
G. HENRIKSSON-HOLMBERG

SOCIALISMEN I SVERGE
1770—1886


 SOCIALISMEN I SVERGE

            1770—1886

BIDRAG TILL SOCIALISMENS SVENSKA HISTORIA

I

FYRA FRISTÅENDE AVDELNINGAR

    
1. Samhällsutopi. — 2. Politisk socialism. —
3. Ekonomisk socialism. — 4. Vår enda
socialistiska teoretiker och tänkare med
eget system Nils Herman Quiding.

AV
G. HENRIKSSON-HOLMBERG

STOCKHOLM 1913
AXEL HOLMSTRÖMS FÖRLAG.



Upplysningsvis nämnes att vi här tagit socialism i ordets
vidsträcktaste betydelse av en samhällenas nydaningsteori.
De i täxten anförda sociala författarna äro icke alla socialister,
men de som icke äro det ådagalägga en viss tendens därtill
eller ock är deras samhällskritik rent socialistisk. Kärnan
i all värklig socialism är den privata egendomens upphävande
och övergång till mer eller mindre fullständig
kollektivegendom samt proletariatets frigörelse från det nuvarande
kapitalistiska lönesystemet, under vilket arbetaren får icke
hela avkastningen av sitt arbete och han tidvis eller för
beständigt tvingas under en konstlad arbetslöshet. Att vi
i övrigt delat vårt ämne i politisk och ekonomisk socialism
är gjort för att därigenom ge det en större överskådlighet
och innebär intet annat än socialismen betraktad från
övervägande politiska synpunkter och från övervägande
ekonomiska synpunkter. Som Quiding är vår enda socialistiska
systembyggare, har han naturligen behandlats mer ingående
i en avdelning för sig. Denna avdelning bör betraktas som
ett supplement till den förut av mig utgivna monografin över
Quiding. Fantasiskildringarna över fingerade samhällen bilda
osökt sin egen avdelning. Nämnda skildringar utgöra
föreliggande arbetes kronologiskt betingade första del, liksom
avdelningen om Quiding utgör dess sista eller fjärde del.
Sverges första samhällsutopi utkom nämligen år 1770. Och
med Quidings död 1886 avslutas den svenska socialismens
första skede.

Såsom varande ett historiskt arbete denna lilla bok, ligger
det i sakens natur att olika meningar och åskådningar här
komma fram och bryta sig mot varandra. Genom sin
egenskap av historia utesluter arbetet även all plädering för någon
viss riktning. Att så göra, hade ju varit ett brott mot all
historieskrivning. Vad vi ha för specialåskådning hör
fördenskull alls icke hit. Vi äro — anse vi oss dock ega rätt
att framhålla — emellertid fullt övertygade om att historien
om den äldre svenska socialismen bör vara den nuvarande
svenska socialismen till utomordentligt gagn samt ägnad att
stärka tron på och liva hoppet om socialismens möjlighet
och framtid. Huru det socialistiska samhället till sist kommer
att gestalta sig är ingen dödlig förunnat att på förhand säga.
Nog att blicken är vänd mot målet.

Stockholm, våren 1913.

G. H. H.

*

——————————————————A. J. Lindgrens Boktryckeri, Falköping, 1913.




Inledning.

Såsom Marx, Engels, Lassalle, Kautsky anföras
i dag hos oss inom och utom socialistiska
kretsar, i press och i litteratur, så nämndes Fourier,
Saint Simon, Cabet, Louis Blanc, Proudhon av
våra äldre socialt intresserade författare kring
mitten av det senast förflutna århundradet samt
i den tidens press. Proudhon finner sin tolk och
bearbetare i C. V. Bergman, som utlägger
vetenskapligt hans egendomsteori i en “inledande
granskning av principerna för nationalekonomi och rätt“
samt i populariserad form i en social roman “Clara
Winqvist”. Han förebådar även ankomsten av
ett socialdemokratiskt arbetarparti. Kring Cabet
samlas en grupp av lärjungar under hägn av P.
Götrek; en eldsjäl, som gör jämte överstelöjtnant
Gustaf Hjerta saint simonisterna bekant i landet;
som agiterar för Cabets kommunistiska läror; som
översätter Marx’ kommunistiska manifest samma
år det utkommer; som är strax till hands varhälst
det gäller att slå ett slag för proletariatet och
dess livsintressen; som skriver en broschyr om
det modärna proletariatets uppkomst samt
maskinteknikens andel däri så som ingen nutidens marxist
skulle kunna göra det bättre och sannare. C. J. L.
Almquist, den store diktaren samt liberal

socialpolitiker, lägger på det arvsteoretiska området i
dagen saint simonistiska strävanden. Sina förslag
angående förhållandet mellan man och kvinna
samt barnförsäkring betraktar han vara av så
grundläggande natur, att han tror sig därmed ha
trängt djupare än “något hittills i Frankrike,
England eller Tyskland publicerat system, även det
mäst socialistiska”. G. Swederus, en
utomordentligt produktiv författare, är de fattiges specielle
sakförare. Han beskrifver i ett omfattande värk
fattigdomens väsen, stående här icke efter vare
sig Engels i hans framställning av den engelska
arbetarklassens belägenhet vid ifrågavarande
tidpunkt eller Buret i hans framställning av de
arbetande klasserna i Frankrike och England — Burets
arbete utkom 1840, Engels’ 1845, Swederus’ 1847.
Han förklarar i likhet med den franska socialismen,
som då var tongivande i Europa och som
Swederus fullständigt behärskar, arbetets frigörelse
vara “tidens egentliga fråga”.

Man läser och studerar den franska socialismen
uppenbarligen i original, i första hand,
omedelbart i de franska socialisternas egna arbeten, vilka
bli rätt utförligt refererade även av en
frihandelsliberal professor i Lund, Lundell, i ett av honom
1846 utgivet arbete “Hantverksskrån, näringsfrihet
och arbetets organisation”. Något senare blir
ävenledes Proudhons statslära föremål för
granskning av en annan Lunda-professor A. Nyblaeus i
hans 1864 utgivna arbete “Om statsmaktens grund
och väsende”, som särskilt å titelbladet anges
som en “historisk-kritisk betraktelse med
anledning av Proudhons skrift Les Confessions d’un
révolutionnaire”. En svensk professor, som
befattar sig med Proudhon, den snillrike självlärde
förre typografen! Är det inte något oerhört?

Vår inhemska press, både den liberala och den

konservativa, den demokratiska och den
socialistiska pressen — vi hade värkligen redan denna
tid några socialistiska eller åtminstone socialistiskt
färgade tidningar — fylldes ett långt stycke in
på 1800-talet av artiklar vanligen direkt hämtade
ur den franska revolutionära och demokratiska
pressen. Denna pressens sysselsättning med
utlandets socialistiska strömningar och litteratur hade
till följd att socialistiska uttryck och termer
småningom vunno insteg i språket. Men det torde
vara fruktlöst att ge någon viss tidning eller
person äran som deras speciella introdusör.
Proletariat och bourgeois såväl som folket bli som
begrepp efter hand fixerade. När man vill
översätta bourgeois med borgare, förklarar “Folkets
Röst“ detta för oriktigt. “Bourgeois betyder”,
säger tidningen (för den 23 febr. 1850), “ingalunda
borgare i den mening detta ord här har. Det
kan på vårt språk blott översättas med
pänningemänniska, d. v. s. en person som lever och tager
frukten av andras arbete antingen direkt i
egenskap av husbonde eller patron eller indirekt genom
att draga ränta på sina kapitaler”. “Bourgeois
har blivit”, säger en annan tidning “Demokraten”
(för den 12 okt. 1850), “en allmän benämning
på alla som ega kapital; folket är den stora
massan som eger intet annat än sin arbetskraft och
som följaktligen beror av den förra klassen”.
Götrek har sin definition på proletariat och
Swederus sin.

Under 1840-talet spirar upp en första ansats
till en arbetareopinion eller, om man så vill,
opposition — någon arbetarrörelse kan av lätt insedda
skäl då ännu icke vara tal om — men som med
de speciellt så benämnda arbetarföreningarnas
uppkomst i början av 50-talet får något mer vind
i seglen. Det är enskilda hantvärksgesäller, av

vilka en del under sina gesällvandringar i utlandet
lärt känna de socialistiska strömningarna och några
av deras ledare, såsom Cabet, vilka här föra
arbetarklassens talan och som i föredrag i s. k.
bildningscirklar och andra föreningar av
överklasspersoner bildade föreningar ge överklassen en
inblick i arbetarklassens tänkesätt och synpunkter.

Under 60-talet inträder stillestånd i den litterära
socialistiska produktionen. Pressen tystnar över
hela linjen; den har upphört att syssla med
utlandets socialistiska rörelser. Bergman dör 1857.
Under de sista sex åren av sin levnad upptagen
med utgivandet av sin farbroder, överste von
Schinkels vidlyftiga historiska anteckningar,
fullföljer han icke sin från början uppgjorda plan till
behandling av den sociala frågan. Götrek lämnar
Stockholm 1851 eller 1852 och bosätter sig som
privatlärare i Karlskrona. Swederus, som dör först
1888, avbryter likaledes sina sociala
skriftställarplaner. Det finns påtagligen ingen resonans
mera hos den läsande allmänheten, som nog aldrig
hade varit stor. Och för övrigt var världsteatern
icke uppfylld av så märkliga dramatiska händelser
som under 1830- och 40-talens Europa. En liten
tidning “Reform“ utvecklar ännu den 10 jan. 1850
socialismens grundsatser och betydelse.

“Man hör nu ofta tvistas om“, skrifver tidningen, “detta
tankedigra ordet socialism. Under det ena partiet förkättrar
allt som därmed sammanhänger och däri skådar djupet och
den hemliga syftningen av alla vår tids onda rörelser, så år
det andra partiet av hjärtat intaget för detta system och
tror därpå såsom på civilisationens räddare . . . Vad man
kallar socialism är den praktiska delen, utövningen av
mänsklighetens religion. Denna åter är ämnad att i framtiden
efterträda kristendomen, judendomen, hedendomen m. m.
och bli en ny religionslära för hela släktet . . . Vi äro nu
blott i första perioden av denna läras utbredande över
jorden . . . med en naturkrafts oemotståndlighet skall den
bana sig väg fram och erövra allt större rymder av den

gamla förfallna världen . . . De som söka att undertrycka
eller utrota den äro vår tids fariseer och skriftlärde. De
äro av ödet bestämda att genom sitt oförstånd befordra
utvecklingen och utspridningen av det nya världshistoriska
livet och ljuset . . .“

Kommunismen, sådan den av Cabet framställes,
blir in på 50-talet även ännu föremål för föredrag
och diskussioner i Stockholms arbetarförening.
Men under 60-talet blir det alldeles tyst om allt
vad socialism heter.

Med de nya stora händelserna i början av
70-talet — fransk-tyska kriget, Paris-kommunens fall,
arbetar-internationalens upplösning o. s. v. blir
allmänheten åter påmind om socialismen.

Man tror sig ha upptäckt att
arbetar-internationalen haft försänkningar i landet och mottagit
direkt understöd härifrån, att det således skulle
ha funnits i Sverge en sektion av denna
arbetarnas internationella organisation; arbetsinställningar,
som då enstaka förekommo här, sättas i
förbindelse därmed. K. Fr. Bergstedt, under olika
perioder av sin levnad språkforskare,
universitetslärare, redaktör för Aftonbladet, även betitlad
brukspatron, hade 1871 börjat utgiva en litterär
och politisk veckoskrift “Samtiden”, som med stort
intresse ägnar tidens sociala rörelser sin
uppmärksamhet, för att icke säga bevågenhet. I
tidskriftens två första årgångar 1871 och 72 lämnar
Bergstedt, vilken säges ha varit tidskriftens ende
skribent, en utförlig framställning av
Internationalen, dess organisering, kongresser och
kongressbeslut. Marx, som nämnes, så vitt vi kunnat finna,
för första gången i svensk litteratur år 1848 av
Bergman i hans samma år utgivna ekonomiska
skrift i den sociala frågan, men blott i
förbigående och på ett enda ställe, blir av Bergstedt
föremål för ett ingående sympatiskt omnämnande

i tidskriftens andra årgång. Bergstedt känner icke
Marx direkt genom hans skrifter; han beklagar
att han icke lyckats komma över någon av dem,
vilka han sålunda “tills vidare endast känner av
utdrag och citationer hos andra författare”. Han
framhåller Marx’ överlägsna ande och hans
obevekliga logik, “så att om man en gång erkänner
hans premisser, blir man nödgad att ingå på de
yttersta följder som han av dem drager”. Men
dessa premisser vill eller kan Bergstedt icke
erkänna. Ej socialist — hans ekonomiska
åskådning är den borgerligt liberala — bemödar han
sig dock om att opartiskt bedöma socialismen.
I ifrågavarande uppsats “Karl Marx och hans
statsekonomiska teorier” yttrar han bl. a.:

“Vill man taga socialismen och Internationalen endast
såsom en gudlöshet, ett band av upprorsstiftare, rövare och
mördare, så kommer man aldrig till rätta med dem och det
har därför även länge förefallit oss att de
lagstiftningsåtgärder somliga regeringar beslutit eller äro i begrepp att besluta
för att hindra sektens spridning och lärornas utbredande
endast skola förvärra det onda i stället för att bota det.”

Det är ju rätt mycket sagt året efter
Pariskommunens fall. Bergstedt blev med åren dock
alltmer konservativ och hans i broschyrform
utgivna föredrag i slöjdskolan i Stockholm 1872
om “arbetet och dess villkor” är en för övrigt
skickligt gjord sammanfattning av hans tids liberala
borgar-ekonomers arbets- och egendomsteorier.
Engels’ arbete om arbetarklassens belägenhet i
England (1845) blir åberopat och citerat särskilt
av Bergman.

Såsom det i dag debatteras mellan
socialdemokrater och statskyrkopräster om huruvida “en
socialdemokrat kan vara kristen“, så dryftades det
under 1840-talet på möten och i pressen om
kommunismens och kristendomens inbördes ställning.

Fru Kata Dalströms roll utfördes av C. D. Forssell,
då skräddargesäll, men sedermera först sin egen
skräddarmästare samt sedan boktryckare och
tidningsutgivare i Karlstad, och komminister D.
Grankvists’ roll av komministern i Katarina församling
i Stockholm N. Ignell. Och såsom det i dag står
strid mellan reformister och revolutionärer, på
samma sätt stod denna tid kamp mellan
“reformvänner” och “revolutionärer”.

Oberoende av dagens strömningar och meningar
behandlar Richard Kleen, folkrättslärare och
diplomat, i sitt stort anlagda och lika stort utförda
jättevärk “Försök till framställning i naturrätt“
(1883—85) den franska socialismen och dess
huvudrepresentanter i alla möjliga kombinationer
hela värket igenom, analytiskt kritiserande dem
från ideologiska och naturrättsliga synpunkter, och
lämnar även en sammanfattning av de olika lärorna
från den av honom intagna filosofiska
ståndpunktenKleen, Naturrätt och rättsliga förbegrepp, Förra avd.,
del 1: 1191 ff. s. samt Senare avd., del 1: 535 ff.. Fourier benämner Kleen “den modärna
socialismens egentliga grundläggare, i
kombineringsförmåga lärans främsta man, hennes största
snille”Förra avd., del 1: 1193.. Tugan-Baranowsky, förf. till “Den
modärna socialismen i dess historiska utveckling”,
skulle icke kunnat uttrycka sig mer lovordande
om Fourier.

Den tyska socialismen eller marxismen ingår
icke i Kleens undersökningar. Han torde häller
icke ha ägnat den några särskilda studier. Han
säger på ett ställe att “den nutida kommunismen
har alltför oklart formulerat sina syften för att
behöva göras till föremål för rättslig granskning,
undersökning och behandling av hans

grundsatser . . . i saknad av den vetenskapliga
systematisering som i allt fall utmärkte Cabet, S:t Simon,
Owen och Proudhon”Förra avd., del 1: 1206.. Ovisst vad Kleen
därmed menar. Marxismen hade, då Kleen skrev,
icke det stadgade anseende som nu. Den
historiska materialismen, bland vars representanter
Kleen nämner Saint Simon, behandlas dock av
honom bland de deterministiska och fatalistiska
nödvändighetsteoriernaDito, dito 1: 685..

Omedelbart efter den stora franska revolutionen
1789—1793, vars grundsatser vunno livlig anklang
även i vårt land, uppstod debatt om patriotismen
med tydligt framträdande antipatriotiska tendenser
såväl i politiskt som i socialekonomiskt hänseende.
Voltaire åberopas. Federalismen och de
federalistiska politiska principerna få likaledes
förespråkare, grundsatsenligt hävdade från
kommunistisk ståndpunkt av Quiding, från liberal
ståndpunkt av Bergstedt samt från internationalistisk
ståndpunkt av Kleen.

Vår första utopi förskriver sig från 1700-talet.
Liksom också de socialistiska idériktningar, vilka
framträdde i Frankrike under den stora franska
revolutionen, funno redan då även hos oss
efterföljare. Egendomsrätten blir sålunda 1792
socialistiskt angripen och kritiserad i en av de samtida
veckotidningarna “Patrioten”. Professor
Ljungberg har fördenskull utan överdrift kunnat beteckna
nämnda tidning, som utkom i Stockholm under
åren 1792—94, såsom “härolden för en
radikalism, som icke skyggade tillbaka för t. o. m.
kommunistiska slutföljder“. (Sv. Vitterheten,
II: 65).

Franska revolutionsidéernas återvärkan på
tänkesättet i Sverge skola vi emellertid reservera för

inledningen till nästa avdelning, då politisk
socialism skall bli föremål för vår framställning. Här
ha vi inledningsvis blott velat ge en hastig
överblick över samtliga avdelningarnas huvudsakliga
innehåll.

*




I.

SAMHÄLLS-UTOPI

OCH

OM UTOPISM I ALLMÄNHET



Tre svenska samhällsutopier
och
En svensk äktenskapsutopi.

Bergeström: Indianska brev 1770. — Rådberg: Friedland
1819—1839. — Quiding: Platos stat i korrigerad bild
1826—1876. — Rosén: Den fria kärleken, en framtidsroman
1840.

*



Philippinien — Petrea.

1. Brevens utgivande. — Anonymt utkom i
Karlskrona år 1770 “Indianiske bref”, vilka enligt
bokens undertitel utgöra en “utförlig beskrivning
över tvänne obekanta rikens moraliska, politiska
och ekonomiska beskaffenhet“. Brevens författare
uppdagades sedermera vara som prost i
Hälsingborg 1784 avlidne teologie doktorn Hans
Bergeström.

Brevskrivaren till de indianska breven föres av
havets vågor först till ett åt laster och vanstyre
hemfallet land, Philippinien, samt 20 år senare till
ett land Petrea, som är Philippiniens raka
motsats, där under en mild allenastyrande konung
lika stor lycka och sällhet är rådande som
förtryck och elände i Philippinien under en
självrådig plutokrati.


Båda dessa lands motsatta samhällsförhållanden
skildras i 24 brev, vilka alla äro skrivna från
Petreas huvudstad Adria till författarens vän
Aristippe. Breven äro icke blott många; de äro
även långa, ty sammanförda i bok upptaga de
icke mindre än 400 sidor. Osannolikt är icke
att brevskrivaren med dem velat lägga fram för
sin svenska samtid partitidevarvets politiska
ogärningar och alla de följder, som med nödvändighet
måste komma av slik landsstyrelse; ett tidevarv,
varunder röster köptes, valmän och domare
mutades; riksdagsfullmäktige sålde sina övertygelser
åt mästbjudande; partibelöningar utdelades i form
av platser, pängar och befordringar; ämbeten
gjordes till lukrativa inkomstkällor för dem som
makten hade att ge eller utdela ämbeten, varom
Fryxell har så mycket att förtälja i sina
“Berättelser ur svenska historien”.

Författaren till breven visar sig emellertid högst
angelägen om att avvärja varje misstanke att mena
sitt eget land. Han säger nämligen:

“Är någon så okunnig att han tror mig med dessa brevs
utgivande hava något speciellt syftemål på mitt fosterland,
så är det alldeles stridande både mot min övertygelse och
avsikt. En som har eftertanke ser ju att vårt rike varken
är så oskyldigt som Petrea, häller så brottsligt som
Philippinien och att författningarna i bägge äro olika våra. Skulle
likväl vissa målningar träffa in, så härrör det endast därav
att lasten är sig alltid lik och man igenkänner den även så
snart i Ryssland, i Turkiet, i Frankrike, i England, i
Tyskland, ja i vad rike det hälst vara må som hos oss ... Vad
Sverge är veta vi, men vad det kan bliva veta vi icke.“

Man kan ju inte undgå att tycka det förf. med
denna bekännelse darrar väl mycket, som
ordspråket säger, på manschetten. Det är i företalet
till andra delen som förf. avlägger denna sin tro-
och huldhetsed. Denna del följde omedelbart på
den första delen, vars mottagande förf. “med

glädje” konstaterar ha tillvunnit sig allmänhetens
bifall. Man kommer som sagt att en smula
betvivla författarens uppriktighet särskilt i
betraktande av den ovilja för partier och partiväsen som
genomgår breven. Han utropar på ett ställe:
“Jag hatar av själ och hjärta allt vad partier heter.”
Såsom partitidevarvets ”hattar” och “mössor”
slogos med varandra om makten, så slåss i
Philippinien “slaghökar” och “rapphöns” om sina
partiintressen, under det att i Petrea allt vad
partibildningar heter upphäfts. För övrigt låg det i
utopiernas karaktär denna tid att säga “sanningar”,
som skulle medfört straff att direkt uttala, varför
brevskrivarens blottade försiktighet har kunnat
dikteras även därav.

2. Philippiniens invånare. — Den 20 juni 1701
rycktes de båda vännerna, brevskrivaren och
Aristippe, från varandra vid Pensylvaniens strand.
Brevskrivaren “flög med en stormande vind“ från
vännens åsyn och kastades upp från sin bräckliga
farkost jämte andra passagerare på stranden av
ett okänt land, beläget nordväst från Grönland
vid pass 75° och som av invånarna kallades
Philippinien. Han uppfångades av en skara
beväpnade män med ett besynnerligt utseende:
“hälvten människor och hälvten osjäliga djur“, och föres
till landets huvudstad Heraclea, varest han blir
ställd inför stadens “föreståndare”, som
tillkännager att han och hans följe aldrig mer få tänka
på att återvända till sitt fädernesland. Efter
landets lagar får ingen främling, som kommer till
detta land, någonsin lämna det, ty, förklarar
stadens överhuvud, “vi frukta för åvärkan av andra
riken och vilja utan krig och oroligheter leva under
våra egna lagars skydd“. Skeppet, med vilket
de skeppsbrutne anlände, brändes upp enligt

landets lagar, vilka ej tillåta något skepp att
där vara större än som fordras till fiske vid
kusterna.

Vår man blir emellertid på allt sätt väl
upptagen i huvudstadens förnämliga kretsar, om de
ock “stundom roade sig åt hans människofötter,
som de sade “voro så ärbara”, och kommer i
beröring med en något till åren kommen samt som en
vanlig människa skapad man vid namn Anaxagoras,
vilken för honom förtäljer landets seder och bruk,
styrelsesätt och institutioner, uppfostran och
läroanstalter, religion och gudsförakt. Sin “nationella
vanskaplighet” hade människorna i Philippinien
fått till straff för sina nationella synder, sina vilda
och onda böjelser, ty från början hade folket i
detta land ej varit så vanskapligt. Såsom deras
lynne var, så var deras skepnad: den grymme
och blodtörstige liknar tigern; den falske och i
löndom argsinte liknar räven; den grove och dumme
liknar oxen. Dock, dessa människors skepnad
kunde undergå förvandling. “Den som så vill
arbeta på en rätt kristendom att han blir förnyad
till sitt hjärta och böjelser förändras efter hand
och får omsider en fullkommen människoskepnad.”
Det förklarar varför en sådan man som Anaxagoras
kunde finnas i landet och andra som voro honom
lik, ty han var en rättskaffens man, som undgått
eller genomgått förvandlingen.

En vacker dag, 20 år senare, gingo vår man,
Anaxagoras, och några till hemligen ombord på
en av landets små fiskebåtar, som de i hemlighet
hade köpt. Efter många vedervärdigheter hade
de under en nådig försyns hägn slutligen landat
i Petrea, vars samhällsförhållanden brevskrivaren
finner i motsats till Philippiniens vara på alla sätt
mönstergilla. Han är nu i tillfälle att uppdraga
en jämförelse mellan “det olyckligaste och det

lyckligaste landet i hela världen”; deras
författningar, lagar, folk och leverne.

3. Samhällsförhållandena i Philippinien. — I
Philippinien dyrkas pänningen. Vinnings- och
maktlystnaden veta här inga gränser. Rättvisan
är fal och massan av befolkningen försmäktar
under de få makthavandes tyranni och
utpressningar.

“En köpanda har bemästrat nationen. Allt köpes och
allt säljes, själva tänkesätten äro en viss taxa underkastade ...
En ärlig domare är i Philippinien även så rar som en ärlig
tullbetjänt på Salomons öar ... Där är liv, ära, egendom,
ämbete och alla timliga förmåner icke under lagen utan under
domaren ... Vill han att en ärlig karl skall bli ärelös, så
sker det, vill han att den som stulit mycket skall berömmas
och befordras, så sker det, likväl låter han gärna vid sådana
tillfällen någon liten tjuv offras, liksom rädd att den eljes
kunde, innan han dog, även lära att stjäla fint, då han själv
torde bliva lidande. Under vrånga och snåla domare är
folkets olycka beredd och deras högsta önskan döden”.

Men prästerna äro ej häller ett grand bättre.

“Man ser ock sällan nu för tiden någon präst, som icke
även har antingen klor, tassar eller klövar“ ... de äro
landets “väktare endast för att bevara deras centaurer eller
fänadslika människor att de icke måtte störas eller väckas
ur deras s. k. lyckliga lugn ...“

“Varför fällas i världen så många orättvisa domar? Månne
icke för pänningar? Varför gå så många ämbeten i
oförtjänta händer? Må jag icke säga för pänningar? Varför
äro så många hårda och obarmhärtiga? För pänningar.
Varför göras så många brottsliga författningar? För
pänningar. Varför blir den torftigas beta så dyr? För
pänningar. Varför fika människor om varannan uti lyckans
mörka och nedrigaste vägar efter sysslor och ämbeten? För
pänningar. Varför ljuger och meddelar man falska

vittnesbörder? För pänningar. Varför störtas otaliga
människohopar i avgrunden? Är icke det även ofta för pänningar,
för obarmhärtighet och för girighet skull ...”

“Där ingen rättvisa är, där äro inga ämbetsmän. Där
finnas allenast blodiglar och våldsvärkare, allenast rövare,
som utan billighet iklätt sig de dyra namnen av domare,
föreståndare och styresmän ... Olyckligt det folk, där lagen
är gjord till en sköka, som dagligen kränkes genom nedrigas
vrånghet och ondska ... Där trampas rätten, där tryckes
dygden och äran blir lika fal med sanningen och billigheten . ..
För att rikta några vissa, för att underhålla deras överflöd
och yppighet, hörer man större delen i landet sucka.
Fattigdom och en allmän nöd, som förföljer och plågar de
arbetande, ser ingen lindring. De rika äro de enda, som skola ännu
mera riktas. Stor sak fast hundrade ärliga försmäkta, allenast
några få mäktiga icke förlora i deras olagliga och oskäliga
vinning ... Man synes genom en sådan gudlös författning vilja
göra alla ringare invånare till slavar under de rikare och
mäktigare. De äro det ock i själva värket, då de ej leva utan på
dessas nåd. En oerhörd dyrhet trycker landet, de arbetande
svälta och leva i elände endast för att göda några trevna
lättingar. Dessa bliva väldiga, de underhållas, de födas, de
riktas, jag vet icke varför, om ej för det de vilja göra samhället
den äran att vara till. En allmän feghet har gjutit en olycklig
köld i folkets hjärtan. De som värkligen lida nöd töras icke
öppna deras munnar. Men om de mäktige, som hava både
hjärta och styrka att köpa orättvisa, sakna någon minskning
uti deras oskäliga inkomster, så höres en röst, som kan
förskräcka världen. Om tidens olycka stillas och allmänna
eländet börjar allenast så mycket försvinna att den fattige
arbetaren kan täcka sin låga boning, där han tillförne varit
ett rof för ovädren, så frukta våldsvärkarna att hopen skall
bliva för mäktig. När en fattig genom sin svett och möda
vunnit utväg att allenast lyfta huvudet ur det stoft vari han
legat nertrampad, så måste han ånyo kuvas. Brödet, den
uslas enda uppehälle, måste göras dyrt, dyrt endast för
honom; för honom, som skall köpa det av den förmögne ...

Dessa samhällets missfoster, dessa mänsklighetens förödare,
dessa orättvisans och obarmhärtighetens älskare göra sig
till herrar över folket, nog förmätna att vilja heta gudar av
de varelser de utarmat; nog djärva att vilja älskas och vördas
av dem de förkrossa; nog blinda att tro sig ega folkets
kärlek, när det drar förtrycket med tålamod, ej besinnandes
att i de tysta hjärtan ofta bor det djupaste förakt, den
bittraste avsky och det starkaste hat. Ho kan vörda
självsvåldingen? Ho kan älska blodsugaren? Ho kan tillbedia
tyrannen?”

“En namnkunnig filosof kallade naturens tillstånd ett allas
krig mot alla. Men vårt borgerliga tillstånd bär med största
skäl detta namnet. Det är en öken, ett vilddjurs tillhåll;
liksom höken äter duvan och vargen fåret, så äter människan
människan.”

4. Samhällsskick. Petrea är Philippiniens
motsats. I Philippinien liknar regeringen i mycket
den engelska; den “har i smått dess förmåner,
men i stort dess fel“. Dock har man här i stället
för kung en “föreståndare” samt ett parlament,
som vart annat år väljes och utgör den
lagstiftande makten. Om Philippiniens val- och
riksdagsmän uttalas det omdömet, att “när de samlas till
parlamentet, förekomma de som örnar då de fara
till ett obekant rov“, och “när de väljas är det
som när man i Turkiet köper slavar till utförandet
av någon missgärning”.

“En borgare, som kanhända genom ingen annan utväg
än att skinna sina landsmän förvärvat sig efter flera års
förlopp miljoners rikedomar, kan icke vara nöjd med mindre
heder än ett säte i parlamentet, och för att vinna det,
nyttjar han det företräde han genom sina pänningar eger.
Via ordinaria eller det allmänna sättet är: man utlånar efter
hand sina pänningar till fattiga medborgare, varför man
tager deras egendomar i underpant, man gör sig på detta

sättet hela provinsen eller staden skattskyldiga och efter att
genom interesset (räntan) hava ätit sig tjock och druckit
sig stinn på deras bekostnad, säger man dem äntligen vid
existerande val av parlamentsman att man vill bliva vald ...”

I Petrea råder monarki. Lagskipande makten
består av ett högsta kollegium, varest kungen
regerar, biträdd av ett råd. Under detta
kollegium lyda alla andra kollegier och domstolar.
Lagen, som är “själen, varefter alla handla”, stiftas
av folket genom sina deputerade, vilka samlas
vart fjärde år i huvudstaden Adria till en
riksförsamling. Parlamentet är uppdelat i sex
deputationer, nämligen lagdeputationen,
ecklesiastik-deputationen, krigsdeputationen,
uppfostringsdeputationen, handelsdeputationen samt politi- och
hushållsdeputationen. De äro inrymda i vart sitt
“ämbetshus” eller palats under de sex veckor
riksmötet varar. Deputeradena ha även där sin
bostad, som de vid livsstraff under hela mötet
icke få lämna; ej häller få de mottaga besök; inte
ens tala med personer, vilka icke höra till
deputationen, eller annars motta någon skrift med
mindre den först uppläses i förmaket och visas
för vakten och folket, varefter den av en
vaktmästare instickes genom en lucka i allas åsyn till
deputationen. Kring varje deputations hus står
vakt, och eger vem som vill av allmänheten frihet
att tjänstgöra som sådan. Husen förses innan
mötets början med allt som fordras till
deputationens underhåll och bekvämlighet, så att ingen av
all dess betjäning icke häller behöver eller får gå ut.

Första dagen är plenum plenorum eller
“klassernas plenum” i ett därför särskilt uppfört palats,
då talmän och parlamentets deputationer väljas,
varefter varje deputation inträder i sitt bestämda
hus eller palats, och något mer plenum hålles ej.

Allmänna val förekomma alltså icke. Befolkningen
är uppdelad i fem klasser eller stånd; nämligen
adelsmän, till vilka räknas alla civila och militära
som ej höra till någon av de andra klasserna;
prästmän, till vilka räknas alla präster i riket;
köpmän, till vilka räknas alla som i något
avseende ha med handel att göra; hantvärkare, till
vilka räknas alla både konstnärer och “ringare”
arbetare; samt bönder, till vilka räknas alla som
ha sin utkomst av jordbruket, även sådana som
ej ha något ämbete. Över alla familjerna inom
de olika klasserna föres register. Varje familj
inom resp. klasser står det fritt att sända
deputerad till riksmötet, som i så fall alltid är den
äldste inom familjen, så framt han ej är över 70
eller under 30 år, eller att låta bli. Det är bland
dessa familjefäder, som parlamentet värkställer
sina val. På det att ingen mannamån må
förekomma, avgöras val av deputationernas talmän
och ledamöter icke genom votering utan medelst
lottkastning. Varje klass är fördenskull uppdelad
i sex avdelningar eller så många som deputationer
i parlamentet. Alla som ha utmärkt sig i någon
särskild tjänst eller vetenskap höra dock
självskrivet till den deputation, varest hans insikter
kunna mäst gagna. De som sålunda genom
utgivna arbeten eller praktisk värksamhet visat sig
skickliga i lagfarenhet höra till lagdeputationen,
i uppfostran till uppfostringsdeputationen o. s. v.
Om alla de övriga, vilka sålunda icke utmärkt
sig, kastas lott medelst ett slags tombola, en för
varje klass, efter noga angivna regler för valens
gång samt till förekommande av fusk eller
mannamån. Innan dragningen sker, kan valhjulet öppnas
för “allt folket”; och eger var och en frihet att
detsamma granska och med egen hand omröra numren.
Namnsedlarna uttagas “i allas närvaro” av ett barn.


Kollegiernas ledamöter, regementschefer och
högsta förmän, till vilket stånd de än må höra,
få ej bevista riksmötena, dem likväl obetaget att
skriftligen inge sina tankar och påminnelser.
Soldater, gesäller, arbetskarlar, drängar och betjänte,
vilka alla räknas till “den sämre hopen”, ega
desslikes icke tillträde till desamma, men ega frihet
att där skriftligen genom någon fullmäktig, som
ej häller eger säte och stämma, avgiva sina
meningar. — “En författning ej mycket olik med den
som Antipater fastställde i Athen att inga andra
borde från allmänna omröstningar utestängas än
de som ej hade 2,000 drackmers egendom,
varigenom endast den sämre hopen blev borta”.

Partier, “dessa ett lands totala förödelser”, äro
i Petrea okända. Oavsättliga domare eller
särskilt domarämbete finnes inte häller där, vilket
prisas som en stor lycka. “Här dömes, men
egentligen att tala finnas inga domare, åtminstone inga,
vilkas ämbete det ensamt är.“ — “Lagarna äro
enfaldiga och tydliga, ja så enkla och enfaldiga
att var ärlig man, ringare eller högre, kan
domarämbetet förrätta och detta så mycket mer som
genom visa och grundliga uppfostringsförfattningar
här icke finnas några alldeles olärda och sällan
någon som ej väl känner den naturliga lagen”.
Domaren väljes sista dagen i månaden genom
lottkastning (såsom i det forna Athen) för en månad
i sänder ur de olika klasserna, “den sämsta hopen”
likväl alltid undantagen. Magistrater eller
magistratspersoner känner man således icke till i Petrea,
utan domaren i staden är “nu en hantvärkare, nu
en köpman, nu en officer, nu en präst, nu en
skolbetjänte o. s. v.” På landet förrättas sysslan
alltid av en hederlig bonde, dock får ingen varken
i stad eller på landet till domare antagas som icke
är över 40, men under 70 år. Den som känner

sig till uppdraget oskicklig får genast avsäga sig
det, men detta anses som en stor skam; och den
får “aldrig mer komma i ljuset som en gång
förklarat sig oskicklig”.

De ekonomiska förhållandena i Petrea bli blott
i förbigående antydda av brevskrivaren. Men så
var tidens ekonomiska bildning häller icke stor.
Den jämlikhet, som är rådande vid tillsättandet
av även de högsta ämbeten, sträcker sig
emellertid även till jordegendomen. Ingen får ha mer
än så mycket jord som kan ge 50 tunnor säd.
“Var och en som födes i ett land, födes ju
naturligen till egandet av så mycket jord som kan ge
honom brödet. Och i följe härav är allt fikande
efter mera jord ej annat än en åvärkan på
medborgares rätt.” Besittningen av jorden är
fördenskull ställd under allmän kontroll och uppteckning,
såsom ock invånarnas egendom i övrigt. “Så snart
någon blir borgare eller får ett ämbete, blir alltid
hans egendom upptecknad tillika med dess då
varande inkomster och utvägar att förvärva. Tio
år därefter upptecknas åter en sådan mans
egendom, vid vilket tillfälle en var som åstundar har
frihet att över dess uppgift göra anmärkningar,
och den som kan upptäcka något förtegat antingen
i ett eller annat avseende blir alltid därav själv
egare”. Alltså ett slags självdeklarering.
Förkovrar någon mellan de vart tionde år
återkommande taxeringarna sin egendom för mycket eller
han densamma förminskat, så måste han i bägge
dessa fallen göra “fullkomlig reda“. Han måste
visa de olyckor, varigenom hans egendom
försvunnit eller den näring och de utvägar,
varigenom den tillväxt. — “Ingen skall ha varken i
löst eller fast tillfälle att leva yppigt på
medborgares bekostnad.”




Friedland.

1. Friedlands författning. — Friedland är
förlagt till Söderhavet, varest ett komplex av mindre
ö-riken — tio till antalet — bilda ett
Friedlands-förbund. Samtliga ö-staterna, av vilka tre bära
svenska namn, nämligen Nya Sverge, Gottland
och Norrland; de övrigas namn äro: Nya
Palestina, Nya Grekland, Österland, Hesperien, Atlantis
samt Grönland äro konstitutionella furstendömen
med storfurstendömet Friedland som ö-gruppens
medelpunkt och efter vilket förbundet också
uppkallats.

En gång om året sammankommer under 8 dagar
furstarna eller ministrarna som deras
ställföreträdare i någondera av förbundsstaternas huvudstad,
då allt som angår deras gemensamma bästa
kommer till behandling. Furstendömena ha alla städer
samt egen huvudstad. Då de alla äro
konstitutionella, faller det av sig självt att deras
styrelsesätt är konstitutionelt, d. v. s. fursten innehar i
enlighet med “den av folket givna grundlagen
eller Chartan“ den värkställande makten, medan
en nationalrepresentation utövar den lagstiftande.
Riksdagen eller, som den här benämnes,
statstinget, samlat under en månad vart år, arbetar
på två kammare. Storfurstendömet Friedlands
representation består av 200 ledamöter, av vilka
storfursten väljer 25, prästerskapet 9; självskrivna
äro Friedlands 10 äldsta lagmän, biskopen samt
universitetsprofessorerna i filosofi, historia, juridik,
statsekonomi och estetik, fem till antalet. De
övriga 150, motsvarande en representant för vart
fullt 2000-tal invånare, väljas av “alla
självständiga medborgare vid allmänt representantval“,
men valbara äro endast sådana medborgare, vilka
avlagt examen i “grundlagens, moralens,

statsrättens samt allmänna lagens huvudprinciper”. 50 av
de sålunda valda nationalrepresentanterna väljas
av nationalrepresentationen själv vid varje
statstings början för att utgöra “övra kammaren”.
Vardera kammaren väljer sedan talman och
sekreterare. Storfursten tager under första hälvten av
månaden i alla frågor initiativet. Under månadens
senare hälvt eger varje representant rätt att väcka
motioner. I allt som rör administration ingår
representationen icke i detaljfrågor utan yttrar sig endast
i allmänhet huruvida de bestämda styrelse- och
samhällsprinciperna följts eller icke.

Friedlands grundlagar äro nio till antalet. I
administrativt hänseende äro furstendömena indelade
i ett visst antal guvernement, landskap,
lagmannadömen, prosterier och socknar eller kommuner.

2. Invånarna. — Såsom de indianska brevens
författare, hade även skildraren av det friedländska
samhället blivit kastad av havsvågorna upp på
en okänd kust. Men här upptages den
skeppsbrutne av bildade och ädelsinnade människor med
europeiskt utseende och språk. (I Philippinien
talades “bruten latin”). Han vaknar i en villa
i en av Friedlands städer Friedburg hos en läkare
av svensk härkomst vid namn Breda. Genom hans
och hans förtjusande dotters omsorger hade han
räddats åt livet. Av dem infördes han i
sällskapslivet och genomreser tillsammans med d:r Breda
största delen av det på naturtillgångar och
naturscenerier överflödande 100 kv.-mil vidsträckta
furstendömet, vars klimat och växtlighet äro tropiska.
Resan mellan Friedburg och öns huvudstad
Manheim företages i en landå, tillkopplad en
ångpostvagn, som hade ytterligare tillkopplat 8 likadana
med alla möjliga bekvämligheter utrustade vagnar.
Denna “järnväg” gjorde den “obeskrivligt” hastiga

farten av 6 svenska mil i timmen. Vägen går än
genom doftande pomeransskogar, än genom
palmlunder, än genom vilda romantiska trakter, utför
vilkas skyhöga klippor vattenfall nedstörta; än
förbi rika sädesfält och prunkande lustgårdar,
smyckade med sköna marmorstatyer och
rosenlundar. D:r B. är den lycklige egaren av en sådan
till hans villa hörande lustgård.

Friedlandsbefolkningen är ett skönhetsdyrkande
folk, som älskar glada, österländska färger, skön
konst, olympiska spel och tjusande linjer.
Klädedräkten är av österländsk färgrikedom samt valfri
med undantag för de olika korporationerna och
ämbetsinnehavarna, vilka bära var sin officiella
dräkt eller uniform: hovet sin,
nationalrepresentationen sin, domarkåren sin, akademistaten sin o. s. v.,
allt minutiöst beskrivet. Men för friedländaren
äro färg och former “aldrig betydelselösa, aldrig
en blott lyx utan uppenbara särskilda nyanser av
en själ, ett liv, ett värksamhetsbegär, ett mer eller
mindre utbildat skönhetssinne . . . om några
lagstiftare för modet finnas, så är det artisterna; och
detta gäller ej blott klädseln utan även bordservis
och möblering”. Hemmen äro konstnärligt inredda,
d. v. s. hos dem, vilka därtill ha råd. Icke mindre
än fem lärare äro anställda i de sköna konsterna
vid Manheims universitet.

Sällskapslivet rör sig i alltigenom förädlade
former såsom ett så skönhetsdyrkande folk ägnar
och anstår. Friedländaren är “varken drinkare
eller gurmand”. Friedlands viner äro de bästa
på jorden, men de brukas “ganska måttligt, ehuru
de kosta föga“. Kl. 12 middag intager
friedländaren sin frukost — lunch skulle vi säga — kl. 5
e. m. sin diné; té samt något frukt utgör hans
supé. Efter middagen förekommer intet egentligt
arbete utan den återstående delen av dagen ägnas

åt umgängeslivet och själsbildande nöjen.
Tilltalsordet är du utan avseende på stånd och villkor.
Som en avgjord sak gäller det i Friedland att
“icke yrket utan bildningsgraden och karaktären
bestämma sällskapskretsen och att vad man kallar
rangskillnad gör sig endast gällande i
ämbetsutövning, men aldrig i sällskapslivet”. Olympiska
spel idkas med passion. Stora allmänna fäster
hållas årligen t. ex. vid promovering av doktorer
vid universiteten; vid avtäckandet av förtjänta
medborgares monument o. s. v. Även eger årligen
en kvinnofäst rum, då 10 flickor som mönster av
kvinnliga dygder, valda av Manheims kvinnor,
offentligen bekransas och varvid även pris utdelas
åt dem som mäst utmärkt sig för kvinnoslöjd.
Teater, dans, karnevaler och maskerader räknas
likaledes till de förnämsta nöjena. Friedlands
kvinnor äro “outsägligt” sköna och fulla av charme.
Bland landets seder hör även de allmänna baden,
där gossar och flickor bada gemensamt. Dem
renom är allt rent. “Det är icke det nakna”,
förklarar Rådberg, “utan det halvt beslöjade, som
värkar orena begär, liksom det icke är det s. k.
plumpa utan det tvetydiga, som närer fantasins
villor och förnedring.”

Friedlands befolkning har uppstått genom en
sammansmältning av öns urinvånare, kallade minonajas
efter öns forna namn Minona, och från Europa
utflyttade huvudsakligen tyska familjer, men även
svenskar, greker, ryssar, fransmän o. s. v., vilka
av politiska och religiösa skäl hade lämnat sina
hemorter för att grunda ett friare samhälle på
främmande jord. Som tyskan blev det förhärskande
språket, fick ön det nya tyska namnet Friedland.
De som då bosatte sig i landet uppgingo till
10,000 människor. Men efter ett halvt århundrade
hade folkmängden fyradubblats. Snabbt försiggick

även den infödda stammens förvandling till “ett
folk av kristna åkerbrukare och hantvärkare”, det
var gjort på 20 à 30 år, men dessförinnan hade
det utkämpats några hårda strider med infödingarna,
vilka dock insågo att kolonisterna ville dem väl
och därför uppgåvo striden. De voro av
fromsint natur och fördenskull lätta att vinna. En
brorson till öns hövding, bärande som denne
namnet Minona, upptogs som fosterson av storfurst
Carl August och blev hans adjutant och
handsekreterare efter slutade studier vid Manheims
universitet. Carl August var av sachsisk
härkomst och förmäld med en grekinna Sapho. Men
hans moder var en svensk grevinna, med vilken
den föregående storfursten hade varit förmäld.
Svenskarna intogo genom sin bildning och sina
kunskaper en framstående ställning i landet.

Efter hand som Friedland blev känt, hade de
omkringliggande öarna, vilka ligga på olika avstånd:
50, 100 mil o. s. v. från Friedland, börjat att
befolkas av folk av vitt skilda nationaliteter, vilket
slutligen ledde till bildandet av Friedlandsförbundet.

3. Samhällsskicket. — Rang- och
ståndsskillnad är bibehållet i Friedland, grundad på
bildning. “Bildningsklassen“ och “näringsklassen” äro
“egentligen” de två klasserna. Adelskapet är
personligt och icke ärvtligt. Det finnes både
grevar, friherrar och riddersmän. Den högsta
vetenskapliga bildning är villkor för tillträde till
de högsta ämbetena; i enlighet därmed är
universitet och högre läroanstalter inrättade för
ämbetsmannabildning. För kvinnorna finnas tre högre
bildningsskolor. De som ägna sig åt
undervisning genomgå ofta en kurs vid universitetet samt
åtnjuta understöd av staten. Ynglingar, som visa
utmärkta anlag för prästeståndet men äro fattiga,

uppfostras även på statens bekostnad. Av 300
studerande vid universitetet i Manheim åtnjuter
en tredjedel underhåll av staten. Prästutbildningen
tager 8 år i anspråk och ingår däri “insikt i de
sköna konsterna, kemins och fysikens lagar”. Före
30 år får präst ej tillträda befattning. Vid sede-
och religionsdomstolar undersökes tid efter annan
deras vandel m. m. Opinionens straffande vitsord
är nog för deras avlägsnande från ämbetet, men
den som bättrar sig kan återinsättas. Blotta ryktet
om girighet och vinningslystnad eller lösaktigt
leverne är tillräckligt att beröva dem hoppet om
befordran. Varje studerande, som vill ingå i
statens tjänst som präst, domare, officer, advokat,
läkare eller lärare måste kreera till magister, innan
han kan ägna sig åt det egentliga yrket, som
därefter praktiskt inhämtas hos yrkesutövande
lärare. Men icke endast de som ägna sig åt statens
tjänst besöka universitetet utan även en stor, ja
större delen av dem, vilka välja produktiva yrken
och de sköna konsterna: lantbrukare, köpmän,
hantvärkare, fabrikanter, artister tillbringa flera
eller färre år där. För att vara kvalificerad till
riksdagsman fordras dessutom vitsordad insikt i
historia, statsekonomi, politik, grundlagarna,
religion, moral och allmän lagfarenhet.

Flertalet av näringsidkarna ägna sig åt jordbruk
och hantvärk; de “större” bland hantvärkarna höra
till artistklassen. “Vad som skulle motsvara våra
bönder är en bildad folkklass med ett rent och
ädelt språk.“ För hantvärkarklassen äro vid
universitetet anställda fem artister med professors
namn, heder och värdighet, vilka meddela några
dagar i veckan undervisning i de sköna konsternas
praxis. Industrin är i blomstring, men
“arbetspersonalen“ vid fabrikerna är obetydlig på grund
av att maskiner kommit till allmän användning.

Tjänarklassen är bibehållen. Men det är “ingenting
ovanligt att tjänaren småningom genom sitt
uppförande förvandlas till vän och jämlike, att
tjänaren och tjänarinnan t. o. m. genom äktenskap
inom familjen därvid fästes för alltid, ja att
hustjänaren, om han är det värd, efter förändrad
ställning i samhället intar sin plats som medlem
i den societet han förut betjänat”. Inga tiggare
finnas, men fattiga.

“Att efter yttersta förmåga understödja fattigare, även
avlägsnare släktingar, anser den bemedlade och bildade
friedlandaren för hederssak, för något som han ej utan vanära
och beskyllning för gudlöshet kan undandraga sig. Fattiga,
som ej ha släktingar, understödjas genom frivilliga
sammanskott, dem ingen bemedlad undandrager sig. I värsta fallet
finnes i varje stad och församling utom ett arbetshus ett
hospital, där fri förtäring och fri bostad erhålles. Vården
om fattiga och lidande likar anser friedländaren för en av
sina heligaste och viktigaste samhällsplikter.“

Friedlands försörjningsväsen är sålunda ej annat än
filantropisk fattigvård, sådan vår tid består sig med.

Arbetstiden är kort, sex å sju timmars arbete.
Även för jordbrukaren är denna arbetsdag i
allmänhet tillräcklig för att försäkra honom hans
utkomst. Övriga delen av dagen ägnas åt
sällskapsliv och själsbildande nöjen, såsom läsning,
musik m. m., samt åt sport. Såvitt möjligt bedrives
allt genom “bolag” såväl för produktiva som för
vetenskapliga och artistiska ändamål. Men bolagen
synas likna vår tids ekonomiska bolag samt
föreningar och samfund för religiösa, sedliga och
vetenskapliga ändamål. Visserligen nämnas “bolag”
med gemensamt hushåll och “oinskränkt tillgång
till varandras kassa och förråder”, men de äro
familjebolag på 3 à 4 ”ädla” familjer, grundade
på inbördes sympati, vänskap och andlig
frändskap överhuvudtaget. Dessa ha sålunda icke med
produktionen att göra.


På det rättsliga området är infört jury i
kriminalmål som första instans; i civila mål en s. k.
municipalkommun eller förlikningsdomstol i varje
församling eller kommun. Från kommundomstol
och jury gå målen till en andra instans,
lagmans-domstolen. Den som ej är nöjd med lagmannens
dom vädjar till furste-domstolen eller tribunalet,
bestående av fursten, statsministern, ett statsråd,
två justitieråd samt i sådant som rör välfärden
även av två lagmän. Fängelse med cellsystem
tillämpas; landsflykt och mörkt rum äro högsta
straff. Vittnes- och värjemålsed är förbjudet. “Av
hederliga medborgare är det skam att fordra ed
och i avseende på vanhederliga ger eden ingen
säkerhet”; dödsstraff vore detsamma som
“samhällets upphävande av sig själft”.

Krigsmakten utgöres av stam och beväring. Av
4,000 man beväring i Grönlands ö-stat äro 1,000
“frivilliga kvinnor”.

Äktenskap ingås med kyrklig vigsel och får
skilsmässa ske i vissa fall. Likbränning är införd
och barndop sed. I Friedland utges 10 periodiska
skrifter, varav 5 i Manheim, nämligen två dagliga
politiska tidningar, en litterär, en artistisk, en rent
vetenskaplig och filosofisk. Deras utgivare stå
högt i anseende. Dessutom utges 10
statsunderstödda månadsskrifter, som var och en av de tio
professorerna vid universitetet är förbunden att
redigera i var sin vetenskap. Staten bekostar
även utgivandet av godkända författares arbeten.
Sällskaper av allehanda slag för konst, vetenskap,
läsning etc. ega stor utbredning.

4. Författaren. — Liksom de indianska breven
är Friedlands diktade framtidsland författad av en
prästman, nämligen Fredrik Rådberg, vilken avled
som komminister i sin födelsestad Vänersborg 1853

efter att en tid ha varit bl. a. rektor vid Nya
elementarskolan i Stockholm. Under det att
Bergeström framför allt hävdar etikens krav och i tidens
smak predikar ett rätt leverne, lämnar Rådberg
egentligen endast ett slags reseskildring ungefär
som en turist skildrar det främmande land han
besöker och studerar. Författaren presenterar sig
som landsflykting från Sverge, där han “som kättare
förföljdes på det häftigaste av en annars ädelsinnad
biskop”. Efter många irrfärder och äventyr till lands
och vatten hamnar han på sätt förut nämnts i
Friedland, varest han finner sitt samhällsideal, som
“kunde vara mer värkligt, om människorna voro
mera — människor“. Men ack! En kyss “så ljuv,
så tjusande himmelsk” av den ädla furstinnan i
Manheim försätter honom åter i värkligheten. Hans
drömbild viker från honom, och han är åter i sitt
fattiga komministertjäll i Vänersborg. “Jag drömde
fast det icke allt var dröm” är mottot på hans
bok, hämtat från Byron. Men för att av
drömbilden göra ett stycke värklighet har han, berättar
han i sitt förord till sin samhällsfantasi, “ej tvekat
att däri inlägga allt vad som utan fara för
missförstånd och förkättring låter sig framställas av
mina vakna samhällsidéer”. Även har han tagit
värkliga personer till modell utan att han “trott
sig böra närmare karaktärisera” dem. Osannolikt
är det därför icke att den för sin storartade
värksamhet för negerslaveriets bekämpande i senare
hälvten av 1700-talet världsbekante f.
överdirektören C. B. Wadström i ett och annat givit
Rådberg impulser. Wadström, som i sällskap med
de bekanta naturforskarna Sparrman och K. A.
Arrhenius hade företagit resor till Afrikas kust
för att utse och undersöka lämpliga platser för
sina koloniseringsplatser, enligt vilka negrerna
skulle fästas vid jorden som fria jordbrukare och

såmedelst deras försäljning och utskeppning till
andra länder som slavar förhindras, hade därute
av en slavhandlare friköpt en ung slav Panah,
son till negerkonungen av Mezurado, vilken han
själv uppfostrade för att förvissa sig om negrernas
anlag för kunskapsförvärv och bildningSe B. von Beskows vackra minnesteckning av
Wadström i Sv. akademiens Handlingar, 1861, del 33..
Slavegarna bestredo naturligtvis dem alla anlag därför.
Denna Panah erinrar hos Rådberg osökt om Minona,
som upptas vid hovet i Friedland, liksom
stamhövdingarna, med vilka Wadström kommer i
beröring därute i Afrika, påminna om stamhövdingarna
i Friedland under “bosättningskriget“. Wadström
hade även blivit förevigad på duk i London av en
svensk målare vid namn Breda — duken återger
Wadström undervisande den unge prinsen av Mezurado.
I Friedlands-boken omtalas likaledes en
historiemålare Breda, fader till den d:r Breda, i vars hem
resenären upptagits som skeppsbruten. Sin dröm
hade Rådberg haft under en febersjukdom redan
1819. Den förföljde honom sedan, så att han
slutligen måste nedskriva den. Och Friedland
såg dagen.

5. Kritiska anmärkningar. — Det finnes
ingenting som tyder på en socialistisk samhällsordning
i den friedländska ö-staten. Fattigdomsproblemet
är också olöst i Friedlands idealland. Det
associationsväsen, som Rådberg i för övrigt mycket
dunkla ordalag hoppas av framtiden, är som nämnt
våra dagars bolagsbildningar och föreningsväsen.
Det eger ej ens drag av vår tids uppfattning av
kooperationen, som i sin mäst radikala form ju
åstundar arbetsklassens frigörelse genom att
arbetarna bli sina egna arbetsgivare och husbönder.

Rådberg är till hela sin samhällsåskådning
frimuraren. Friedlands statsförbund önskar han
fördenskull så småningom omdanat till en
“Friedlandsorden“, som skall vara Friedlandsförbundets högsta
andliga ledare och överhet ungefär som katolska
kyrkans överherrskap nu över den romerska staten.
Endast “mästarnas“ lilla utvalda klass lever i
egendomsgemenskap som “en följd av medlemmarnas
utvecklingsgrad, åsikter och bildning“, på sätt och
vis alltså en variation på de två högre stånden i
Platos idealstat, varest de styrande och krigarna
såsom stånd bo gemensamt samt med gemensamt
hushåll, under det att det tredje “närande“ eller
“förvärvsidkande“ privata ståndet,
“näringsklassen“, folkets stora massa, ägnar sig åt
förvärvsvärksamhet under ständigt förmynderskap av
överheten.

I Rådbergs samhällsutopi är all samhällskritik
uteslutet, medan samhällskritiken hos Bergeström
däremot intar ett stort rum; och förfar Bergeström
i denna sin kritik rent socialistiskt. Kan “den
kapitalistiska utsugningen“ överhuvudtaget utsättas
för en strängare kritik än den vi nyss sett
Bergeström prestera? Rådberg går nästan helt och
hållet upp i beskrivning av konst och vetenskap
samt i skildringar av “bildningsklassens“
societetsliv i Friedland. Om “näringsklassen“ —
Friedlands andra stora samhällsklass — få vi helt
summariskt veta icke stort mera än att tjänarna i
Friedland komma i åtnjutande av en human
behandling samt att ingen behöver “gå under
slavoket“, tack vare en högt utvecklad maskinteknik
i industrin och odlingsmetodernas ständiga
förbättring i jordbruket. “Allt jordbrukande och
dagsvärkande, som ej påkallas av nöden, upphör
med middagsmåltiden.“

Bergeström åsyftade tydligen med sin

samhällsutopi att ge en bild av ett land, där Sällheten
och Lyckan ha sitt ständiga hemvist, i motsats
till landet, där Förtrycket och Utsugningen intaga
högsätet. Utgivandet av breven bör, säger deras
utgivare i 20:e brevet, “ej bli utan nytta“,
åtminstone böra de “kunna tjäna som fabler, varav de
tänkande kunna leda en gagnelig moral“.

Rådberg åstundar synbarligen att ge bilden av
en frimurarstat i enlighet med frimurarordens
ritual, brödrakärlek, laglydnad och religiositet.
“Friedlandsorden“ är “Friedlandsförbundets“
andliga myndighet. Ur ordens högre grader
rekryteras uttryckligen statstjänarna för
Friedlandsförbundets högre, ecklesiastika, militära och civila
ämbeten.

I en sju år tidigare eller 1832 utgiven liten
skrift “Försök till populär framställning av
Kristuspanteismen“ uppdrar Rådberg redan
“grundritningen till Friedlandsorden“. Här förklaras ordens
högsta grad eller mästargraden icke vilja
“omskapa eller revolutionära samhället, endast bringa
det medvetande av sig själv, av näringarnas,
handelns, industrins, lagens och administrationens,
vetenskapens och konstens sanna betydelse och
inbördes sammanhang“. Man kan, om man så vill,
här spåra ett saint simonistiskt drag.

Gent emot saint-simonismen, som vid denna
tid vunnit ett visst gehör, både för och mot, i
Stockholms-pressen, undanber dock Rådberg i
starka uttryck att hans Friedlandsorden “icke må
kallas för saint simonism“, ty, tillägger han, “man
bevisar därigenom blott ännu mera sin egen
ytlighet i uppfattning av allt annat än nyheterna för
dagen“. Rådberg hade från motståndarhåll i
pressen blivit häftigt angripen för förment saint
simonism. Saint simonismen vill enligt Rådberg
“omstöpa samhällslivets yttre liv, omstörta

eganderätten och införa en communio bonorum och
feminarum“, d. v. s. egendoms- och
kvinnogemenskap. Rådberg förklarar sig uttryckligen vilja
varken “ingripa i det yttre samhällets aktuella
organism“ eller “upphäva den nuvarande
äktenskapsformen“. Styrelseformen vill han icke
förändra. Hans avsikt är icke att rubba bestående
samhällsordning. Som samhällsutopi ha vi dock
ansett Rådbergs Friedland här böra refereras.



Platos stat i korrigerad bild.

Framlidne rådman N. H. Quidings framtidsland
utan namn tager ävenledes först gestalt i en dröm.
Nils Nilsson arbetskarl, såsom Quiding benämner
sig som samhällslärare, var då 18 år gammal och
inträffar händelsen år 1826. Han lyssnar i
halvvaket tillstånd till ett samtal mellan två “andar“,
av vilka den ene i livstiden varit en “hos ett visst
parti berömd statsman“, konungens vän och stöd,
under det att den andre är representant för det
nya samhälle, som skildras under deras färd genom
detsamma. Samtalet stannade sedan för alltid
kvar i ynglingens minne och med ledning av sitt
minne upptecknar han som gammal man det “ord
för ord“.

När samtalet eger rum har en tid av 150 år
förflutit, som för den förre varit en lugn sömn,
ur vilken han blivit uppväckt och nu till livet
återkommen. Andligen stärkt, vandrar han genom
det nya samhället med den nya tidens
representant som ciceron. Denne berättar och förklarar.
Vad han berättar, väcker hans följeslagares
förvåning; en förvåning, som stundom övergår till
hänryckning över vad han får uppleva.

All klass-, stånds- och rangskillnad mellan
människor är undanröjd. Egendomen har blivit

samhällets gemensamma egendom. Barnen äro
samhällets. Försörjningsplikten har fördenskull
övergått från den enskilda familjen till kretsen, såsom
kommunen av Quiding benämnes. Alla ha de i
kommunen lika andel i arbetets resultat; alla
sålunda besjälade av samma intresse; eller drabbas
de alla lika av samma lott, om de försumma sig
eller vårdslösa gemensam egendom. Man och
kvinna äro fullkomligt politiskt och socialt likställda
både med avseende på könslivets reglering och
som samhällsmedlemmar. Alla äro de
“ämbetsmän“, d. v. s. de ha var sin bestämda samhällstjänst
att fylla. Industri och jordbruk bedrivas
gemensamt. Arbetet är gemensamt; och gemensamt är
även hushållningen. Skillnad mellan stad och land
har utplånats. Pängar som präglat mynt äro
avskaffade och ersatta med “representativer“,
anvisningar på jordvärdena inom de olika kommunerna.
Jorden omtaxeras vart femte år. Det nya
samhället eger ett ordnat bankväsen, men som följer
andra principer än nutidens kapitalistiska och
profitberäknande grundsatser. All svindel, allt grövre
och finare ocker och procenteri, allt jobb, allt
börsspel, all oredlighet i handel och vandel är
därmed bragt ur världen. Teknikens allt vidare
utveckling och fullkomning är industrisamhällenas
ständiga strävan. Äktenskapet har förlorat sin
forna betydelse av arvsinstitution för
privategendomens bestånd. Privaträtten har övergått till
att vara samhällsrätt. Arv och släktband äro
upplösta. Tvångsäktenskapet har ursprungligen givit
upphov till släkt- och familjeväsendet. Med
äktenskapets upphörande försvinna även de enskilda
hushållen såväl som tjänstehjonsklassen. Tjänarna
äro nu samhällsfunktionärer.

Samhällsangelägenheterna handhavas av ett råd
och en nämnd, vilka utgöra de respektive

samhällenas styrelse samt en hövding, vilken är ledare
av förvaltningen. De äro alla årligen valda av
varje till myndig ålder kommen välfräjdad man
och kvinna. Parlamentet har såsom ett värk av
liberalismen fyllt sin uppgift; det har upphört att
finnas. Rådet utgör nu regeringen; och nämnden
representationen. Hela det gamla statsmaskineriet
är slopat, men utgår nu samhällsmakten från
kommunerna. De äro var för sig fristående samhällen
med sin egen självständiga styrelse och sin egen
självständiga förvaltning. Men de äro alla
sinsemellan förenade till allt större samhällen — icke
stater — och slutligen sammanbundna över hela
Europa till en högsta enhet, benämnd stat,
varigenom såväl alla enskilda intressen äro
sammansmälta som krig mellan folken omöjliggjorda.
Gränserna mellan samhällena och folken ha fördenskull
också blivit andra eller rättare de ha blivit
upphävda som skrankor. Rikena ha förlorat sin forna
betydelse; de finnas ännu, men blott som
mellanlänk mellan småsamhällena eller kommunerna och
staten såsom högsta enhet i Europas
samhällsförbund. Domarämbetet ligger i
samhällsmedlemmarnas egen hand, men utövas av en person,
kretshövdingen, vilken står under årligt val, resp. omval.
Strafflagar äro som en kvarleva från barbariska
tidsåldrar fullständigt avskaffade. Brottslingarna,
om och när de finnas, vårdas som abnorma eller
moraliskt defekta varelser. Lagbrott i övrigt ega
endast tjänstefels natur. I stället för fängelser
äro upprättade räddningsanstalter, som tillika äro
uppfostringsanstalter för de samhällsvådliga. Den
allmänna uppfostran är lika för alla; och
yrkesutbildningen såväl som den vetenskapliga
utbildningen regleras efter individuell håg och fallenhet,
fri från allt nutidens ceremoniväsen, examensväsen
och klassmärken. Som det ej finnes någon

sanktionerad religion, så finnes det ej häller kyrkor
uppförda för samhällenas räkning. Religionen är
en privat- eller samfundsangelägenhet. Kyrkor och
prästerskap som samhällsinstitutioner höra till en
förgången tid. Konst och vetenskap hållas
utomordentligt högt i ära. Och nöjena äro en lika så
viktig förutsättning för människornas välbefinnande
och trevnad som arbetet.

Liksom Plato icke givit sin idealstat något namn,
så har ej häller Quidings mönstersamhälle fått
något. Quiding säger endast att det är “Platos
stat i korrigerad bild“, ett rätt missvisande sätt
att uttrycka sig, om man icke vet vad Quiding
därmed innerst menade. Han har med detta
uttryck framför allt velat ge Plato, idealismens
filosof, ett tacksamhetsoffer som tänkare; en
beundran, som Quiding har gemensamt med alla de
äldre generationerna, vilka uppfostrats i den
klassiska bildningens atmosfär. Plato är, såvitt man
känner, den förste, vilken tecknat ett
fantasisamhälle, försåvitt icke pytagoréernas filosofstat bör
anses som sådant. Det av Quiding-Nils Nilsson
arbetskarl tecknade samhällsidealet är lika litet
som den engelske statsmannen Thomas Mores
“Utopia“ någon kopia efter Plato. Det är på sin
höjd, vad Quiding säger, en korrigerad bild därav,
så förstått att Quiding, såsom andra, upptagit
några av Platos idéer, dem Plato för rästen i sin
tur lånade av sin föregående tids andar och filosofi.
Sålunda hade Plato tagit ett mäktigt intryck av
filosofen Pytagoras’ kommunism.

Begagnar Quiding den platonska filosofins
abstrakta uttryckssätt, liksom Marx den hegelska
filosofins, så använder han å andra sidan sig även
av den historiska iakttagelsen samt drager ur det
historiskt funna och givna logiska slutsatser om
det blivande, varför Quiding gott kan säga om

sig själv, att han “både som kritiker och
lagstiftare står på säkrare grund än idealisterna i
allmänhet“ Quiding, Slutliqvid med Sveriges lag, kvartuppl., 1886,
s. 484.. Quiding börjar som realist, som den
vilken studerar värkligheten och räknar med den,
men slutar som den praktiskt anlagda idealisten,
vilken diktar ett samhälle, om vilket man
ingenting bestämt kan veta, men på vilket han eger
en vacker idealistisk tro.



“Den fria kärlekens koloni.“

Utom de tre svenska samhällsutopier, för vilka
vi nu redogjort, utkom 1840 en samhällsroman,
som slog ned på äktenskapet som social
tvångsinstitution samt ställde som motsats till äktenskapet
i det nuvarande samhället det fria, otvungna
förhållandet mellan man och kvinna i ett litet utopiskt
samhälle av en kolonis storlek. Året förut hade
C. J. L. Almquist, en av Sverges största diktare
och folklivsskildrare, utgivit sin lilla
äktenskapsnovell “Det går an“, varest ett dylikt fritt, men
ansvarsmedvetet äktenskapligt förhållande förordas.
Makarna behöva ej nödvändigtvis bo tillsammans
eller hålla hushåll, ej häller besegla sitt äkta
förbund vare sig genom kyrklig vigsel eller inför
någon offentlig civil myndighet. Bandet mellan
makarna skall vara å ena sidan en på sympati
grundad kärlek och å den andra sidan ansvaret
inför de barn som de tillsammans få, tills de själva
kunna reda sig. Därav följer då också att
äktenskapet icke behöver vara ingånget på livstid.
Denna för Sverge nya tendens framkallade ett
fruktansvärt både personligt och litterärt angrepp
på Almquist, som väl är ett av de skamligaste

bladen i Sverges litteraturhistoria, så mycket
skamligare som Almquists motståndare utan undantag
svängde den litterära färlan i skydd av den fega
anonymitetenSjälv uttalar Almquist i en av sina skrifter sin
förundran över att “en berättelse av så litet omfång som ’Det
går an’, skildringen av en händelse som upptager föga mer
än en resa från Stockholm till Lidköping och mellan två så
ringa personer som en sergeant och en glasmästardotter
kunnat på allmänheten göra ett sådant intryck.” Stormen,
som skriften väckte, betraktar han emellertid som “ett gott
tidens tecken” och det, som han säger, av två skäl: “först
och främst tillkännagiver det att människornas själar och
sinnen hava en instinkt om denna frågas omätliga vikt för
civilisationen, för det andra visar det en allmän ömtålighet
för vad man anser sedligt i denna väg; en ömtålighet, som
onekligen häntyder på moralitet i känslan, själva nuvarande
sedebegreppet må för övrigt vara hurudant som hälst.”.

Under pågående pennfäjd utkastas så en ny
äktenskapsroman med den demonstrativt
utmanande titeln “Den fria kärleken, en framtidsroman“,
som hade till förf. J. M. Rosén, f. d.
kammarskrivare i krigskollegiet, sedermera litteratör och
några år redaktör för Stockholms Dagblad, men
som gömde sig under författaresignaturen Guido.
Romanen, 358 sidor i duodesformat, gör sig till
målsman för samma åsikter som Almquist samt
ger som avslutning en drömbild av ett litet
samhälle utan äkenskapstvång — “den fria kärlekens
koloni”, som visserligen kunde vara fastare
tecknad, ty konturerna av det lilla samhället äro rätt
dunkla, men på dess grundprincip kan ingen
misstaga sig.

Äktenskapsfrågan var i övrigt ett spörsmål, som
under 1830- och 40-talens radikala Sverge
upprörde sinnena mer än någon annan politisk eller
social fråga. Man stod under inflytande såväl av
de liberala franska revolutionsidéerna som av den

franska socialismen och de skönlitterära
strömningarna både i Frankrike och i Tyskland.
Feminismens mäst lysande kvinnliga stjärna i Frankrike
var George Sand. I Tyskland uppträdde för
kvinnans frigörelse som könsvarelse en rad författare:
Göthe, Gutzkow, Heinse, den sistnämnde känd
som förf. till den starkt sensualistiska utopin
“Ardinghello och lycksalighetsöarna”, varav den första
upplagan utkom 1787 och en ny upplagts 120 år
senare eller 1907.

Fourier, saint simonisternas samtida, gick djupast
i frågans behandling, ty kvinnans frigörelse var
för honom först och främst en ekonomisk
frigörelse, utan denna komme kvinnan att förbli allt
fortfarande slavinnan. Almquist är en lika varm
förespråkare för kvinnans frigörelse sexuellt och
ekonomiskt som Fourier och saint simonisterna.
Genom kvinnans försättande i en mera oberoende
ekonomisk ställning inom samhället än nu är fallet,
skulle hon “aldrig behöva blott för sin utkomst
och yttre bärgning kasta sig i armarna på vilken
man som hälst”Almquist, Europeiska missnöjets grunder, Bergska edit.,
s. 230.. Ej blott all vigsel skall avlysas
utan allt som därmed har analogi, allt slags “så
beskaffat kontrakt att tredje man — en auktoritet
av vad namn som hälst — eger att upprätthålla
dess kraft”. Det civila äktenskapet medför i det
närmaste samma följder som det med övlig, kyrklig
vigsel avslutade äktenskapet, nämligen att tvinga
personer till fortfarande samliv, hur det än må
gestalta sig, d. v. s. “ett slags inför myndighet
beseglat kontrakt kvarstår”. Därmed är, säger
Almquist, “alldeles ingenting vunnet”. Han finner
det s. k. civiläktenskapet — från sin skarpt
markerade religiösa ståndpunkt — “till och med vara

så till vida sämre som ännu mindre av religion däruti
ingårAlmquist, Europeiska missnöjets grunder, Bergska edit.,
s. 228—230.. Till det ekonomiska säkerställandet måste
även komma en god uppfostran för kvinnan, om
hon skall kunna hålla sig uppe som könsvarelse.

Almquist vänder sig med motvilja bort från
särskilt de tyska köns- och äktenskapsteoretikerna,
dem han påstår helt och hållet predika köttets
evangelium, “sinnesrusets religion, filosofi och
estetik”. En hans samtida och anhängare, förut
nämnde K. V. Bergman, finner hans omdöme
härutinnan vara i det stora hela alltför omilt och
orättvistBergman, Den sociala frågan, s. 63.. Liksom Almquist, utdömer Bergman
både den borgerliga och kyrkliga vigseln samt
varje äktenskap, som icke är grundat på
ömsesidig fysisk och andlig sympati och som icke är
fritt från allt slags kalla ekonomiska beräkningar.

“Vem skall”, säger han, “ej få gifta sig som av hjärtans
grund det vill? Så försvinner åter den snökalla sedlighet,
som träder opp i avhållsamheten, tidigt skola de bekomma
varandra som älska; och flickorna skola ej behöva hysa
misstroende till männen mer än rimligt, ty framför allt skall man
lära sig inse att blott kärlek är kärlek ... Ej så
utomordentligt avlägsen och utopisk bör den tid förefalla oss, då vi
kunna få vara trogna mot oss själva, då det kan tillåtas oss
att älska själar och kroppar i ett i stället för såsom nu är
fallet antingen ensamt en kropp eller ensamt en själ. (Soc.
frågan, s. 94).

Ingen har emellertid hos oss radikalare och
följdriktigare samt i ett ädlare och på samma gång
realistiskt språk analyserat äktenskapets och
kärlekens psykologi än Quiding, den även sig kallande
arbetskarlen Nils Nilsson.

Rosén har förlagt sin miljö-skildring till landet, till en
lant- och bruksegendom i Värmland. Genom sin sånglärare
Alexis har en av godsets unga damer Celestine satts i
tillfälle att läsa tidens modärna litteratur i äktenskapsfrågan:

Heine, Gutzkow, Mundt, madame Dudevant m. fl. samt av
dem lärt sjunga “den fria kärlekens lov“. Hennes mor var
av hela släkten förskjuten på grund av att hon stått i ett
“brottsligt” förhållande till en ofrälse och obemedlad ung
man, av vilket förhållande Celestine hade blivit det synliga
beviset. Sedan hon ett par år efteråt dött av grämelse över
den skymf den kära släkten hade låtit henne vederfaras,
tillföll hennes förmögenhet hennes syster, överstinnan
Leyonsköld, godsets allenarådande härskarinna, som hade namn
om sig att vara ett mönster av dygd. I “sin sublima dygd“
hade hon då tagit den lilla värnlösa Celestine till sig som
fosterdotter och lät henne uppfostras tillsammans med hennes
egen dotter Nanna. Jämte Alexis, vilken undervisade de
bägge flickorna i musik, uppehöll sig även en lärare i
målning, Albert, som var Alexis’ vän och studentkamrat.
Naturligtvis hade flickorna var sitt tycke. Nanna svärmade för
målaren och Celestine för musikern, och svärmeriet besvaras
i all ärbarhet. Nanna lyckas modern sedermera övertala, att
gifta sig med ortens rika fideikommissarie, baron Stjernfeldt.
Giftermålet slutar trots lyx och rikedom olyckligt, men de
hade under det äktenskapet varade drägligt fördragit
varandra. Men när “modern” även ville gifta bort Celestine
med en annan av ortens rika brukspatroner, möttes hon av
ett resolut nej från Celestines sida. När Celestine får veta
att hon endast är den rasande överstinnans fosterdotter
undfaller henne ett glatt “gud ske lov”. De bägge artisterna
hade fortsatt sina studier i utlandet och blivit båda
europeiska ryktbarheter på vart sitt område. Vid en konsert i
Dresden, som Alexis där gav, sammanträffa de båda
vännerna samt deras förra elever. Nanna reste med sin man
och hade tagit Celestine med som ressällskap. Celestine
och Alexis bli här på allvar kära, gifta sig och inträda som
medlemmar i “den fria kärlekens koloni”, belägen vid Lac
Lemans (Geneversjöns) stränder. En vacker dag infinner
sig även Albert ogift vid kolonin och sluter sig till den.
Nanna lever frånskild kvar i Värmland på Sättraholm, sitt
barndomshem.

Kolonins medlemmar utgöras av konstnärer,
vetenskapsmän och vittra författare, vilka leva tillsammans ett enkelt
men lyckligt och värksamt liv. Alexis och Celestine äro
lyckliga i sin “fria“ kärlek.

Boken slutar med en dröm. Ej långt från
stranden av en sjö ser författaren en stad, omgiven
av bördiga fält och blomstrande trädgårdar. Under
ett lummigt träd sitter en man läsande i en bok,
som vid närmare efterseende han finner vara “tryckt
år 1900“. Författaren har nalkats mannen för att
få veta vilken stad det var han såg i drömmen
och får då veta, att det var “den fria kärlekens
koloni”. Mannen redogör för såväl kolonins
samhällsprinciper som dess öden. Ett halvt århundrade
hade förflutit sedan kolonin anlagts. Den hade
till att börja med att kämpa med tusende
vidrigheter; den förföljdes av regeringarna såsom “en
plantskola för de fria idéerna” och i “alla ömma
skrifter” sökte man framställa kolonins invånare
som sedeslösa. Men kolonins rika andliga och
materiella utveckling hade kommit förtalet att
tystna. Ändock man givit äktenskapet “en friare
form“, hade det lilla samhället icke råkat i förfall
eller upplösning. Tvärtom. Kolonin var en fristad
för ekonomisk blomstring och harmoniskt samliv.
Barnen uppfostras gemensamt på kolonins
bekostnad; och det lilla samhället kan göra det så mycket
lättare som det är medlemmarnas enda arvtagare.
Enskilda arv är förkastat såsom demoraliserande.
De förskott som barnen kräva för sin uppfostran
återbetalas sedan till kolonin medelst amortering.
Var och en gör rätt för sig som vuxen och
arbetsduglig, men till kolonins och därmed även till
medlemmarnas eget bästa. Sällhet och lycka härskar
över lag inom kolonin.

Förf. vaknar vid ett gällt skrik från kammaren

intill hans rum. Städerskan, som kommer in,
svarar på hans fråga vad det var:

“Det är bara grannen därinne som slår sin
hustru.“

Det var blott i drömmens land, som “den fria
kärlekens koloni“ ännu fanns till.

*




Om utopierna i allmänhet
och
Ny värdesättning av speciellt den franska
utopismen.

1. Om utopierna i allmänhet. — Utopismen
är en gren av den sociala litteraturen, som odlats
rätt mycket allt sedan den engelske statskanslären
Thomas More 1516 utgav sin som klassisk ansedda
“Utopia“På franska har i Paris utkommit ett värk på icke
mindre än 39 band, upptagande allehanda imaginära resor
och besök i obefintliga länder, allegoriska berättelser,
robinsonader, d. v. s. Robinson Crusoe-historier m. m. (Jfr
Stammhammer, Bibliographie des Socialismus etc., II: 342). Härom
året gick på en bokauktion i Wien en samlares kollektion
av utopier, omfattande c:a 1,850 nummer, däri dock
inbegripet även sagor, flygmaskinsromaner m. m. av utopisk
karaktär.. Vår egen tid odlar genren icke minst,
varom raden av endast svenska översättningar
sedan 70-talet bär ett tydligt vittnesbördLämnande alldeles å sido de svamligt religiösa om
det tusenåriga rikets ankomst, anföra vi här en förteckning
på nämnda översättningar samt deras utgivningsår:

Bulwer, Ett kommande släkte, 1871. — Souvestre, Om
tusen år! Framtidsskildring, 1873. — Bebel, Kvinnan i
forntiden, nutiden och framtiden, 1885, 1903 o. 1913. — Bellamy,
En återblick, sociala iakttagelser efter ett uppvaknande år
2000, 1889 o. 1906. — Donnelly, Världens undergång. En
roman från det 20:e århundradet, 1891. — Hellenbach, Den
hemliga ön, 1892. — Morris, Nytt från en ny värld, 1892.
— Richet, Om hundra år. Sannolikhetsberäkningar om
nationernas framtida utveckling, 1893. — Kautsky, Thomas
More och hans utopi, 1893. — Hertzka, En resa till Friland,
1895. — van Eeden, En lycklig värld, 1906. — Kautsky,
Den sociala revolutionen, 1906. — Kropotkin, Erövringen
av brödet, 1908, en tidigare övers. under titeln Kampen för
brödet, 1899. — Sinclaire, Industrirepubliken eller Amerika
om tio år, 1909. — Wells, Nya världar i stället för de gamla,
1910. — Mackay, Anarkisterna, 1910. — Samtliga av växlande
värde allt efter som de tjäna vetenskapliga och sociala
ändamål eller endast äro romaner för uteslutande nöjesläsning.

Utom Quidings “Platos stat i korrigerad bild“, ha vi av
inhemsk produktion:

Lundin, Oxygen och Aromasia. Bilder från år 2378,
1878, Olle Odling, Paradisets portnyckel. Vi skola skapa
ett livsglädjens himmelrike på jorden, 1908 (uppsluppet
studentikos); Hedén, Socialdemokratins framtidsmål, 1908 samt
Sandgren, Samhällsproblemet och dess lösning, 1912.

Före H. Bergeström hade under 1700-talet utkommit i
översättningar: Swift, Kapten Gullivers resor, 1745, tre
övers. till ha sedan utkommit, senast 1872. — Holberg, Nicolai
Klimii resa uti den underjordiska verlden, 1746. —
Tallemant, Kärlekens ö, 1754, på nytt upplagd, 1782. — Defoe,
Robinson Crusoe, 1752, varav sedan en mängd upplagor
utgivits, senast 1902. — Schütz, Den lycksaligaste ö i hela
världen eller Nöjsamhetens land, 1744, ny uppl. 1767. —
Voltaires “astronomiska reseroman“ Micromegas översattes
1762.

Av dessa voro Holbergs Nils Klims underjordiska resa
och Swifts Kapten Gullivers resor tvivelsutan Bergeström
bekanta och ha säkerligen tjänat honom till förebild, vilket
för övrigt danske litteraturhistorikern J. Palludan redan
1878 påpekat i sin stora bok “Om Holbergs Niels Klim med
særligt hensyn til fremmede satirer etc.“ Liksom människor
uppträda som talande träd och djur hos både Holberg och Swift,
så framställer Bergeström människorna i vidunderliga
djurskepnader. Hos Holbergs Niels Klim talas om lejon som sättas till
regenter för deras medfödda ädelmodighet; elefanter, som
förordnas till medlemmar av det stora rådet för deras
skarpsinnighet; kameleonter fungera som hovbetjänter, emedan “de äro så
ombytliga och kunna vända kåpan på bägge axlar“; träna
bli merändels domare för deras naturliga långsamhet; gäss
sättas till advokater vid de högre rätterna, men skator till
prokuratorer vid underrätterna; rävar tagas till sändebud,
gesanter, konsuler, agenter och legationssekreterare; korparna
utses till förmyndare och stärbhusförvaltare o. s. v..

Ordet härleder sig från nämnda Thomas More,
vilken bildade det av grekiska u, icke och topos,
land. Utopia har sålunda kommit att betyda å
ena sidan landet Ingenstädes och a den andra 

sidan en samhällsordning, som ännu ingenstädes
existerar och alltså är blott en produkt av tanken
och fantasin. Man har, såsom t. ex. Plato, utgått
från en (filosofisk) idé; det godas eller ock
rättvisans idé. Eller drager man slutledningar av givna,
faktiskt rådande missförhållanden, såsom More,
Quiding och andra nutidens realister. På basis
av dessa förhållanden har man uttänkt en
samhällsordning i syfte att få det onda hävt eller att
skapa nya lyckliga förhållanden för människorna
i allmänhet och icke endast för ett mindre tal
bland dem. Av idén blev idealet. Och ur
missförhållandena växte fram hoppet om att förvärkliga
frid på jorden och människorna en god vilja, om
idealets förvärkligande genom att rikta det sociala
arbetet på ett bestämt mål. Det är utopin i sin
högsta form, sådan den tagit gestalt hos More i
det 16:e århundradet och hos vår tids
produktivaste utopist H. G. Wells — ingen talar så
eftertryckligt om den goda viljan och hennes förmåga
att främja en ny samhällsordning som just Wells
i sina “Nya världar“. Bägge äro de engelsmän
och mellan dem står hela filen av franska, tyska,
italienska, spanska, svenska, danska, amerikanska
“utopiska“ författare med olika mål och syften
och skildringssätt.

Samhällsutopin är ofta uppblandad med
samhällssatir och tvärtom. Samhällssatiren, som åsyftar

att vara samhällskarrikatyr eller en avspegling av
samhällslytena i förstorad bild, är, skulle man
kunna säga, samhällsutopins frånsida. Kapten
Gullivers resor är sålunda en samhällssatir med
en smula samhällsutopi uti. Bergeströms
“Philippinien och Petrea” är till hälvten samhällsutopi och
till hälvten samhällssatir. Däremot är en av honom
året efter “Indianska brev“ utgiven broschyr
“NahkhanahamahkaDylika tillkrånglade namn är vanligt i äldre utopier
av detta slag. I Gullivers resor förekommer liknande namn,
såsom Houyhnhnm, namn på ett av de land Gulliver besöker.
Det skall väl vara indianspråk e. d. — Bergeströms
ifrågavarande satir följde Karlskrona Veckoblad som följetong
och är enligt Eichhorn, Sv. studier, 1: 121, den äldsta
följetongen i vårt land. eller dumhetens och
dårskapens land“, varest istermagarna äro de styrande
och huvudena de förtryckta, enbart samhällssatir; ett
motstycke till Voltaires till svenskan 1762 översatta
skämt Micromegas — jätten på planeten Sirius
men ändock en “Lill-Masse“, som tillsammans med
dvärgen och “akademins” sekreterare på Saturnus,
bereser planeterna, varunder karaktyrmässiga
“vetenskapliga” problem dryftas och kalfatras. Båda
gissla de den mänskliga pösigheten i samhälls- och
umgängesliv: Voltaire förlöjligar speciellt sin tids
vetenskapliga magnater och den dem behärskande
storhetsmanin.

Mången äldre utopi har havt intoleransen att
tacka för sin tillkomst. Så är fallet med Thomas
More, vilken skrev sin “Utopia” under intrycket
av den statens och korporationers intolerans, som
i anledning av hans samhällskritik kunde vänta
honom. I en utopis förklädnad kunde han ock
förskaffa sina idéer lättare ingång i det allmänna
föreställningssättet.


Han låter läsaren tro att han under ett uppehåll i Holland,
varest han tillfälligtvis vistades för utförande av ett av engelska
staten honom lämnat officiellt uppdrag, träffat samman i
Antwerpen med en vittberest sjöman Raphael Hythlodaeus.
Denne beskriver för More ön “Utopia”, som ej annat är än
det fingerade namnet för Mores hemland England, huru där
var före och efter införandet av ett republikanskt-kommunistiskt
samhällsskick. Allt vad More ville ha sagt, lägger han i
sjömannens mun: sin kritik av sitt lands hushållningssystem,
den hemskt rådande fattigdomen bland befolkningens stora
massa under jordadelns hänsynslösa framfart och det olidliga
trycket av statens skattebördor, under det More själv åtager
sig rollen av gendrivare av Hythlodaeus’ påståenden. “Är
det rättvist”, frågar denne, “att adelsmannen, ockraren,
guldsmeden (den tidens bankir), vilka leva i sysslolöshet och
ingenting producera, skola njuta allt möjligt överflöd, medan
jordens brukare, arbetaren och hantvärkaren lida nöd och
knappast förtjäna tillräckligt för att kunna livnära sig under
ett överdrivet stort antal arbetstimmar.”

Kritiken i Mores “Utopia“ är den modärna
socialismens, varför han även blivit benämnd (av
Kautsky) “den första modärna socialisten”. More
såg på förhållandena som en socialist. Redan
som yngling fängslad av Platos kommunistiska
idéer, söker han här efter sitt huvud i tankarna
omsätta dem på ön “Utopia“, d. v. s. i engelsk
jordmån i furst Utopas person, som erövrar landet
och ger det en kommunistisk samhällsordning,
sådan den nu är.

Antingen man ger bilden av ett detaljerat
idealsamhälle eller uppdrager en planritning till ett
nytt samhälle värt att eftersträva, inneslutande
sålunda ett samhällsprogram, har samhällsutopin
framställts antingen i dialogens form (Plato, More,
Quiding) eller i brevets form (Bergeström) eller
i romanens form (Morris, Bellamy, Hertzka) eller

som en ren objektiv, mer eller mindre vetenskaplig
framtidsmålning (Donnelly, Kautsky, Bebel,
Quiding).

2. Äldre och nyare värdesättning av utopismen.
— Hur man än tänker om värdet av det utopiska
framställningssättet och konstruktionerna för
framtiden, säkert är att nationalekonomer och
samhällsförfattare i allmänhet, vilka sysselsatt sig med den
utopiska samhällslitteraturens studium, ha gjort
gällande deras påtagliga inflytande på tankar och
reformsträvanden, även då de tagit t. o. m. en
fantastisk gestalt. Det har sålunda sagts om den äldre
utopismen, att framstegen i statsinstitutionernas
humanisering, den ökade insikten om betydelsen
av allmän uppfostran, aktning för arbetet och
arbetarna i väsentlig grad vunnits genom påvärkan
av utopisk litteratur. Hela det modärna
föreningsväsendet har genom den fått en kraftig impuls.
Owens “utopiska” industriella och pedagogiska
experiment gåvo fart åt skyddslagstiftning. Mores
“Utopia” skall ha gjort ett så starkt intryck på
Henrik den åttonde att han ansåg sig nödsakad
att avlyfta en del bördor från det skattetyngda
folket och påstås t. o. m. ha övergivit sin
erövringspolitikKautsky, Thomas More etc., övers., 1893, s. 147.. Bergeström utgick, såsom vi sett (s. 39),
från att hans indianska brev tjänade ett gott syfte.
Mores “Utopia” och Morris’ “Nytt från en ny
värld“ stegra våra krav på den sociala framtiden,
har en deras landsman, prof. Marshall sagt, “och
äro” — säger han vidare — “så vackra i sig
själva att de skola förbli en glädje för alla tider”Citerat hos Steffen, England och demokratismen, 1909,
s. 170.. Synbarligen stående under Wells’ omedelbara

påvärkan säger även en svensk författare, prof.
Gustaf F. Steffen, att “en djupare socialpsykologisk
insikt berättigar oss ingalunda att förkasta varje
slags utopism”. Tvärtom “måste vi vara utopister,
så tillvida att vi räkna med våra egna sociala
önskningar och strävanden såsom mäktiga, ehuru
icke allsmäktiga faktorer i den pågående och
framtida samhällsutvecklingen”Anf. arb. s. 135.; ord, som gå igen i
hans senare utkomna “Sociala studier”.

Tugan-Baranowsky, rysk universitetsprofessor
och marxist, uttalar som sin mening att Bellamys
bok En återblick efter ett uppvaknande år 2000
“har mer än någon annan under de sista 20 åren
bidragit till propagandan för de socialistiska idéerna
bland de breda folklagren” samt “till den
socialistiska rörelsens utbredning över hela världen”Tugan-Baranowsky, Der
moderne Sozialismus in seiner geschichtlichen Entwicklung,
1908, sidd. 118 o. 122..

Jaurés, de förenade franska socialisternas
partichef, skrev ännu 1898: “När socialisterna vägra
att i detalj beskriva det nya samhället, förebrår
man dem för krumbukter; de respektera helt enkelt
utvecklingens fria gång och livets
utvecklingsmöjligheter.” 1903 säger han däremot i ett politiskt
tal: ”I haven rätt att av en djärv idé (socialismen)
få veta, genom vilken rad av juridiska och
ekonomiska former den säkerställer övergången från
den bestående ordningen till den nya”Citerat efter en uppsats av
Hitier i Revue d’économie politique, 1906, s. 221..

Anton Menger, den österrikiske rättsfilosofen och
folkpolitikern, anser desslikes en “utopisk”
framställning av ett framtidens samhällstillstånd vara
icke blott fullt vetenskapligt utan även ett
oeftergivligt villkor, försåvitt den socialistiska rörelsen
skall komma fram till sina mål, om ock blott

delvis. “En ovetenskaplig utopi är blott tillfinnandes,
då man vid teckningen av framtidens sociala
ordning utgår från den åsikten att människorna ledas
av väsentligen andra drivfjädrar efter införandet
av den nya samhällsordningen eller att en annan
förbindning kommer att ega rum av orsak och
värkan än i nu bestående samhällsskick... Folken
skola aldrig besluta sig för ett genomgripande
socialt experiment, om icke förut är frambragt en
uteslutande av erfarenhetsmässiga synpunkter
vägledd socialistisk statslära”. Nationerna måste med
avseende på samhällsordningens omgestaltning
därför “ha en klar, från all översvinlighet fri bild
av det framtida samhällstillståndet”. Följderna av
att underlåta detta lämnar bl. a. 1848 års franska
revolution, som var av social natur, ett varnande
exempelMenger, Recht auf den vollen Arbeitsertrag etc., 1:a
uppl., sidd. 106, 108 o. 111.. Menger har som bekant i en
“socialistisk statslära” gjort ett utkast till vad han kallar
“den demokratiska arbetsstaten“, som skall avlösa
den nuvarande “maktstaten”.

Både i sin bok om franska revolutionen
1789—1793 och i sina “minnen” framhåller Kropotkin,
att proletariatets motgångar under nämnda
revolution såväl som Paris-kommunens misslyckande
1871 till stor del ha berott därpå att det icke
hade haft någon bestämd social plan att följa.
Hade folket varit under pågående revolution lika
medvetet om medel och mål som det tredje ståndet
eller bourgeoisin, skulle resultatet ha blivit ett
annat även för proletariatet. “Det var en olycka”,
säger han, “att de kommunistiska idéerna icke
funno någon bland tidskiftets bildade män, som
kunde ge dem åskådlig form och förskaffa dem
gehör”. Marat skulle ha kunnat göra det, anser

Kropotkin, om han hade levat, men i juli 1793
var han icke merKropotkin, La grande révolution 1789—1793, 2:a uppl.,
1909, s. 644 samt En anarkists minnen, övers.. 1900, s. 270..

Och anbefaller icke Quiding revolutionärerna
“en ny metod”, om den sociala revolutionen skall
bli annat än ett blodbadHolmberg, Nils Herman Quiding etc., 1909, s. 198.! Såsom vi förut nämnt,
vill även G. F. Steffen på förhand veta ”huru vi
måste tänka oss den sociala revolutionens
annalkande och genomförande”. Dagen efter
revolutionen, om den någonsin kommer, vad Steffen för
sin del drar i tvivelsmål, är det för sent att planera
och kontrarevolutionen är överhängandeSteffen, Sociala studier, 7:e hft, sidd. 160, 204..

Dühring, tysk tänkare och vetenskapsman, bland
socialister mäst känd till namnet genom Engels’
bekanta men högst försåtliga stridsskrift, vanligen
gående under namnet “Anti-Dühring”, framhåller
vikten av att underkasta utopismen kritik såväl
till uttryck som till innehåll. Man måste göra
skillnad mellan fantastisk och kritisk utopism.
“I ordets kritiska betydelse är utopi icke blott
något som är berättigat utan även en logisk
nödvändighet ... Att förakta och vilja avfärda den
kritiska utopismen, ville säga så mycket som att
ge idealet på båten och frånsäga sig framtiden ...
De fantastiska utopierna äro blott hjälplösa
förelöpare till de kritiska. De förstnämnda gjorde
konstruktioner med olämpligt material; med en
rovvärlds material ville de åstadkomma något värkligt
harmoniskt och råkade därigenom i uppenbar
motsägelse med sakförhållandenas logik”Dühring, Sociale Rettung durch wirkliches Recht etc.,
1907, s. 91—92.

3. Utopismen berättigad, även vetenskapligt
sett. — Utopismen förklaras av vetenskapligt

kompetenta författare sålunda berättigad, må så vara
med vissa förbehåll; förbehåll som äro helt
naturliga för en så vetenskapligt bildad tid som den
nuvarande.

Genom Fr. Engels, Marx’ medarbetare, vilken
givit flera av Marx’ satser en icke alltid så lyckad
skarpare form än Marx själv gav dem och som
bl. a. är upphovsmannen till den ekonomiska
historieuppfattningens benämning av “materialistisk
historieuppfattning” och “historisk materialism”,
råkade den franska och engelska utopismen länge
i misskredit bland marxisterna i allmänhet. Den
tog ingen hänsyn till utvecklingsläran, sades det.
I stället för att låta utvecklingens egna inneboende
krafter leda utvecklingen, sökte man på
experimentell väg få en ny samhällsordning till stånd.
Den franska och engelska utopismen var
ovetenskaplig; den dvaldes i det blå och eger
fördenskull intet annat intresse än kuriositetsintresse.
Man är emellertid i dag bland marxisterna icke
lika positiv i sina påståenden som Engels på sin tid.

Av Marx själv ha marxisterna inga andra
uttalanden att åberopa sig på än ett yttrande i
förbigående i ett av företalen till första delen av
hans “Das Kapital” samt ett brev han skrev 1869
till sin vän, den engelske positivisten prof. Beesly,
där han betecknar “den som reaktionär som
uppställer ett program för framtiden” i anledning av
en artikel Beesly hade skrivit om arbetarklassens
framtidJfr Sorel, Réflexions sur la violence, 2:a uppl., s. 185.. Eljes anser man hans egna skrifter
vara tillräckligt vittnesbörd.

Det finns naturligtvis socialister och socialistiska
vetenskapsmän, vilka fortfara att bestrida varje
möjlighet att gå framtiden i förväg; och finnas
t. o. m. de, vilka anse det helt och hållet

förkastligt att göra ens de svagaste ansatser
därtill.

C. Sorel, kanske den skrupulösaste av alla nutidens
marxister i hävdandet av Marx’ ursprungliga revolutionslära
och vars anfall på sina landsmän utopisterna äro lika vanliga
som på hans landsmän politikerna, ser med ogillande att
“socialisterna uppmuntra samtidens utopister” genom att
tala välvilligt om de gamla: “förtjäna Fourier och Cabe
läsas, varför skulle då inte Jaurés och Fournière räknas bland
framtidens välmenta uttydare“Introduction à l’économie moderne, 1903, s. 373.. Efter hans förmenande
är “den gamla revolutionära socialismen oändligt mer
genomträngd av filosofisk anda och med vetenskapen befryndad
än den hyper-juridiska socialismen hos våra docteurs en haute
politique réformiste” (våra akademiker i reformistisk
storpolitik)Samma arbete, s. 377.. Han förklarar emellertid att det är på det tekniska
framsteget, på vetenskapen och på rätten som det nya
samhället konstituerasLa Décomposition du
marxisme, 1908, s. 47.. Men om framtiden kunna vi ingenting
veta och fördenskull ej häller på förhand ställa samhällets
horoskop. “Övergången från kapitalismen till socialismen
måste fattas som en katastrof, vars förlopp undgår varje
beskrivning”Réflexions etc., s. 202.. Han stödjer sig härvidlag lika mycket på
Bergson, den nya franska filosof på modet, vilken även nått
vårt land i en rad översättningar, och dennes teori om “den
skapande utvecklingen”. Bergson förnekar såväl möjligheten
att kunna avläsa framtiden i nuet som att i förväg uppställa
ett mål för livet. Värkligheten är ett vardande utan ända.
“Man kan kasta”, säger han, “ett öga på den en gång
tillryggalagda vägen, ange och beskriva dess riktning ... och
tala om den som om det gällt att fullfölja ett mål ... men
om den väg som skulle tillryggaläggas har människans ande
intet att säga, ty den vägen skapades i samma mån som
vandringens akt”Bergson, Den skapande utvecklingen, övers., 1913, s. 52.. Sorel säger åter: “vad man på sin höjd

kan hoppas finna i egen nutid är partiella blivningar (devenirs
partiels), spår av rörelser bitvis”Sorel, Introduction etc., s. 373.. Kapitalismen har slagit
in på den väg, som för “det nuvarande samhället till
framtidens portar”; och “på nästan mekaniskt sätt” har den skapat
“allt som är nödvändigt för att en ny tid skall kunna
uppenbara sig”Reflexions etc. 103—04..
Socialisternas enda funktion är därför att
sysselsätta sig med proletariatet och för det förklara
storheten av den revolutionära roll som tillfaller detsammaReflexions
etc. 103—04..

Tugan-Baranowsky, vilken underkastat den äldre,
av Owen, Fourier, S:t Simon, Cabet, Proudhon
m. fl. representerade fransk-engelska socialismen
en ny undersökning, har genom denna kommit
att ge den franska, engelska och belgiska s. k.
utopismen en långt sannare framställning än man
sedan Engels’ dagar blivit vand. Han gör noga
skillnad mellan dess teoretiska undersökningar och
dess förslag till taktik till socialismens
förvärkligande, sålunda noga skiljande den s. k. utopiska
socialismen som vetenskapligt system och som en
praktisk riktning, mellan m. a. o. dess teori och
praktik.

“Den så vanliga indelningen av socialismen i
en utopisk och i en vetenskaplig socialism eger
icke alls tillämpning på den kritiska och teoretiska
delen av det socialistiska systemet”, säger sålunda
Tugan-Baranowsky, själv marxist. “De så kallade
utopiska socialisterna ha beträffande kritiken av
den kapitalistiska ordningen, men även beträffande
konstrueringen av ett framtidsideal skapat det
mästa av vad som nu utgör den vetenskapliga
socialismen”Tugan-Baranowsky, Anf. arb., s. 159.. Han ställer den av Marx och
Engels som utopisk betecknade äldre socialismen
från förra hälvten av föregående sekel som
vetenskapligt system lika högt som marxismen och

anser t. o. m. den “i många hänseenden för mer
vetenskaplig än marxismen”Tugan-Baranowsky, Förordet o. s. 180.. Fourier benämndes
av sina anhängare, såsom nu Marx av marxisterna,
“den vetenskapliga socialismens fader”S. 65—66.. “Ingen
social tänkare och forskare har till den grad som
Fourier förmått läsa i framtidens bok“, anser
Tugan-Baranowsky. “I sin skissering av världshistoriens
filosofi visar han hur varje följande fas i
världshistorien alstras genom utvecklingen av de i de
föregående faserna skapade krafterna.
Civilisationen, den nuvarande härskande samhällsordningen,
är underkastad samma utvecklingslag. Under
inflytande av de av den alstrade sociala krafter
måste den oundvikligt förvandlas i en annan
samhällsordning”S. 182-184.. På “civilisationen” (= Marx’
kapitalistiska samhällsordning) skulle en
socialpolitisk period följa, den han kallade garantismens
period, under vilket utvecklingsskede de förtryckta
och arbetande klasserna medelst en räcka sociala
lagreformer skulle varda garanterade inom den
kapitalistiska samhällsordningens gränser en
tryggare existens, tillika som den skulle förmedla och
underlätta övergången från den kapitalistiska till
den socialistiska samhällsordningen. Nutidens
sociala lagstiftning är just denna de garanterade
socialpolitiska reformernas epok, som Fourier
förutsåg ett sekel i förväg.

Men med sin egen som Fourier trodde
världshistoriska upptäckt — den opolitiska kooperativa
falangstären eller kommunen, den han ansåg vara
socialismens slutmål — kunde den hittillsvarande
naturliga och lagenliga utvecklingen av
civilisationen utan vidare avbrytas. Och det var enligt
Tugan-Baranowsky hans stora taktiska misstag.


Saint simonisterna — den andra stora gruppen
av 19:e århundradets så benämnda utopister —
ha enligt Tugan-Baranowsky behandlat den i Marx’
system så viktiga ekonomiska utsugningsläran
“mycket systematiskt” och “med högsta grad av
klarhet” samt “övertygande bevisat arbetets
utsugning inom den kapitalistiska hushållsordningen”Tugan-Baranowsky, Sidd. 35, 43, 58..
Likaså har S:t Simon och hans skola givit läran
om klasskampen såsom genomgående historien en
klar och tydlig formulering. Men genom sitt nya
lärosystem trodde saint simonisterna att de hade
gjort den överflödig. Och det var enligt
Tugan-Baranowsky saint simonisternas stora taktiska
misstag.

Det är med andra ord taktiken men icke
vetenskapen som skiljer den äldre franska socialismen
från den nya tyska socialismen eller marxismen.

“Den utopiska socialismen — vars förtjänster
på den socialistiska teorins område äro ofantliga
(unermesslich) — har visat sig oduglig att skapa
en i någon mån ändamålsenlig socialistisk taktik“S. 177..
Det är Marx’ ovanskliga förtjänst att ha lagt
grunden till en sådan. Genom den skapades “den
makt, som tillfaller den avgörande rollen i kampen
för socialismen”; genom den blev “den socialistiska
rörelsen en arbetarrörelse”; genom den rågränsen
uppdragen mellan “den för-marxistiska och
efter-marxistiska socialismen”. Tack vare denna nya
taktik har “socialismen blivit vad den nu är: vår
tids största politiska makt”. Tugan-Baranowsky
anser emellertid att Marx’ kommunistiska manifest
“i många och just i sina inflytelserikaste delar”
är “en reproduktion av den fourierska läran“.
Åtta av dess 10 politiska programpunkter (se
manifestets sv. övers., s. 30) äro en reproduktion av de

franska socialisternas krav på 40-talet och de två
övriga härstamma från den engelska arbetarrörelsenTugan-Baranowsky, Sidd. 65 o. 192..

Nutidens socialistiska taktik är den öppna
politiska klasskampen och öppen klassmedveten
nationell och internationell klassorganisering. De s. k.
utopisterna hade i saknad av en socialistisk rörelse
var sin taktik. Under den stora franska
revolutionen såväl som under 1830- och 40-talen hade
man haft hemliga och tillfälliga sammanslutningar
i syfte att på sammansvärjningens väg vinna sina
företrädesvis politiska mål. Eller sammanfördes
folk av skilda klasser och samhällsställningar med
motsatta intressen. Man drev i senare fallet en
fredlig propaganda bland alla befolkningsklasser;
och man ville på övertygelsens väg vinna dem
för samhällets socialistiska omgestaltning. Eller
hänvände man sig i stället för till folkmassorna
endast till lagstiftarna, som man hoppades kunna
övertyga och med deras hjälp få den nya
ordningen genomförd, de voro de egentliga
demokraterna. Eller ville man slutligen på
experimentell väg, medelst försöks- eller jordbrukskolonier
visa socialismens genomförbarhet. Lyckades dessa,
skulle allt flera uppstå och samhället sålunda varda
så småningom omdanat. De voro de egentliga
“associalisterna“ eller kooperatörerna. Genom Marx
skapades i stället en för arbetarklassen över hela
världen gemensam taktik. “Arbetare i alla länder,
förenen eder!“ blev den paroll, under vilken de
skulle samlas, medan lystringsordet förut löd:
“alla människor äro bröder”Andler,
Le Manifeste communiste, II. Introduction historique et
commentaire, 1910, s. 42. Idén till Marx’
paroll var dock icke alldeles nyRedan 1843 hade Flora Tristan, fackföreningsidéns
stora förkämpe i Frankrike, vilken en längre tid hade studerat
klasskampen i England, utgivit en broschyr “L’unité ouvrière”,
varest hon uppkastar planen till en organisation, som icke
gör “någon skillnad mellan nationer och arbetare eller på
arbetare tillhörande en betydelsefullare nation; arbetarunionen
bör upprättas i Englands, Tysklands, Italiens förnämsta städer,
med ett ord i alla Europas huvudstäder böra
korrespondensbyråer inrättas”. — En engelsk socialist Patrick Howell
hade därförut eller 1839 gjort det första försöket till en
internationell sammanslutning till de arbetande klassernas
befrielse. (Hervé, L’internationalisme, 1910, s. 11—12). Först
1864 kunde idén slå rot i och med första
arbetarinternationalens konstituering i London under förutnämnde prof. Beeslys
presidium. 


I varje fullständigt socialistiskt system ingår
enligt Tugan-Baranowsky som delar: 1. kritik av
rådande samhällsordning; 2. en bestämd
föreställning om den framtida samhällsordningen samt
3. överläggningar angående medlen och vägarna
till dess förvärkligandeTugan-Baranowsky, Anf. arb., s. 159.. På förhand utarbetade
mer eller mindre detaljerade planer för den
socialistiska samhällsordningen skulle sålunda vara en
nödvändig beståndsdel i alla socialistiska system.
Det är efter Tugan-Baranowskys förmenande genom
dessa planer som marxismen kan räknas till de
socialistiska strömningarna i vår tidS. 102..

“Socialismen är icke blott vetenskap utan även ett ideal,
icke blott analys av den rådande sociala samhällsordningen
utan även en appell till det sociala skapandet, icke blott grå
teori utan även en levande praxis ... socialismen är som
lära framför allt en lära om ett nytt socialt ideal ... socialismen
har att förvärkliga alla de rättigheter som teoretiskt nu av
alla erkännes som människans oförytterliga goda“Sidd. 9, 13, 46..

Sammaledes säger Wells, då han anger socialismen
som “en organiserad plan till samhällets
omgestaltning” eller som “en i utveckling stadd lära“Wells, Nya världar etc., övers.,
1910, sidd. 178, 217 m. fl. ställen..


Att som Sombart bestrida marxismen praktisk
idealism är tvivelsutan icke riktigtSombart, Socialism etc., övers. 1911, s. 94.. Den finns
redan i proletariatets uppgift att som “exekutor
av samhällets fordran” förvärkliga den nya
ordningenJfr en akademisk avhandling “Social teleologi i
marxismen” av Uppsala-filosofen, prof. Hägerström i Uppsala
universitets årsskrift för 1909 — även utkommen i särtryck
s. å. — där Sombarts påstående i detta stycke vederlägges
på ett efter vårt förmenande lyckligt sätt.. I sina sällsamma, ofta framträdande
självmotsägelser har Marx förklarat proletariatet
icke ha några ideal att förvärkliga. Men detta
bör skrivas dels på hans motvilja för sin samtids
“ideologiska” fraseologi, dels ock på hans ensidiga
framhävande av produktionens allbetvingande makt
till samhällsordningarnas omgestaltning. När han
lämnar sina abstrakta undersökningar beträffande
den kapitalistiska produktionen och dess eget
undergrävande förlopp och i sina skrifter mera
direkt sysselsätter sig med proletariatets uppgift
i den historiska samhällsutvecklingen, bli de rent
ideella faktorerna hos honom även mera synbara.

Marx var själv “utopist” både när han t. ex.
förespår den kapitalistiska samhällsordningens plötsliga
sammanstörtande och när han i “Kommunistiska
manifestet” hävdar att samhällets utvecklingslinje
går i riktning mot socialism, den han tänker
förvärkligad i en “association” utan klasser, utan stat
och utan politik. Bäst uttalar han denna tanke
i “Das Elend der Philosophie“, som utkom året
före hans manifest, i den av Engels utgivna tyska
upplagan 1885. Här säger han, att “den
arbetande klassen skall under utvecklingens lopp sätta
i stället för det gamla borgerliga samhället en
association, som utesluter klasserna och deras
motsats, det skall ej häller mer finnas någon egentlig

politisk makt just emedan den politiska makten
är det officiella uttrycket för klassmotsatsen inom
det borgerliga samhället” (s. 182). Diehl, som i
sitt nyligen till svenskan översatta arbete
“Socialismen etc.” lämnat en lyckad exposé av Marx’
historieuppfattning, har också kunnat säga, att
“det marxistiska systemet är icke mindre utopi ...
än alla övriga socialistiska och kommunistiska
system” (s. 76).

På Marx’ idé om en enda stor nationell
association har Bellamy byggt sin “utopi”. Det hela
nationen omfattande samhället är där organiserat
i ett enda stort syndikat. Manifestets
“association” är för övrigt en upprepning av saint
simonisternas “allmänna samhällsförening” och av Babeufs
“nationella samhällighet“.

Om Marx’ originalitet icke är så stor som man
på grund av uraktlåtenhet att ställa honom i
historiskt förhållande till sina närmaste föregångare
hittills ansett den vara, så har hans betydelse för
socialismen därigenom på intet vis lidit något
avbräck. Den kan jämföras t. ex. med den
betydelse Plato haft för »den idealistiskt-filosofiska
åskådningen. Hans idealism har fortlevat genom
tiderna nu i över två tusen år med samma
oförminskade livskraft. Om Plato säger Pontus Wikner
— vem skulle känna honom bättre än denna vår
blide filosof! — att han “ingenting annat gjort
än samlat tillhopa elementer, lånade från
allehanda före hans tid givna helleniska
bildningsformer ... men är platonismen alltför mycket ett
organiskt helt för att kunna betraktas såsom
produkten av en mekanisk sammansättning”Wikner, Platon, Populära föredrag, 1888, s. 178—79.. Marx
har av sina föregångares teorier även bildat ett
organiskt helt, vars frukt är marxismen, liksom

frukten av Platos värk blev platonismen. Sen må
de lärde tvista om huruvida socialismen kan
“vetenskapligt bevisas“ eller icke.

Till Quiding som “utopist“ skola vi i sista
avdelningen återkomma, då han skall skärskådas från
andra synpunkter än förut anförda. Här ha vi
ansett nödvändigt att ge en allmän föreställning
om utopismen och vad som därom blivit sagt;
så mycket nödvändigare som i den svenska
litteraturen saknas en sådan överblick.

*





II.
POLITISK SOCIALISM
———
Inledning. — Förebud till ett socialdemokratiskt parti. —En socialistisk kritik av gällande
samhälls- och rättsordning. —Patriotismen
under debatt. — Federalism. — Reformism
och revolutionism.
————




Inledning.

1. Den modärna socialismens utgångspunkt. —
All nutida socialism leder omedelbart sitt ursprung
från 1789 års stora franska revolution, som i
världshistorisk betydelse står utan motstycke. Den
rättsdeklaration, som det då tillbakasatta franska tredje
ståndet, såsom konstituerande nationalförsamling,
nämnda år antog, har blivit rättsnormen för den
sociala pånyttfödelsen. Rättighetsförklaringen ifråga
var en principförklaring rörande rättigheterna, vilka
böra vara självskrivna människan som människa
och som samhällsmedlem och sålunda henne
oavytterliga. Gillad som urkund för de människan
medfödda såväl som förvärvade rättigheter, vilka
äro henne oskiljaktiga som förnuftig varelse och
samhällsnyttig individ samt i denna mening ett
för alla tider i huvudsak giltigt frihetsmanifest,
upptogs den som ledande norm för Frankrikes
första grundlag efter det första utbrottet av
ifrågavarande borgerliga revolution.

Som förebild till denna rättsdeklaration hade
tjänat den amerikanska rättighetsförklaringen, som
uppsattes, då nordamerikanerna 1776 proklamerade
sin oavhängighet av England som moderland,
ytterligare bekräftad då konstitutionen för Norra
Amerikas förenta stater blev 1787 å kongress

antagen. Rättsdeklarationen inleder både den
franska och den amerikanska statsförfattningen,
av vilka den sålunda utgör en beståndsdel, ja
mer än så då den är de nämnda författningarnas
grundval och alltså icke blott och bart ett
fristående aktstycke, som utan vidare skulle kunna
läggas å sido.

“Alla människor födas”, förklarar den
amerikanska rättsdeklarationen, “lika fria och självständiga
samt ega naturliga rättigheter, oskiljaktiga från
deras personer, dem de icke kunna genom vad
överenskommelse som hälst beröva eller taga ifrån
deras efterkommande. Sådana rättigheter äro livet
och friheten att med alla medel förvärva och
besitta egendom, att söka och njuta sällhet och
säkerhet“. Människorna förklaras alltså vara födda
jämlika och till deras “oförytterliga“ rättigheter
höra frihet, liv, gods, säkerhet och sällhet.

Den franska deklarationens motsvarande punkter
lyda: “Människorna födas och förbliva fria och
jämlika i rättigheter; social åtskillnad kan endast
motiveras med omtanken för det allmännas bästa“.
— “Varje politisk sammanslutnings ändamål är
upprätthållandet av människans naturliga och
oförytterliga rättigheter. Dessa äro frihet, egendom,
säkerhet och rätt till motstånd mot förtryck.”
Utom den naturliga rättigheten att födas, leva
och dö fri samt i övrigt jämlikhet i rättigheter,
betonas här rätt till motstånd mot enskildas,
klassers och statens förtryck.

Som “okunnighet om, försummelse av och förakt
för människorättigheterna äro de enda orsakerna
till offentliga olyckor och korruption i regeringen,
ha det franska folkets representanter, organiserade
i nationalförsamling, beslutat” — heter det
dessutom i ingressen till rättsförklaringen — “att i en
högtidlig förklaring kungöra de naturliga,

oförytterliga och heliga människorättigheterna, på det
att, då denna förklaring ständigt är inför alla
samhällsmedlemmars ögon, en var må utan avbrott
vara medveten om sina rättigheter och sina
plikter ...”

Den stora franska revolutionen kom icke att
fylla dessa mänsklighetskrav. Den blev blott en
revolution rörande politiska rättigheter. Men ej
häller i det avseendet blev dess värk fullföljt. Ty de
politiska rättigheterna kommo icke alla medborgare
till godo, endast en klass av samhällsmedlemmar,
nämligen den, vilken går under den hävdvunna
gemensamma benämningen bourgeoisin, sådan den
blivit definierad i förra avdelningen sidan 7.
Före revolutionen var tredje ståndet intet, efter
densamma förklarade det sig vara som bekant allt.
Den tog makten för sin räkning och blev
pänningens representant och självskrivna
maktinnehavare.

Vad den stora franska revolutionen sagt sig
vilja, hade den icke infriat av hänsyn till den nya,
till makten komna klassens, storborgardömets
klassintressen. Som tolk för den svikna massans
åsidosättande och hjälplöshet framträder då Babeuf,
vilken på goda grunder betecknats som den första
praktiska socialisten och initiativtagaren till hela
den modärna proletärrörelsenJfr t. ex. Andler, Le Manifeste communiste etc., 1910,
II: 6 m. fl. st.). Han utfärdar å
de egendomslösas vägnar år 1795 en ny
rättsdeklaration, men olik den borgerliga revolutionens
genom dess sociala innebörd och hävdande av
ekonomisk likställighet, men icke blott likställighet
inför lagen.

I ett “ekonomiskt dekret” utvecklas de allmänna
grunderna, efter vilka all enskild, stiftelsers och

kommunal egendom småningom skall övergå i
statens, i “den nationella samhällighetens“ eller
det nationella gemensamhetssamhällets ego.
Profetiskt förklaras i ett manifest, som skall ha haft
till författare en anhängare till Babeuf Sylvain
Maréchal (icke Babeuf, jfr Diehl, Socialismen, sv.
övers., 1913, s. 49) den franska revolutionen vara
blott “förelöparen till en mycket större, mycket
allvarligare revolution som skall vara den sista“.
För egen del trodde Babeuf sig kunna genomföra
den sociala revolutionen lika lätt som den nyss
förut genomförda politiska och sålunda fullständiga
denna med den sociala revolutionen. Han hade
i spetsen för sitt parti, “de jämlika” eller
egalitärerna, vilka snart räknade 16,000 (enligt annan
uppgift 12,000) förklarade anhängare och bland
vilka funnos medlemmar av de upplösta klubbarna,
jakobinerklubben m. fl., demokratiska republikaner,
militärer o. s. v., vidtagit åtgärder därför, men
förekoms av direktoriet, som fann bekvämast att
skicka honom till schavotten. Han avrättades
37 år gammal i maj 1796, dömd efter en av
Robespierre genomdriven lagparagraf, enligt vilken
egendomen som privategendom var oantastlig.

Babeufs brännmärkning av den stora franska
frihetsrevolutionens ofullbordade värk samt
förutsägelserna om en ny slutlig social revolution gå
sedan igen även hos sociala och historiska
författare här hemma samt i en och annan svensk
folklig tidning från 1800-talets mitt. “1848 års
revolution är en fortsättning av revolutionen 1789,
ja, man kan säga att den endast är en fortsättning
av den 9 Thermidor, då den genom bärgpartiets
störtande våldsamt avbröts”, skriver veckotidningen
“Reform“ i sitt första nummer eller för den 17
dec. 1849 samt tillägger, att Napoleons
uppträdande, 1815 års restauration och Ludvig Filips

tronbestigning 1830 voro i grunden ingenting
annat än “ett intermesso i den franska
revolutionens gång“.

Samma uppfattning om människorättigheternas
allt fortfarande ofullbordade revolution träffa vi
på även hos en så betänksam svensk
historieskrivare som framlidne prof. Svedelius, vilken
spörjer huruvida franska revolutionen är slutad.

“Det är så i dessa stora samhällsrörelser att de ej äro
lika våldsamma alltigenom. Där bliver en stiltje i rörelsen
emellanåt, det synes för den ovana blicken såsom vore saken
avgjord, låt åren gå, så varder den villan nog skingrad . . .”
Den födslovånda som började 1789 pågår ännu ... ”Frihet,
allas likas lika rätt och mänsklighetens broderskap äro dock
eviga tankar, om de ock mången gång på ett vänsterhänt
sätt tillämpas.” (Inledn. till Europas och Amerikas
statskunskap, 1876, II: 174 o. 179).

Ett par andra förf. C. Fr. Bergstedt och G.
Swederus se: den förre i Paris-kommunen 1871
och den senare i kommunismen en fortsättning på
den borgerliga revolutionen 1789Samtiden, årg. 1871, s. 339. — Swederus, Om
fattigväsendet, 1847, s. 319.).

2. Den franska revolutionspolitikens återvärkan
på svensk revolutionspolitik samt pressen. — Den
nya värld, som den franska upplysningsfilosofin
och den stora franska revolutionen samfällt rullade
upp för mänskligheten, fann i Sverge en rik
jordmån. Under inflytande av Voltaire, Rousseau och
Montesquieu, vilka allmänt lästes inom de bildade
klasserna, samt av Frankrikes tätt på varandra
följande revolutioner 1789, 1792, 1830 och 1848
utvecklade sig hos oss i slutet av det 18:e och förra
hälvten av det 19:e århundradet efter hand en
radikalism i tänkesätt och uppslag, som näppeligen
överträffats av en senare tid. De långt gående

läror, förslag och idéer, som nu förkunnas, finna
vi lika öppet och i många hänseenden lika bra
och sina gånger bättre utvecklade än med den
socialistiska bildning som vi nu ega i landet.
Arbetarklassens egen talan kom visserligen icke
till sin rätt, “småfolket” beskrevs och betraktades
som “en sämre hop“ som saknade förutsättningar
och förmåga att taga egna angelägenheter i egen
hand. Men det var ett tidslyte, om man
överhuvud så kan säga, som delades av utlandets
samhällsteoretiker av även socialistisk riktning:
allt för arbetarna, knappast någonting genom
arbetarna; ovanifrån icke nedifrån skulle hjälpen komma,
allt ordnas och allt uttänkas; en tidsuppfattning
som är lätt förklarlig. Idén om proletariatets
organisering och organisationsförmåga var då icke
uttalad så klart som i vår marxistiska tid.

Sverges egna inre förhållanden voro politiskt
även särskilt gynnsamma för de franska
revolutionsidéernas hastiga insteg i landet. Enväldet
florerade, trycktvång och tidningscensur hängde
munlås för det fria ordet och det adliga
godsegar- och ämbetsmannaväldet var tillräckligt stort och
omfattande för att sticka folk i ögonen. När
republiken under dramatiska former
proklamerades i Frankrike 1792, började man även här bli
republikansk. “Halva nationen blev jakobin“,
påstår Malmström, en av den svenska vitterhetens
många historieskrivare. Men tillägger han på ett
annat ställe för att bryta udden av den svåra
anklagelsen: “man skulle mycket bedraga sig om
man föreställer sig att dessa svenska jakobiner
hade synnerligen mycket gemensamt med de
samtidiga franska”. Om de större städernas
proletariat frånräknades, bestod, enligt Malmström,
“pluraliteten av Sverges folk alltför mycket av ett
slags jordbrukande aristokrati för att någonsin bli

sansculotter eller kommunister”. (Sv. vitterhetens
historia, IV: 8 o. 44—45).

Den franska andan, sådan den tager sig uttryck
i den politiska visan, i kritiken av patriotismen
och i hoppet om nationernas förbrödring och
sammansmältning, återfinna vi även hos oss. Den
politiska visan, ett slags revolutionär strövärs,
odlas efter franskt mönster av överklassungdom,
av unge män “i värken”, av ämbets- och
tjänstemän, “magistrar” och officerare i och ur tjänst.
Man går skarpt och gisslande till rätta med “ljusets
fiender”, kungadömet, skrivardömet, riksdags- och
regeringspolitik, adelshögfärd och pänningvälde,
även med det sociala eländet. Och fortsättes därmed
in i det följande århundradet till slutet av 30-talet,
då den tyckes utsina med överstelöjtnant Gustaf
Hjertas bekanta “Tryckfrihetsharpan” (1838), som
var ägnad Carl Johan och hans godtyckliga
regeringssystem.

A. G. Silverstolpe, känd som skald och politiker
samt en av de män, som införde den nya
konstitutionella författningen efter Gustaf den fjärde
Adolfs avsättning, skriver år 1800 i en av hans
samtids mäst lästa tidskrifter “Läsning i blandade
ämnen“ en uppsats om patriotismen, hållen i
Voltaires antipatriotiska anda. Kommer man icke i
åtnjutande av frihet och säkerhet i det land man
kallar sitt fosterland kan man icke älska det, vill
han säga. Man är då utan ett sådant, ty mitt
fosterland är där, varest jag finner mig väl och
eger mina mänskliga rättigheter. Hans
antipatriotism är sålunda taget i relativ mening. Men
han framhäver även hembygdskänslan såsom en
mäktigare känsla än fosterlandskänslan, ja, den är
egentligen den enda äkta fosterlandskärleken.

Mäst kändes trycket av osäkerheten att i skrift
få uttala sina tankar under de båda Gustavernas

och Carl Johans regeringar. Utgivaren av
“Patrioten”, L. M. Philipson, läkare till yrket, blev på
befallning av justitiekanslärsämbetet samma år
Gustaf den tredje på en operamaskerad blev
skjuten av en gardeskapten åtalad för
högförräderi, för det han infört i sin tidning den
amerikanska statsförfattningens rättsdeklaration, där
kungadömets ärvtlighet i Sverge ansågs hotad.
Högförräderimålet i fråga, som utförligt refereras
i tidningen, torde vara i sitt slag unikt i Sverges
brottmålsannaler beträffande både ämne i och för
sig och själva handläggningen av målet i Svea
hovrätt. Han gick omsider fri, men
tidningsnumret förklarades konfiskerat för all tid. Av
likadan anledning träffades även en annan tidning
från samma tid, “Medborgaren”, som utgavs av
protokollssekreteraren vid utrikes statsexpeditionen
C. Fr. Nordenskiöld. Tidningen hade i 6:e numret
för den 23 jan. 1790 infört i sammandrag och
med kommentarier den franska rättsdeklarationen
rörande “människans rättigheter”. För denna sin
publicistiska dristighet blev tidningen av
myndigheterna indragen från det 10:e numret för den 6
febr. s. å. Men lämnas två och ett halft år senare
på nytt tillstånd att utgivas eller från den 6 okt.
1792. Hon tillkännager då i en offentlig
förklaring “Till det allmänna”, att hon är “av intet stånd,
intet parti, ingen sekt“; “hela världen är hennes
fädernesland”. Hon begär “ingen högre titel” än
att vara människovän och medborgare. Brottet
att återge den franska statsförfattningens
rättsförklaring blev visserligen icke fastställt som
högmålsbrott, men att tidningen hindrades utkomma
i över 2 1/2 år tyder ju på att hon var för
vederbörande misshaglig, för att icke säga något annat.
Hon upphörde för alltid 1793.

Sedan författningsfrågan fått sin relativa lösning

genom 1809 års författning, samlades intresset
huvudsakligen kring representationsfrågan,
ståndsväldets upphävande och ersättande med
alternativt ett enkammar- eller tvåkammarsystem. Man
agiterade för rösträtt åt kvinnor, vilka man på
motståndarhåll artigt betitlade “elektoralpigor”,
liksom underklass-männen hedrades med epitetet
“elektoraldrängar“. Almquist, diktaren och
allmogedyrkaren, ivrade i skrift t. o. m. för politisk
rösträtt åt den av alla klasser mäst ringaktade
och föraktade klassen, tjänstehjonets talrika klass.
50 år gick det emellertid om innan riksdagen med
fyra stånd blev utbytt mot en riksdag på två
kammare. Och åter står man i våra dagar inför
en ny författningsrevision, vars ståndpunkt är precis
densamma som 40-talets radikala. Längre har man
inte hunnit på politikens vädjobana.

Liksom Frankrike hade sin Patriote français,
La Réforme, Voix du peuple o. s. v., så fick
Stockholm efter hand Medborgaren, varav två
utkommo på 1700-talet och en på 1830-talet,
Patrioten, Reform, Folkets Röst, Demokraten
o. s. v.

Den av Nordenskiöld utgivna “Medborgaren”
(1788—90, 1792—93) åberopar sig på Rousseau
och Montesquieu samt är demokratisk.
“Patrioten” (1792—94) är utpräglat republikansk och
avsätter genom en av sina medarbetare F. W.
Lejonanker en socialistisk frukt, som gav prof.
Ljungberg, som vi sågo, anledning att benämna
den för “härolden för en radikalism, som icke
skyggade tillbaka för t. o. m. kommunistiska
slutföljder“. “Werlds-Borgaren” (1792) säger sig
skola föra kosmopolitismens talan, men varav dock
ingenting förmärkes — annat än skildringar om
“upplysningsfilosoferna” på Europas troner m. m. dyl.

Marseljäsen, den allbekanta franska patriotiska

krigssången, översättes redan 1792 och införes
sagda år i “Extra Posten” för den 12 dec.

Man hade i Frankrike blivit patriot av glädje
över revolutionens löften, men även av med
fruktan uppblandad harm över de europeiska
furstarnas sammansvärjning mot revolutionen och
republiken. Vid sidan om denna de nya
förhållandenas patriotism stryka kosmopolitiska tendenser
genom tiden, varav spår märkas även hos oss,
hos Nordenskiöld, som vi nyss sågo, och senare
hos K. V. Bergman och andra. I sin
huvudsakligen åt Proudhon ägnade sociala roman “Clara
Winqvist” (1849) låter Bergman en av personerna
utropa: “Nationernas tid är förbi, nationens börjar
(mänsklighetens)”. I en recension av denna roman
i den litterära tidskriften “Frey”, för vilken
Bergstedt denna tid var redaktör, vinner satsen dennes
synbara gillande. (Frey, 1849). Hjertas
“Medborgaren” har för den 3 april 1832 inne en anmälan
av “Bulletin universel”, organ för det franska
sällskapet för vetenskapernas och industrins
befrämjande, varest bl. a. läses: “redan äro de skrankor,
som åtskilde nationerna, fallna och instörta med varje
dag ännu mera. Nationalfiendskapen skingras alltmer
för att giva rum åt strävandet till en allmän förening.”

Före Babeuf och hans partis kommunistiska
statsmanifest hade de socialistiska och
kommunistiska idéerna gjort sig märkbara i den
praktiska politiken under den egentliga
revolutionsperioden 1789—1793 och sålunda icke enbart i
litteraturen före och under revolutionen, såsom
Jaurés, Kropotkin, Lichtenberger m. fl. i sina
arbeten om franska revolutionen ådagalagtHistoire socialiste. Sous la direction de Jaurés, u. å.
— Kropotkine, La grande révolution 1789—1793, 2:a uppl.
1909. — Lichtenberger, Le Socialisme au 18:e siecle etc.,
1895 samt Le Socialisme utopique etc. 1898.. Jord-

och arvsfrågorna voro de huvudfrågor, som då
förnämligast upptogo sinnena i 1789 och 91 års
nationalförsamlingar samt bland folkledarna utom
riksdagen. Jorden skulle vara nationens. Röster
höjdes även för industrins, livsmedlens och
handelns socialisering samt för arvrättens begränsning
eller avskaffande.

I vad mån Lejonanker i sin kritik av franska
revolutionen och dess resultat i “Patrioten” för
den 24 dec. 1792 påvärkats av
revolutionsperiodens socialistiska rörelser kan ej fixeras. Men
nog tyder den märkliga artikelns ton och hållning
på att han stått under deras omedelbara
inflytande med pressen i utlandet som förmedlare.
Man följde uppmärksamt den franska pressen redan
nu här hemma, varom Gustaf den tredjes och
fjärde Adolfs försök att genom administrativa
förbud söka förhindra återgivandet av händelserna i
Frankrike i svenska tidningar talar sitt tydliga
språkHuruvida nämnda Lejonanker är identisk med den
F. W. Leijonancker som Anrep upptar i sin adelsmatrikel
(II: 623) lämnas därhän. Själv undertecknade han sin artikel
F. W. Lejonanker (utan både i och c). I tidningsregistret
i sista årgången av “Patrioten” står Leyonanker, som kan bero
på tryckfel eller brist på typer. “Leyonankar” är under alla
omständigheter felaktigt. Wrangels, Anreps och Stiernmans
matriklar samt Hofbergs biograflexikon, del 7 ha ett par
namn Lejonankar (med och utan i eller c), men av de
personerna är den ene död 1668 och den andre 1756. — Låta
vi Anrep gälla, avancerade nämnda artikelförf. småningom
från löjtnant vid sjöförsvaret till kontre-amiral samt dog 1801..

Vid tal om den stora franska revolutionen
1789—1793 har man alltid att skilja mellan dess rent
politiska karaktär och dess sociala eller
socialpolitiska tendenser och riktningar. Egendomen
upptogs visserligen i rättsförklaringen som en bland
människans och medborgarens naturliga och

omistliga rättigheter. Men man gav egendomsbegreppet
endast betydelse av individuell eller privat
egendom. Men äro människorna födda “jämlika i
rättigheter”, så borde som följd därav de ju även
vara födda jämlika i egendom, d. v. s. födda
egendomsbesittare. Men så ville man icke tyda
saken. Om egendomen kommo fördenskull de
motsatta intressena att grupperas.

Å den ena sidan var det det politiska förtrycket,
som skulle bekämpas. För de s. k.
upplysningsfilosoferna (Voltaire och andra) var den politiska
nydaningen, störtandet av det absoluta
kungadömet och det därmed sammanhängande präst-
och feodalväldet huvudmålet. Det
grundväsentliga i ett samhällstillstånd, samhällsekonomin och
dess organisering, blev förgätet för politiken, som
sin natur likmätigt endast kan skapa de formella
rättigheterna rörande frihet, jämlikhet och
broderskap utan något faktiskt underlag delvis stöpta
i förordningarnas, lagarnas och författningarnas
former.

Å den motsatta sidan framhölls revolutionens
ekonomiskt-sociala uppgift, som det ävenledes var
statens plikt att taga hand om. Revolutionen var,
så länge denna försummades, med den nyss timade
1789—93 års liberala revolution därför icke
fullbordad, lödo Babeufs hotfulla ord under
direktoriets regering, ty allt fortfarande “suga de rika
åt sig allt livets goda och äro ensamma härskande,
medan de fattiga arbeta som slavar, täras bort
i elände och intet betyda i staten“. Staten gjordes
liktydigt med folket. Man förklarade sig som
anhängare av centraliserad socialism eller
statskommunism.



Förebud till ett socialdemokratiskt parti.

K. V. Bergman är hos oss den förste, vilken
varslar om ankomsten av ett socialdemokratiskt
parti i sin 1848 utgivna skrift “Den sociala
frågan”. De liberala och konservativa partierna ha
varit, säger han, de enda partier, vilka uppburits
av och lett den allmänna meningen. Under
medvärkan av en ömsom liberal, ömsom konservativ
regering ha de styrt det svenska statsskeppet
“genom tidsnödens och de sig utvecklande sociala
vedervärdigheternas och förtrasslingarnas
bränningar”. Liberalerna hade likväl synbarligen
kommit till en beständigt avgjordare seger över de
konservativa, vilka allt mera förlorat marken under
fötterna. Deras ställning uppehölls ännu blott
eller företrädesvis genom det inflytande tradition
och parlamentarisk makt förlänade dem.

Men även liberalerna hade stannat i “ett i
liberaliteten utdanat status quo“. På grund såväl
därav som av tidsandan utformas vid sidan av de
båda äldre partierna ett nytt tredje parti, vilket
Bergman benämner “socialisternas”. Detta partis
strävan skall enligt Bergman vara att bilda
medelpunkten för den nya rörelse, som följdriktigt
utvecklas ur de båda äldre partiernas söndring, vara
m. a. o. deras “enhet“ — syntes skulle en nutidens

marxist ha sagt — ävensom att åstadkomma “den
sanning och harmoni” som de mot varandra
söndrade partierna icke hade kunnat åvägabringa.

Liberalismen blir, förklaras det vidare, i längden
oskicklig att bestämma och ge riktning åt
regeringens åtgöranden till införande av en sund,
harmonisk statsorganisation. Som bevis för denna
dess oskicklighet anföres de sociala
missförhållandena i de industriellt mera utvecklade stora
länderna såväl som i de i detta hänseende mindre
utvecklade små länderna.

Det modärna proletariatet och pauperismen äro,
säger han, frukter av civilisationen. Proletariatet
är en företeelse, som tillhör helt och hållet våra
modärna samhällen och som aldrig i någon tid
förut blivit spord som sådan i mänsklighetens
historiska utveckling. Fattigdom har visserligen
i alla tider existerat och kanhända i enskilda fall
varit “avskyvärdare ju längre vi gå tillbaka i tiden“.
Men detta till trots erbjuder sig “en så stor
åtskillnad mellan fattigdomen i forna tider och i dag
att den senare måste sättas såsom ett egendomligt
världshistoriskt fenomen, vilket står där såsom
det enda i sitt slag“. Den modärna fattigdomen
är en produkt av hela den historiska utvecklingen,
som leder därjämte sitt upphov från den ställning
arbetet intagit till kapitalet i den modärna industrin.
Arbetet uppskattas, förklaras det, ”uteslutande på
ett mekaniskt sätt som ett ting och som en
marknadsvara, vars värde bestämmes efter döda, helt
mekaniska lagar ... Arbetskrafterna utbytas till
pänningvinst för en särskild klass i samhället och
alltsom denna klass’ intresse fordrar, tagas de i
anspråk eller överlämnas skoningslöst åt
förhungrandet ... Det modärna proletariatet är ett
civilisationens resultat, som genom en objektiv
nödvändighet störtar massan i nöden”.


Bergman synes det viktigt att de politiska
idéerna angående rösträtt och folkrepresentation
realiseras, ty “man skall av erfarenheten bäst lära sig
huru mycket de betyda i grunden”. Han
framhåller med hänsyn härtill förhållandena i
Frankrike. Den stora franska revolutionen förintade
den privilegierade jordegendomen, befriade
lantbefolkningen och brakte genom indragning av
prästerskapets (kyrkans) samt emigranternas — de
till utlandet flyktande ädlingarnas — egendom en
oerhörd massa jordegendom i cirkulation. Men
revolutionen bröt blott adelns makt för att sätta
ett nytt privilegium i dess ställe.

“Nu är det“ — erinrar han om för sin tid — “200,000
familjer med egendom, i vilkas händer herraväldet är
koncentrerat. Dessa stifta lagarna, rådslå över budgeten,
bestämma skatternas fördelning, förfoga alltså över landets
krafter, och erfarenheten visar att de just icke göra det till
sin egen skada. Det är i Frankrike därhän att intet mått
och steg av allmänt intresse mer kan företagas, om det
kolliderar med den stora fabrikantens intresse ... förnekas
kan nu ej häller det i de lägre samhällsklasserna, särdeles i
Frankrike och England avtagande intresset för den blott
politiska friheten: det ser nästan så ut som väntade man
numera ej av densamma några så utomordentliga förmåner
för den fria saken“Allt går igen. Samma resonnemang för i dag
syndikalismen. — Jfr uttalandena sidan 96..

Författningsfrågan och den därmed
sammanhängande representationsfrågans lösning kan dock
ha sin betydelse som en genomgångspunkt för
den sociala pånyttfödelsen, särdeles i samhällen,
varest de politiska fri- och rättigheterna äro lika
ojämt som orättvist fördelade eller undertryckta.
Bergman skiljer på social statskonst och politisk
statskonst samt uttalar att införandet av fri
författning och allmän rösträtt bör vara ägnat
“att göra den blott politiska statskonsten mera

överflödig och föra oss den sociala statskonsten
närmare”. 1848 års franska revolution, medelst
vilken social lagstiftning för första gången kom
till praktiskt, om ock misslyckat utförande, har
ådagalagt att de sociala missförhållandena “icke
kunna hjälpas genom blott politiska recepter“.
Honom synes det klart att Europas nationer sträva
mot republik; samt önskar han en återgång till
den klassiska forntidens, från “tidsbristens
tillfälligheter” renade politiska visdom, då t. ex.
domare- och krigsmakten var lagd i “folkets hand“.



Statssocialism.

En socialistisk kritik av gällande
samhälls-och rättsordning.

1. Socialismen i pressen. — Inom pressen
uppträder som försvarare av den politiska socialismen
under de första två, tre åren av sin tillvaro
“Folkets Röst“, som har hovrättsnotarien Franz
Sjöberg till förläggare och redaktör samt utges från
Stockholm. Proudhons socialekonomiska läror
voro då här kända genom Bergman samt saint
simonismen och Cabets kommunism — den s. k.
ikariska kommunismen eller “dygdekommunismen“
— genom P. Götrek och Gustaf Hjerta.

I sin korta anmälan i första numret för den 6
oktober 1849 säger tidningen i avseende på sin
blivande tendens sig “endast böra förklara att
den skall vara att bekämpa maktens missbruk och
vindicera även de arbetande och medellösa
folkklassernas mänskliga och medborgerliga
rättigheter”. Tidningen har dock inne i samma
nummer sin “trosbekännelse”. Den lyder i huvudsak
sålunda:

“Vi äro kort och gott socialister. Då vi avlägga denna
förklaring, känna vi fullkomligt de farhågor mången även
uppriktig vän av frihet och mänsklighet hyser för socialismen.

Makten och de nu lyckliga samhällsklasserna ha städse
framställt socialismens bekännare såsom värkliga Catalinar utan
annat strävande än att omintetgöra ordningen, familjen och
eganderätten, utan annat mål än förstörelse, plundring och
brand — egennyttan å ena, förskräckelsen och en fullkomlig
obekantskap med socialismens värkliga karaktär och syften
å den andra sidan ha givit en rik skörd åt detta lögnens
och människohatets utsäde.

Men långt ifrån att dessa farhågor skulle avskräcka oss
att öppet angiva det mål, vartill vi sträva, se vi tvärtom
däri en ökad anledning att framlägga våra politiska läror.
Socialismen, lika som alla nya sanningar, har blivit
missförstådd och beljugen. Att rätta villfarelserna och avkläda
tillvitelserna har oftast varit nog för att göra dem till ett
evangelium för mänskligheten.”

“För att bekämpa socialismen åberopar man nu
ordningen, familjen och eganderätten.

Men vad är det då väl för ordning, som står
tillsamman med allt det elände som omger oss,
med så många prostitutioner, svek, stölder och
mord, med överfyllda fängelser, med spöslitningar
och dödsstraff, dem man icke vågar avskaffa?
Vad är det för en ordning som för samhällena
från kris till kris, från emöt (uppror) till revolution,
från revolution till inbördes krig, som suspenderar
lagarna, slår tankarna i bojor, häktar, proskriberar
och nedgör tusentals människor, som kungör
belägringstillstånd över städer och land och som
utsuger nationerna för att underhålla härar till
deras slaktande? Eller är det kanske ordning
denna fattigdom som blygs över sina försakelser;
denna smärta som kväver sina suckar; detta hat
som konspirerar; denna nya revolution som Europa
snart går till möte? Himmelske gud! vilken
oordning är då jämförlig med denna ordning?

Men månne det då förhåller sig bättre med

familjen? Nej, visst icke. Och tvivlar man på
våra ord, må man då kasta en blick i
domstolarnas arkiver. Och vilka hemska dramer möter
man icke där? Se t. ex. denna hustru som
förgiftat sin man för att med hans besparingar köpa
en äventyrares kärlek; dessa bröder som knappt
återkomna från faderns grav redan träta om arvet;
dessa skandaler mellan äkta makar som kalla hela
allmänheten till vittne över deras husliga olevnad;
dessa späda varelser som dagligen mördas eller
utkastas; denna far som inövar sin son i stölder
och missgärningar; denna mor som ockrar på sin
dotters vanära! Och vilken obetydlig del är likväl
icke detta av alla de ännu mera upprörande
tilldragelser, varöver slöjan aldrig blir lyftad! Men
i en tid, då begäret efter pänningar fört de
lyckligare samhällsklasserna ända därhän att de
betrakta äktenskapet blott som ett medel att förvärva
egendom; då den naturliga böjelsen aldrig mera
rådfrågas utan äktenskapet i stället för en
förening mellan tvänne hjärtan, hänförda av kärlek
och tillgivenhet, övergått till en
handelsspekulation och då, såsom språkbruket ganska träffande
uttrycker, man numera icke gifter sig med en
kvinna som man älskar utan till 20,000, 40,000
rdr — huru kan det också då vara annorlunda?
Att älska sin maka är ju också överflödigt för
den rike. Arbetsklassens nöd är honom en säker
borgen att för sin hustrus hemgift kunna köpa
huru många älskarinnor som hälst. Och medan
familjen är sådan inom de högre samhällsklasserna,
vad kan då väntas av de fattiga?

Nedtryckta under kapitalets tyranni kunna
arbetarna knappast förtjäna sitt dagliga bröd än mindre
avsätta en besparing för sina nakna och hungrande
barns uppfostran. Och när därför varje beta bröd
som räcks åt barnet blir en hård försakelse för

föräldrarna, huru kan man då begära att kärleken
skall kunna nedtysta hungern? Eller vad är väl
naturligare än att dessa barn, vilkas hjärtan aldrig
blivit värmda vid ömhetens barm, som aldrig
funnit annan vedergällning för dygden än
försakelse, omsider duka under för lastens lockelser
och sluta sin kamp med eländet och nöden, sonen
på fästning och dottern på bordellen?

Det återstår att kasta en blick även på
eganderätten och dess natur.

Om vi därvid åberopa ett offentligt yttrande av
socialismens häftigaste motståndare, hr Thiers, “att
själva grundvalen för all eganderätt är arbetet”,
så böra vi väl få hoppas att man icke skall kunna
tillvita oss ensidighet. Men månne denna princip
även är den gällande? Eller låtsar man sig kanske
icke känna dessa tusentals människor, som nu
arbeta utan hopp att någonsin få ega någonting?
Eller vem tillhör väl detta ståtliga hus: dem som
byggt det? Nej, visst icke! de äro kanske
husvilla. Vem dessa granna tyger? kanske dem som
tillvärkat dem? Nej, de äro höljda i trasor. Eller
åt vem tillredes dessa läckra måltider? Åt dem
som hämta skördarna ur jordens sköte? Nej, de ega
kanske icke bröd att stilla sin hunger. Och
emellertid lär ju hr Thiers även förklarat att
eganderätten är “en väsentlig del av mänskliga naturen”.
Har hr Thiers rätt häri och vem bland våra
motståndare vill jäva honom? Vad är det väl för
slags varelser alla dessa arbetare, dessa proletärer
som aldrig egt och aldrig kunna hoppas att ega
något alls? De skulle ju således icke häller vara
människor? Nog har väl ändock försynen tänkt
sig dem såsom sådana, ehuru samhället visserligen
uppbjudit sin förmåga för att omintetgöra dess värk.

Och efter allt detta, hurudan är då den ordning
som våra motståndare åberopa? Jo, styrkans och

våldets, det är m. a. o. en evig oordning, alstrad
av en himmelskriande orättvisa, som, i det den
skänker samhällets alla fördelar åt några få
individer, gör de övriga till en samhällsordnings
naturliga fiender. Hurudan den familj som de påstå
sig beskydda? Jo, ett privilegium för några få
att leva i lättja, vällust och överflöd, medan den
stora mängden trälar, hungrar och försakar.

Och huru ha däremot vi uppfattat ordningen,
familjen och eganderätten? Jo, vi vilja en ordning
som icke behöver försvaras varken med styrkan
eller våldet utan som vilar på den säkra
grundvalen att förbinda allas intresse med allas rätt.
Vi vilja en familj, där kärleken ersätter egennyttan,
där icke nöden vägrar någon att älska och vårda
sina barn och icke hungern driver mannen till
brott eller kvinnan till prostitutionen. Vi vilja
slutligen en eganderätt, som icke mera gör arbetet
till slav under kapitalet, som icke hopar och
underhåller överflöd hos vissa individer och familjer
samt därigenom för andra kränker en “väsentlig
del av den mänskliga naturen” och som slutligen
återgår till vad den rätteligen bör vara:
arbetets lön.

Att visa mänskligheten vägen till detta mål är
socialismens och det 19:e seklets uppgift. Och
är detta att vilja omintetgöra ordningen, familjen
och eganderätten, var ha väl dessa då sina sanna
försvarare? Men huru också nå detta mål?

Vi svara härtill med Voltaire: att allt det onda
som är en naturlig följd av egendomens alltför
ojämna fördelning visst icke har sin grund i själva
eganderätten utan i lagarna och lika litet som vi
tro på möjligheten av den samhällsordning, som
nu består genom den starkares rätt, lika litet
önska vi därför också att den sociala frågan löses
på annan väg än genom lagarna. För detta

ändamål måste dock en politisk reform föregå samt
genom den suveräniteten och lagstiftningen
återgivas åt folket, som det enligt själva naturen av
allt samhälle också ostridigt tillhöra ... Med
handen på hjärtat förklara vi att vi anse socialismen
i trots av varje motstånd och varje hinder en gång
skall utbreda sina läror över hela världen ... den
utgör alla lidandes och förtrycktas hopp om hjälp
och förlossning — och världen har nu ledsnat vid
eländet.”

*

Socialismen skall dock snart komma att
förblekna i tidningen för att till sist alldeles utplånas.
I en ny pressdeklaration “Vad vill Folkets Röst?”
för den 8 dec. 1852 talas endast om politik och
folkets politiska rättslöshet utan att ordet socialism
ens nämnes. Tidningens hållning blir allt mattare
och slutligen färglös. Även jordgloben i
tidningens vignett, som hade intagits från och med
det andra numret av tidningens första årgång och
som bar som devis “Upplysning, Frihet och Bröd“
försvinner i och med dess sjunde årgång. När
den för alltid upphör den 16 mars 1861, tillkännager
redaktionen att “den hällre avträder från den
publicistiska arenan än att kämpa med vapen som
den ogillar”. Den hade icke haft fria händer.

2. Andra pressröster. — Även i landsorten
framträder ett och annat pressorgan, vilka under
intrycket av tidens revolutionära händelser
begagna ett språk, som ifråga om kraft och must
överträffar även huvudstadens radikalaste press.

Från Landskrona utges “Nya Korrespondenten”,
som har till utgivare och boktryckare
stadsmäklaren och fabrikören J. W. Boldt. Dess

provnummer utkom i dec. 1845. Tidningen kallar sig då
blott “Correspondenten“. Men från okt. 1846
ändras tidningens titel till ”Nya Korrespondenten”
samt kommer från och med 1847 ut 2 gånger i
veckan efter att förut ha utkommit en gång i
veckan. I tidningens anmälan för 1847, för 1848
och för 1849 förklaras hennes spalter stå öppna
för insända artiklar som avse sak men icke person
och vilka äro avfattade i “ett hyvsat språk”.
Redaktionen för sin del ger i anmälan för 1848
uttryckligen till känna att den “omfattar och söker
understödja de demokratiska idéer, som inom
laglighetens område kunna göra sig gällande, då de
bilda yttringen av en samlad folkvilja”, samt för
1849 att den, såvitt dess förmåga medger, värkar
“för folkets sak på allt möjligt vis“. Det är också
under dessa båda år som tidningen anslår en
skarpare politisk ton, som 1849 stiger till sin
höjdpunkt i en artikel för den 30 oktober “Kampen
i vårt århundrade”.

”Om folken” — skriver nu “Nya Korrespondenten” —
”hade medvetande av att de genom att förjaga sina tyranner,
genom att ändra sina statsformer, genom att proklamera
republiken, skulle erhålla den frihet, varefter de sträva, så
hade vi redan för lång tid sedan ingen furste på Europas
jord, utan skulle sedan länge hava sett demokratin härska i
folkens statsliv. Ty mot den allmänna folkövertygelsens makt
skydda inga bajonetter och inga kanoner, intet
belägringstillstånd och ingen ståndsrätt. Men ett sådant medvetande
hava icke folken och kunna ej hava det“; förhållandena i
Frankrike — “denna världshistoriens barometer” — hade
visat detta alltför väl. “Vem har gjort“, frågar tidningen,
“de sista årens revolutioner? Vem har kämpat på
barrikaderna? Proletariatet. Vilka äro revolutionens avsvurnaste
fiender, mot vilkas förräderi, mot vilkas seghet hava alla
dessa storartade resningar bland de europeiska nationerna
strandat? Ej vansinniga despoters trots, ej furstliga

bajonetters tvångmakt har förintat våra revolutioner, det var
bourgeoisin som gjorde dem onyttiga. Vem ar det som i
Frankrike, varest revolutionen hade tillkämpat sig en demokratisk
statsform, förstörde och förtryckte denna demokrati...?
Det var bourgeoisin, som åt sin gud, pänningpåsen, offrade
ära, frihet, allt och befästade sin skändliga seger med de
ädlaste fosterlandssöners blod. Dessa båda elementer,
proletariatet, civilisationens misshandlade parias, och bourgeoisin,
forpästade pänningmänniskors trångbröstade krämarsjälar,
kämpa en förstörelsens kamp mellan förnuft och vansinne,
mellan likhet och privilegium... De två sista årens historia är en
oavbruten kedja av fegt förräderi å denna bourgeoisis sida...”

“Likväl är det ej blott pänningmännen, som begripa
karaktären av våra revolutioner, även folket vet varom frågan är.
Folket har fått den övertygelsen och genom Frankrikes
varnande och sorgliga exempel har det medvetandet
genomträngt detsamma att ingen statsförfattning vare sig monarkisk
eller republikansk kan garantera möjligheten av frihet och
jämlikhet. Folket vet nu att det är lika möjligt i republiken
som i monarkin att undertrycka dess förnuftiga vilja genom
en väpnad minoritet. Därför har folket ej mera någon lust
att utgjuta sitt blod för en revolution som endast gäckat
den sanna friheten. Därav den indifferentism som överallt
gjort sig gällande och vars andemening är: proletariatet är
trött att för pänningväldets tyranni kämpa mot
bajonetternas och med sitt blod trygga bourgeoisins makt. Folket
inser att det ej har att vända sina vapen mot furstarnas
bajonetter utan mot bourgeoisins pänningpåsar.

Med detta medvetande är allt vunnet och vi glädja oss
över denna folkets likgiltighet mot den politiska reaktionen,
om ock vansinnets ögonblickliga seger över det sunda
förnuftet skulle uppröra oss. Den är det säkraste tecknet att
nästa revolution ej blint och utan högre principer skall vända
sig mot det yttre skenbara tyranniet utan att den skall
angripa och tillintetgöra den djupare och enda sanna grunden
till olikheten människorna emellan, den olika fördelningen
av förmögenheten.


“Vad gagnar det folket att statsförfattningen tillerkänner
alla rätter vara fria, att den proklamerar likhet inför lagen
för alla? Får genom denna tillerkända rätt den fattige
proletären, som natt och dag måste arbeta i de osundaste
värkstäder för att kunna förtjäna så mycket att han med
sin familj ej svälter ihjäl, möjligheten given att vara fri,
d. v. s. att med alla de anlag som i honom slumra, med
alla de böjelser som röra sig inom honom utveckla sig som
människa? Är det en människa, denna bleka, usla gestalt,
som är dömd att framsläpa hela sitt liv under de smutsigaste
sysselsättningar som oxen under oket? Finns här det
minsta spår av den förnuftiga utveckling, av den
levnadsnjutning, vartill alla människor äro bestämda?

“Så visst som — slutar artikeln som är osignerad, såsom
tidens sed då vanligen var — att alla människor till sitt
väsende äro lika, enär alla äro människor, så visst hava alla
lika rätt till njutningen av livet och denna jordens goda.
Allt vad som finns tillhör alla. Har den enskilde tillägnat
sig en del av detta goda för sig allena, så är detta ett rov
från samhället, det är tjuveri, ty blott alla hava rätt till
jordens goda. Således måste dessa tillhörigheter förvaltas
av alla, av totaliteten av människor; och var och en måste
få det vartill han har rätt, d. v. s. det som han behöver för
sin utveckling som människa. Det måste vara var och en
beskärt att kunna naturenligt utveckla sina anlag och böjelser.
Då först kan man tala om frihet och jämlikhet.”

Något i samma anda träffar man även på i en
av major A. Öhman från Stockholm utgiven
politisk tidskrift “Oden“, en fortsättning på tidningen
“Oden“, varav endast 12 nummer utkommo
(1848). Arbetarfrågan behandlas i en artikel
med denna som rubrik, varest juli-monarkins eller
Ludvig Filips “vrångvisa statskonst” förklaras ha
tillintetgjort frukterna av 1789 års revolution.
Konungen utpekas som “den förste kapitalisten
och procentaren”; och då kunde ej annat än

“kapitalets välde“ bli det politiska och sociala
systemets uteslutande föremål. Detta var orsaken,
säger artikelförf., “till pänningmännens eller den
s. k. bourgeoisins förtryckande av de arbetande
klasserna och då detta förtryck nått sin höjd,
även till arbetarens väpnade reaktion däremot”.

Till arbetsklassen räknar tidskriften icke endast
“den ringa procent individer, vilka uteslutande
tillhöra särskilda hantvärksföreningar och andra
yrken, förnämligast de mäst underordnade
däribland, såsom gesäller, lärlingar, fabriksarbetare
o. dyl.“ utan alla som äro beroende av sina
händers arbete. Nio tiondedelar av svenska folket
bli därigenom räknade till den arbetande
klassen. Dessa 99/100:delar av befolkningen (eller 3
miljoner människor) befinna sig “genom en
orättvis och fåvisk lagstiftning brakta i torvtighet och
vad ännu svårare är i ett nästan slaviskt beroende
av en vrångvis samhällsmakt”. (Oden, första häftet
1848).



Patriotismen under debatt.

1. Patriotismen debatterad från politisk
ståndpunkt. — I Adlersparres bekanta tidskrift
“Läsning i blandade ämnen” skriver A. G. Silverstolpe
vid sekelskiftet mellan det 18:e och 19:e
århundradet eller år 1800, anonymt en artikel, den han
ger till rubrik “Försök om patriotismen” och som
inledes med följande satser av Voltaire:Uppgiften att Silverstolpe är förf. till ifrågavarande
artikel ha vi hämtat från Malmström, Sv. vitterhetens historia,
IV: 112. Hildebrand, Sverges historia, IX: 42 lämnar samma
uppgift.

Har en jude ett fädernesland? Om han är född i Coimbra,
så är det mitt ibland en skara av okunniga och orimliga,
som argumentera mot honom och åt vilka han skulle ge
orimliga svar, om han vågade svara. Han är bevakad av
inkvisitörer, som låta bränna honom, om de få veta att han
icke äter fläsk. Och all hans egendom tillhör då dem. Är
hans fädernesland i Coimbra? Är Jerusalem hans
fädernesland ? Han har hört omtalas att hans förfäder fordom bebott
detta steniga och ofruktbara gebit, omgivet av en faslig
ödemark och att turkarna nu äro herrar över detta lilla land,
varav de erhålla nästan ingenting. Jerusalem är ej hans
fädernesland. Han har ej något, han har på jorden ej en
kvadratfot som tillhör honom. GuebernGueber, namn på perser som hylla Zoroasters filosofi., äldre och hundrade
gånger vördnadsvärdare än juden, slav under turkarna eller
perserna eller Stora Mogol, — kan han räkna för sitt

fädernesland några pyréerPyréer = små tempel., som han i hemlighet uppför på
bärgen? BanjanenBanjan = indisk köpman. och armeniern, vilka tillbringa sin
levnad att genomlöpa hela Orienten i egenskap av mäklare,
kunna de säga: mitt kära fädernesland, mitt kära
fädernesland? De ha ej något annat än sin pung och sin räkning.

Om vi föra tanken på våra europeiska nationer, ha alla
dessa mördare, vilka hyra ut sina tjänster och sälja sitt blod
åt den första kung, som vill betala dem, ha de ett
fädernesland? De ha det mycket mindre än en rovfågel som alla
aftnar återkommer till hålan av den klippa, där dess moder
byggt sitt näste. Skulle munkarna våga säga att de ha ett
fädernesland? Det är i himmeln, säga de. Väl! Men här
på jorden känner jag ej något för dem.

Vad är då fäderneslandet? Skulle det ej händelsevis
vara ett skönt fält, vars egare, bekvämt boende i en väl
underhållen byggnad, kunde säga: detta fält som jag odlar,
detta hus som jag byggt tillhöra mig, jag lever där under
hägn av lagar, dem ingen tyrann kan våldföra. När de,
vilka liksom jag ega fält och hus, samlas för sina
gemensamma intressen, så har jag min röst i denna samling, jag
är en del av det hela, en del av det allmänna, en del av
makten. Se där mitt fädernesland. Allt vad som ej är
denna boning av människor, är det ej understundom ett stall
av hästar under en stallmästare, som efter behag ger dem
pisksmällar? Man har ett fädernesland under en god regent,
man har ej något under en elak.

Vad är det för ett ord jag tecknat? frågar Silverstolpe.
Vet detta tidevarv mer vad det betyder? Har det en
bemärkelse för trälen? Har det en för anarkisten? (Som
man finner, begagnades ordet anarkist redan nu i svenska
språket av svenska män! G. H. H.)... Ehuru vältaliga
uppmaningar man än må göra att älska fosterlandet, älskar
ändå ingen, om ej av ädelmod eller vana, ett land, som han
ej har intresse att älska. Orsaken igenfinnes lätt i den
lovliga självkärlek som är ofrånskiljelig från människans
natur. Det gives ingen annan grund för ett samhälle än ett
förbund. Ett förbund är icke förbund, om det ej är frivilligt.
Ingen förbinder sig frivilligt mot sitt intresse; ingen gör
uppoffringar utan mot förmåner, dem han lika eller högre värderar.


En enstaka varelse, en varelse, stadd utan förbindelse
med andra, är svag- och värnlös. Varför ingår han då i
samfund, om ej för att få en ökning i sin styrka; ett hägn
för sina rättigheter; ett befrämjande för det fria bruket av
sina förmögenheter? Sådan är hans fordran. Han förbinder
sig att offra sin tanke och sin möda, att i nödfall blottställa
sitt liv för andra och gemensamt med andra. Men det sker
ej egentligen för deras skull; det sker för hans egen; det
sker därför att han på samma gång gör dessa uppoffringar
för sig själv och att alla förbundna göra desamma för
honom.

När man i den frasen kärlek till fäderneslandet nämner
ordet fäderneslandet, menar man alltså ej nödvändigt det
land, där man är född eller uppfostrad eller där ens förfäder
levat, lyst och gagnat eller deras ben vila. Det kan vara
detta land man älskar, men då är det ock där man njuter
eller förväntar den sällhet, vartill man såsom
samfundsvarelse är berättigad. Utan njutningen och utan hoppet
därav är det ej sitt födelseland man älskar. Det är blott
de få individer där, som utgöra ens anhöriga, vänner,
välgörare; det är de få ställen, vilkas åsyn eller åtanka bibringa
hågkomster efter barnaålderns lyckliga eller ynglingaålderns
obekymrade dagar. Jag ville våga allt till försvar av den
inskränkta jordrymd, där vart steg jag gör påminner mig
om min första oskulds och min sällhets stunder; av den
begravningsplats, där — ej mina förfäder, likgiltiga i fall de
varit oförtjänta — men mina föräldrar, dem jag själv älskat,
vila; av de ömma anhöriga och vänner, som danat eller
vårdat mig; av de välgörare, vilkas armar lyftat mig ur
nöden, vilkas lyckligare villkor lättat mina; av den maka,
vars omsorger bidragit till mitt välstånd och min sinnesfrid,
vars dygder framlockat eller bekraftigat mina, vars trohet
delat lika villigt mina vidriga som mina glada öden...

Men omgives denna jordrymd av en omätlig sträcka, där
jag ej upptäcker något kärt för min syn eller mitt minne,
icke något lockande för min inbillning, icke ens någon hugnande
förmodan om andras sällhet; går jag utom denna lilla krets

av människor icke ett steg utan att möta antingen miljoner
blinda, kalla, lidande, vanmäktiga varelser utan kunskap om
ett samband med mig och utan håg därtill eller egenmäktiga
förtryckare, behandlande alla underhavande såsom blotta
värktyg, befallande med viljor i stället för med skäl,
hämnande i stället för straffande, inkräktande på
samhällsförbundet i stället för att vörda det, egande begrepp blott om
maktens värde, icke om människans, icke om min
oavhändliga rätt till säkerhet och frihet; för denna omätliga
landsträcka, för dessa fåkunniga och kalla miljoner, för dessa
förtryckare offrar jag ej, om ej av ädelmod eller fruktan,
det ringaste av min tid, min tanke, min möda eller mitt
blod; de utgöra ej mitt fädernesland; det är ej dem jag
älskar, jag har ej skäl därtill; det är ej en gemensam jord,
där en familj för gemensamma intressen samlas, där
densamma gör frivilliga överenskommelser, där de bäst betrodda
värkställa dem; det är lindrigast liknat en öppen plats, där
en mängd vildar av olika peuplader mötas, söka att bedraga
varandra på byteshandel, använda armstyrkan, där listen ej
lyckas, och åtskiljas med lika stridiga intressen som de
ditkommo. Nej, jag upprepar det, det är ej detta land, dessa
människor jag älskar...”

På samma gång artikelförfattaren i Adlersparres
tidskrift framhåller kärleken till hembygden och
den naturliga hembygdskänslan samt intressenas
föreningsband, går hans kritik av patriotismen å
andra sidan ut från synpunkten av en ofullgången
statsförfattnings medvetna orättfärdighet.

“Orimligt utan tvivel vore“, säger han som ett slags ursäkt,
“det påståendet att i något land under vad lagar, vad
styrelse som hälst, var medlem av staten skulle kunna njuta
en jämn och full lycksalighet. Inga fullkomliga lagar ha
hittills funnits... Men ett folk begär värkligen föga för
att finna sig lyckligt. Det är ej ömtåligt på detaljerna av
sin lagstiftning.” Det begär “blott riktigheten i grunderna,
blott frihet för sina naturliga förmögenheter, hägn för sina
gemensamma rättigheter... de flesta lagstiftare ha ej insett
detta. De ha främst tänkt på statens makt och

självständighet, sedan på dess inbyggares säkerhet och frihet; främst
på statens förhållande till andra stater, sedan på individernas
till varandra; främst på jordens försvar, sedan på
människornas sällhet... Gör ett folk först lyckligt, så blir det
självständigt.”

2. Patriotismen debatterad från social och
ekonomisk ståndpunkt. — I sin artikel i “Patrioten”
för den 24 dec. 1792, som har till rubrik “Tankar
öfver franska revolutionen” samt till underskrift
“av innerlig känsla och öfvertygelse tecknadt af
F. W. Lejonanker”, gör Lejonanker gällande, att
“mot grundprinciperna till en fri stat och fria
medborgare och deras naturliga följder har franska
revolutionen högeligen syndat. Den har utdömt
skuggan, nämligen titlar och ärvtligt adelsskap,
men lämnat oantastad kroppen, nämligen
rättigheten att få bli jordagodsägare av hela landskaper
och egare av hela städer, om man kan därtill
skrapa ihop nog pängar, varigenom den värkliga
jordbrukaren och värkliga husbeboaren blir
egarens slav och skattdragare. Och denna
motnaturliga inkräktning tillåta de än bli ärvtlig och få
transporteras på barn och barnbarn”. Lejonanker
angriper arvsrätten som privaträttslig
samhällsinstitution, den han vill helt och hållet ha
upphävd. Han blir sålunda en arvsteoretisk svensk
föregångare till saint simonismen. Han
proklamerar ävenledes jorden “georgeistiskt“ som allas
tillhörighet.

Om jorden som allas tillhörighet yttrar
Lejonanker sig på sätt som följer:

“Jorden är alla människors gemensamma boställe och dess
skötande till livsbärgning människans första göromål. Hon
har då rättighet att ega av jorden så mycket som fordras
till livets behov. Men som hon kan arbeta mera jord än
till egen föda fordras, så kan hon få tillbyta sig all den jord
som hon nota bene med sin egen flit kan bearbeta av andra,
som icke ha lust åt jord och vilka sedan med annat arbete

betala jordbrukarens möda. — Allt egande av jord som man
icke själv förvärvat eller brukar är en inkräktning på
människornas allmänna rätt, och då denna inkräktning blev tillåten
lades första fjättran på friheten och den första som vågade
säga: ’denna jorden som jag dock själv icke förvärvat eller
kan bearbeta är min och eho som här vill arbeta och föda
sig skall vara min slav, min tjänare eller skattdragare’, han
var den första våldsvärkaren, den första tyrann (man märker
här Rousseaus inflytande, G. H. H.), och detta lilla tyranni
är grund och urbild till allt det tyranni och välde, som i
stort trycker människosläktet. — Sedan städer uppkommo,
där de skulle bo tillsammans, vilkas rörelse fordrar flera
händer, blev en ny eganderätt, nämligen boningsplats. En
var stadsborgare borde då ega tomt tillräcklig för ett hus
proportionerad efter hans rörelse. Men när någon kunde
säga sig egare av det hus han icke själv förvärvat eller mera
tomt än dess rörelse fordrar, blev han en inkräktare av
människors allmänna rätt.“

“Friheten existerar“, sager han med avseende speciellt på
arv och bärnauppfostran, “icke, där man 1:o) kan göra
inkräktningar på den allmänna eganderätten och 2:o) dar man
kan transportera på barn eller arvtagare sin förvärvning och
därigenom i födslen göra barn genast till herrar eller sätta dem
i stand att utan eget arbete leva. Det allmänna bör vara
allas moder och alla barn vara statens. Alla barn böra få
sadan uppfostran, som utvecklar deras infödda böjelser och
förmögenheter, men ock allt arv tillfalla staten och därav
icke tillkomma vart mer än så mycket jord envar kan sköta
med därtill nödigt inventarium eller ock hus och tomt efter
det näringsyrke, som barnet väljer. Var en människa kan
da i ett sådant samhälle med sitt egna arbete bliva rik för
sin egen del och sitt egna njutande utan att skada friheten,
som fordrar att ingen födes rikare än den andra. Den
allmänna modern bör utstyra alla sina barn lika.“

Om möjligt ännu mer visar Lejonanker sig som
son av den franska revolutionen i följande
utveckling av privilegiernas uppkomst och
frihetsfientlighet:

“När man tillstadde exklusiva rättigheter till vissa yrken
och näringsgrenar, varigenom andra hugade avhöllos från

det arbete därtill de naturligen hugfäldes, så tillskapades
ett nytt tvång, en ny inkräktning å allmän rättighet. När
de annars så nyttiga pängarna uppkommo, som blevo
representanter av arbete och av nötande och tärande varor och
man tillät denna representativa styrka få hopa sig i enskiltas
gömmo för att transporteras i arv, så alstrades åter ett välde
som är mot naturen, mot det allmänna väl, mot den enskilta
friheten. När eganderätten av jord, tomter, pängar blev
ärvtlig, så uppfanns titlar att exprimera den rikes storhet.
Då blev en rik bonde frälseman, en ännu rikare i äldre tider
merändels rövare eller viking, härs och jarl, det är baron
eller greve, och i senare tider gjorde en rik florentinsk
köpman sig till egare och envåldshärskare ej allenast över
sitt fria fosterland utan ock över sina fria medborgare.”

Förf. gör emellertid tiden några eftergifter. Till
förekommande av “misstag” finner han sig pliktig
att anmärka att han “på intet sätt vill såra
eganderätten eller stöta det evigt billiga att var och en
bör ostörd ega vad han själv förvärvat”. Han
vill blott bjuda till att visa att “genom arv ega
vad andra arbetat sig till, det inför makt och en
sådan makt tyranni“. Han underkastar ock “åt
det allmänna förståndets granskning” huruvida
hans tankar äro sanna; “de kunna möjligen vara
falska”. Vad han anfört angår, menar han, “mera
Frankrike än något annat land” och “endast i
Frankrike kan bli fråga om värkställighet”. Han
anser till sist att hans tankar “endast kunna
antagas och appliceras i ett land, där en hög grad
av upplysning är allmän, där folket i allmänhet
är förståndigt och dygdigt, där allas högsta sällhet
är var och ens högsta önskan och föremål”.

Lejonanker har sålunda överflyttat Voltaires
relativt tagna politiska antipatriotism på de sociala och
ekonomiska områdena. Han har såmedelst blivit
en svensk exponent för den ekonomiska
antipatriotism, som fått sitt klaraste, mäst systematiska
och mäst positiva uttryck först hos Karl Marx i
det av honom tillsammans med Engels redigerade

kommunistiska manifestet av 1848 och sedan i en
dogmatisk form hos den suspenderade förre franske
professorn Gustav Hervé under namn av hervéism,
men som denne sedan utvecklat till en
internationalistisk teori i sina två böcker “Leur Patrie”
(De rikes fädernesland) och “L’internationalisme“.

Marx har i sagda manifest förklarat
världsproletariatet icke ega något fädernesland,
motiverande detta därmed att man icke kan fråntaga
det vad det icke har. I vad mån han inlagt en
internationalistisk tanke i denna sats har aldrig
blivit fullt klart. Nutidens socialdemokrati, vilken
upprätthåller nationalitetsidén, har emellertid
utsagt : “Har proletariatet intet fädernesland, så vilja
vi skaffa det ett sådant.“

I den av Kautsky “utopiskt” framställda
“framtidsstaten” (i “Das Erfurterprogram”) blir det
socialistiska produktionssättet, varvid
produktionsmedlen övergå till att vara gemensamhets- eller
nationalegendom, till en början infört inom varje
enskild stats gräns. De enskilda socialistiska
nationerna komma sedan så småningom att
sammansmälta till ett enda världssamhälle, organiserat
som världsrepublik.

Hervé säger i likhet med en del sociologer
(t. ex. Gumplowicz) att det är omöjligt att på
vetenskapligt tillfredsställande sätt fixera begreppen
nationalitet och fädernesland. Kärleken till
hembygden är, anser Hervé, en naturlig känsla. Men
kärleken till fäderneslandet, “de stora
fäderneslanden”, varest slumpen låtit oss födas, är en
förvärvad, artificiell känsla, som för övrigt näres och
underhalles medelst konstlade medel i fråga om
uppfostran och undervisning. De ha haft sitt
berättigande, anser han dock. Bästa beviset därför
är att de ha uppstått och att de ha egt bestånd.
Under vissa omständigheter och epoker ha de

t. o. m. kunnat vara en bidragande orsak till
släktets allmänna utveckling. Alla ha vi också
varit patrioter, säger han. Hervé skulle ha varit
patriot som sina landsmän, revolutionärerna av 1789
och 93, om han då levat. Men genom socialismen,
vilken grupperar människorna i fattiga mot rika,
i klass mot klass utan att hålla räkning på
skillnader i ras och språk, oavsett de av historien
dragna gränserna och de nya ekonomiska villkor
som ångan, elektriciteten och maskinväsendet
skapat, har en omvälvning i förhållandet folken
emellan inträttKapitalismen, som faktiskt är utan fädernesland, går
rent evolutionistiskt mot internationalism genom dess bildande
av internationella truster, varigenom den allt mer reglerar
världsproduktionen. Som motsättning därtill kan ställas ett
världsproletariatets världsförbund eller en arbetarinternational,
som likaledes på ekonomisk väg förvärkligade den
mänsklighetens International, varom Pottier sjunger i sin
internationella arbetarsång “Internationalen”, ehuru det icke
kommer riktigt fram i den svenska översättningen av sången,
som talar endast om Internationalen, medan det franska
originalet talar om “Internationalen som skall vara
mänskligheten” (“l’internationale sera le genre humain”).

Saknaden av kommunikationer mellan folken har
varit det egentliga hindret för internationalismen.
Ända in i det 19:e århundradet ha varje folk,
provins, stad, kommun levat avsöndrade för sig själva
blott undantagsvis i förbindelse med varandra.
Internationalismen är därför framför allt en
trafikfråga; en fråga om kommunikationsmedel, som
tillstädja folkens och civilisationernas ömsesidiga
beblandning och uppgående i och
sammansmältning med varandra. “Internationalismen är icke
något annat än den instinktiva eller modärna
tidens reflekterade strävan mot högre politiska
former än de nuvarande fäderneslanden; det är
tendensen att utplåna de av historien dragna

gränserna för att ge mänskligheten rum att leva
förenad i ett enda fädernesland — une patrie
unique — som är utsträckt över hela världen,
varest nutidens nationer skola vara endast
provinser och administrativa delar av det stora
universella fäderneslandet” — la grande patrie
universelleHervé, L’Internationalisme, 1910, s. 5—6; Leur
Patrie, 1911, s. 226.. Det är emellertid icke fråga om att
redan i morgon grunda mänsklighetens nation —
la patrie humaine. Uppgiften är av blygsammare
beskaffenhet; det är blott fråga om att lägga
grunden för “det europeiska fäderneslandet samt
hindra i väntan därpå att man, under förevändning
att vi vilja försvara de nuvarande fäderneslanden,
låter oss mördas: franska, tyska, italienska, ryska
socialister, vilka känna sig alla redan som
europeiska landsmän”Hervé, L’Internationalisme, 1910, s. 5—6; Leur
Patrie, 1911, s. 226..

I förbigående må vi ock här erinra om ett mindre,
1885 utkommet svenskt arbete “Republiken och
kungadömet” av v. häradshövding Alex. Nilsson,
vilken bl. a. säger (s. 73) “att (till överdrift) älska
sitt land, sin nation och sitt språk vore riktigt”, om
(för Sverges vidkommande) ”Sverge vore jordens
paradis, svenska folket ädlast av alla nationer och
svenskan utmärktast bland språken, ty man bör
naturligtvis föredraga det som vid jämförelse med
andra visar sig vara bäst — ensamt den
omständigheten att slumpen låtit en födas i Sverge utgör
icke tillräcklig grund för dylik kärlek ... Den
rätta åsikten är att människan har hela jorden
till sitt fädernesland, att man bör sammansmälta
länderna till ett statsförbund med gemensam
demokratisk författning, att alla människor äro
syskon och böra såsom sådana älska varandra
och att i mån samfärdseln ökas uppstår det även

ett språk, som förstås av alla jordens
inbyggare”.

Internationalismen kan skärskådas och den har
även blivit så både som produkt av en
kosmopolitisk eller uteslutande religiös idéföreställning,
nämligen av mänsklighetens förbrödringsidé, och
som produkt av en ekonomisk utvecklingslag i
enlighet med marxismens “materialistiska”
historieuppfattning. Bägge föreställningssätten leda
anmärkningsvärt till samma resultat.



Federalism.</h2<

1. Allmän historik. — Allt sedan människans
allmänna rättigheter hade fått sin allmänna formel
i 1789 års franska rättsdeklaration, vilken inneslöt
fröet till internationalismen som en
mänsklighetsrätt, har intresset för federalismens princip varit
synnerligen stort i Frankrike. Praktiskt tog det
sig uttryck först i konventet, då en av konventets
deputerade, en preussisk bankir Clotz, vid dess
sammanträde den 20 april 1793 utvecklade en
organisationsplan för en universell republik, som
skulle vara uppdelad i departemang, ha människans
rättighetsförklaring till författningsgrund samt ett
världsparlament med deputerade från
primärförsamlingarna världen runt.

Knappt 20 år senare vänder Saint Simon sig till
de i Wien till fredskonferens 1815 församlade
statsmakternas furstar och statsmän med en skrift
“Om behovet av ett europeiskt parlament”, givande
där anvisning på hur Europas folk bör organisera
sig i ett gemensamt politiskt förbund under
bevarandet äv deras nationella oavhängighet.

Hans lärjunge August Comte, berömd som
grundläggare av ett filosofiskt system, positivismen,
utvecklar sedermera sin tanke om ett federativt
förbund av mindre stater på 1 till 3 miljoner
invånare. Till att börja med skulle den västra

världens stater under namn av “Västerländska
republiken” ingå med varandra förbund. Han
var motståndare till de stora staterna; och i stället
för regering med parlament föreslår han för de
enskilda förbundsstaterna “en direkt regering,
utövad genom ett exekutivt råd, som förstärker sig
självt, men som i sin värksamhet övervakas och
är personligt ansvarigt inför var och en av folket”Jfr Samtiden, 1871, s. 338..

Nämnda förslag gå samtliga ut på en centralistisk
statsfederalism, enligt vilken staten som sådan
bildar grundenheten och som har till förfogande
densamma underordnade administrativa, judiciella
och ecklesiastika organ: lands- och statskommuner,
lands- och stadsförsamlingar, fögderier, länsstater
o. s. v. I motsats till denna finns det en
samhällsfederalism, som vi ju kunna benämna
kommunalfederalism, alldenstund kommunen här utgör den
federativa organisationens kärna, cell eller
grundenhet. Organisationen går här nedifrån uppåt,
icke som vid statsfederalism uppifrån nedåt.

Proudhon kräver statens upplösning i frivilliga
associationer. Frankrike skulle vara efter hans
tanke uppdelat i 36 kommuner. Bakunin föreslår
först en fri federation av kommuner i provinser,
provinserna i nationer, nationerna i Europas
förenade stater. Denna federation av kommuner
omdanade han, såsom Hervé påpekat, mot slutet
av sitt liv till en allmän arbetskonfederation,
organiserad nedifrån uppåt genom en fri
sammanslutning av syndikat i lokala federationer; de lokala
federationerna i distrikts- eller nationella
federationer, nationalfederationerna i ett internationellt
förbundHervé, L'Internationalisme, s. 112..

Fourier tänker sig ävenledes smärre samhällen,

vilka äro socialekonomiskt organiserade i falanger.
Dessa industrisamhällen med omkring ett par tusen
människor eller 3- à 400 familjer på en
kvadratmils omkrets kallas av honom falangstärer eller
måhända riktigare industrifalanger, enär själva
bostadspalatset benämnes falanstär. Men hans
lärjungar benämna dem vanligen kommuner —
“societära kommuner”. “Industrifalangerna” äro
sins emellan federativt förbundna till allt större
enheter. “Individerna och familjerna associera sig
i falanger, falangerna i provinser, provinserna i
nationer och folken i mänsklighetens stora enhet”.
Eller såsom man ock uttrycker sig: kommunerna
uppgå i kantoner, kantonerna i provinser,
provinserna i små riken, dessa i stora riken och de stora
rikena i kontinenter, vilka i sin tur till sist uppgå i en
högsta enhet, varande en centralregering för hela
vår bebodda planetConsiderant, Fouriers System der sozialen Reform.
Hft. 6 av Hauptwerke des Sozialismus u. der Sozialpolitik,
sidd. 107 o. 46.. Centralregeringen är
förlagd så mycket som möjligt i centrum av
världsförbundet. Fourier hade tänkt som plats för
densamma Konstantinopel. I spetsen för denna
regering står en omniark, en hövdingarnas hövding.
Mellanorganisationerna, vilka vardera även ha sin
regering eller bestyrelse med en hövding inom
varje förvaltningsdistrikt — unark för första
gruppen, duark för gruppen däröver, triark för den
därpå följande gruppen o. s. v. — förmedlar
rapporten mellan kommunerna och världsregeringen.
Efter hand som kommuner uppstå, sker också
samorganiseringen mellan dem. Hela vår jord
sålunda omdanad till ett enda stort världssamhälle
utgör enligt denna plan en sammanfattning av
kommuner eller rättare självständiga associationer,
utbredda över hela världen. Kommunen är

världssamhällets, världsassociationens cell eller
grundval. Vill man tänka på att förvärkliga en ny
social organisation, så måste man, säger fourieristen,
börja med kommunen.

2. Svensk kommunalfederalist. —
Arbetskarlen Nils Nilsson alias Nils Herman Quiding
säger detsamma. Han säger sålunda i sina
“Förklaringar”, som åtfölja kvartupplagan av hans
samhällsbok “att sista säkra räddningen undan
mänsklighetens iråkade djupa fördärv måste sökas
på kommunallagstiftningens väg. Statens
deltagande kan icke omfatta den enskilde. Han ser
honom icke ens bland miljonerna. Staten är till
för dessa miljoner. Kommunen är till för den
enskilde”Quiding, Slutliqvid med Sveriges lag, kvartuppl. 1886,
s. 404.. Quidings “distriktsförfattning” är
därför även förutsättningen och grundvillkoret för
genomförande av den internationalistiska
kommunalfederalism han utarbetat i en i detalj
genomtänkt plan. Problemet om världssamhällets
organisering reducerar sig till fastställandet av det
bästa systemet för kommunens organisation.
“Europas grundlag“ betecknades, då den utkom, av en
recensent, vilken Quiding i kvartupplagan av sin
bok åberopar, dock ledsamt nog utan att nämna
honom vid namn eller tidningen, där hans anmälan
stod, som “enastående såsom hela
världslitteraturens politiska avdelnings allra märkligaste
företeelse“, vilket värkligt intelligenta omdöme ingen
någorlunda underrättad person torde kunna eller
ens vilja jävaJfr ock Holmberg, Nils Herman Quiding, 1909,
s. 49..

Liksom för Fourier och hans skola så är för Quiding
kommunen, den han hälst kallar krets, grundvalen för ett

världssamhälle, omfattande till en början Europa, sedermera
i tidernas fullbordan hela jorden. De successivt i varandra
uppgående enheterna benämnas som vi sett av honom krets,
härad, land, rike samt världsstat. Kommunen är
“självhärskare” inom sitt område. Underdistrikten äro alla så vitt
möjligt till invånarantalet lika stora, så att det ena riket
eller landet eller häradet eller kretsen icke är större än det
andra. Om den areala storleken nämnes ingenstädes
särskilt, men torde den vara avpassad efter folkökningen samt
utrymmesbehovet för industri och jordbruk. De respektive
“distrikten”, världsstaten inbegripen, stå alla under
förvaltning av var sin hövding, sålunda kretsen under kretshövdingen
och världsstaten under världshövdingen. De resp. styrelserna
bestå av råd och nämnd. Nämnden är den egentliga
representationen — riksdag vill han icke nämna den, som väl ock
vore oegentligt efter den distriktsindelning han föreslår — med
samma antal ledamöter alltid vad rådet beträffar inom alla
distrikten. Världsrådet har fördenskull icke fler medlemmar än
t. ex. kretsrådet. Kretsen väljer råd och nämnd omedelbart
genom allmän omröstning bland män och kvinnor. Val av råd
och nämnd i de övre distrikten ske däremot alla medelst
elektorer. Nämnderna, vilka sammansättas av råden för det
närmast lägre distriktet, välja övre distrikts råd och hövding.
Rådens antal kan då alltid bli detsamma, av Quiding fixerat
till tre. Antalet ledamöter i nämnderna växlar däremot efter
antalet råd från distriktens härad, land och riken. Antalet
ledamöter i kretsnämnderna, varifrån häradens rådsledamöter
utgå, vilka i sin tur tillsammans utgöra landsnämnden, som
i sin ordning väljer landsrådet o. s. v., fastställes av Quiding
till 12. Endast kretsen innehar egendom.

Återgång till förra tiders isoleringstendenser,
lokalpatriotism och självöverskattning, då varje
kommun eller provins utgjorde ett slutet helt för
sig, kan här icke ifrågakomma, alldenstund denna
en ny tids kommuner eller kretsar städse stå i
öppet samband med varandra och äro av varandra

beroende både i fråga om kommunikationer och
i fråga om förmedling av kulturarbetets frukter
och en fri tävlan för övrigt är rådande mellan de
över omätliga ytor fördelade kommunerna eller
associationerna. Kommunen har även i sista hand
oinskränkt beslutanderätt över sina egna
angelägenheter, varför den aldrig kan påtvingas från
“högre ort“ beslut, som den icke vill godkänna.
Fatta kommunerna beslut eller eljes vidtaga
åtgärder, som stå i strid med kulturutvecklingen, bli
de därpå själva lidande, men kanske tvingas av
utvecklingens egen lag att följa med sin tid.

Den historiska utvecklingen går i en kretsgång,
har det sagts samt gjorts gällande som en
vetenskaplig sanning. Och man har kallat denna
kretsgång “det skenbara tillbakagåendets lag“. (Se
Ferri, Socialism och modärn vetenskap, sv. övers.
1903). Denna “lag“ kan lika väl tillämpas på
reorganisation av samhällenas territoriella
omläggning som på reorganisation av samhällenas
ekonomiska omläggning. Enligt marxismen befinner
sig samhället i sin första fas på den primitiva
kommunismens stadium. I sin andra fas övergår
det i ett kommunismen rakt motsatt stadium,
utmärkt av privat egendom, privat produktion och
klasskillnad. Denna fas drives av sig själv över
till en tredje, kapitalismens fas, då produktionen
åter får social karaktär. Denna tredje fas går
med nödvändighet sin upplösning till mötes.
Samhället inträder i sin fjärde socialistiska fas,
produktionen regleras nu av samhället självt; en ny
kommunism, kommunism till produktionsmedlen, gör
sig på nytt gällande. Vad skulle hindra att inrikta
samma synpunkt på samhällenas
“distriktsförfattning“ enligt Quidings idé, om man icke är en alltför
inbiten dogmatiker?


3. Svensk girondist. — Under den första franska
revolutionen var som bekant gironden ett av
nationalkonventets tre parlamentspartier, uppkallat
efter ett av landets departemang Gironde. Och
dess till ett par hundra uppgående medlemmar
tillhörde alla den välmående bildade medelklassen
med borgerligt liberala intressen. En värklig typ
för denna det 18:e århundradets Frankrike är i
Sverge tre kvarts sekel senare K. Fr. Bergstedt.
Förmögen, med stor och mångsidigt omfattande
bildning hyllar han även åsikter, vilka stå mäst i
överensstämmelse med de åsikter, som hyllades av
girondens högt kultiverade politiker, bland vars
ledare räknades Brissot, efter vilken Proudhon
påstås upptagit de bevingade orden “egendom är
stöld“. Girondisterna hävdade gent emot
huvudstadens övermakt departemangens självständighet
och fingo därför av “bärget“ sig kastade i ansiktet
“federalister“. “Federalist” hade då dålig klang
bland de franska national-patrioterna i allmänhet.
Om Bergstedt sålunda icke kan nämnas
“socialist”, vad Proudhon ej häller var annat än delvisProudhon var socialist genom sin lära om arbetets
utsugning genom ränteväsendet med alla dess former: arrenden,
hyror, tomthyra, jordränta, låneränta o. s. v. Eljes angrep
han sin samtids socialister och kommunister på det häftigaste,
kallade dem ”skenheliga reformatorer” och “egendomsrättens
maskerade anhängare... till förmån för sin buk”. Som “en
realisationens och framåtskridandets man” tillbakavisar han
“den på idéer tomma, vanmäktiga, omoraliska socialismen,
endast i stånd att dupera och skapa skälmar... en bedrövlig
illusion hos en föraktad socialism, det yrande rusets sista
dröm... Jag avskyr av alla mina krafter denna vanmäktiga,
osedliga socialism, som till intet annat duger än att skapa
narrar och bedragare... jag är ren från de socialistiska
skändligheterna” o. s. v., o. s. v. — Han låter, käre Proudhon,
ju här fruktansvärt reaktionär. Men därmed är det icke så
farligt. Han är blott stark i uttrycken och tror på sin
gudasändning.,

så eger likväl hans uppfattning av federalismen
icke minst med hänsyn till Pariskommunen 1871
ett så stort intresse för socialismens svenska
historia att huvuddragen därav här försvara sin
plats.

Bergstedt skriver år 1871 i huvudsak sålunda:

“I forntidens små samhällen, där hela antalet av fria
medborgare inskränkte sig till några få tusental — det var 20,000
i Atén, då denna stat stod på höjden av sin makt — var det
möjligt för det allsmäktiga folket att själv utöva sin
befogenhet. Och vi ha sett att tanken på en självstyrelse i denna
mening vaknat till liv hos några av vår tids revolutionära
tänkare, vilka också av denna anledning vilja bryta sönder
de stora samhällena i små, av varandra fullständigt oberoende
grupper. (Jfr allmänna historiken i kapitlets början). I stater,
som räkna 30 till 40 miljoner inbyggare av vilka omkring
fjärdedelen äro myndiga män, är det naturligtvis omöjligt
för folket att behålla makten i egna händer, och det måste
således anförtro den åt delegerade, vilka utöva den på folkets
vägnar. Men den på detta sätt överlåtna
maktfullkomligheten har varit obegränsad och däri ligger felet.“
(Samtiden, 1871, s. 738).

Kommunen (i Paris) hade utspelat sin roll för denna gång
och Versaille-regeringen hade genom sin seger över den
upproriska huvudstaden lyckats åstadkomma “en skenbar
statsenhet”. Men i längden låter det sig svårligen göra.
Och få torde de sangviniska personer vara, säger han, som
hoppas att Frankrikes lidanden nu äro överståndna. “Den
energiska, hänsynslösa och ouppfostrade parisiska
arbetarbefolkningen är för tillfället kuvad, men icke besegrad, än
mindre politiskt omvänd, och fastän de hitintills mäktiga
ledarna äro slagna och förskingrade, skall det icke dröja
länge innan nya rörelsemän framträda på skådeplatsen och
ånyo bringa de ofullkomligt dämpade passionerna i full
svallning. Vad är då att göra? En militärdiktatur, sådan som
Napoleons under de första åren av hans regering, som kvävde

all yttranderätt, slog pressen i bojor och deporterade eller
landsförvisade alla oroliga huvuden, är numera en omöjlighet
och en moderat styrelse, antingen monarkisk eller republikansk,
sådan hela det övriga Frankrike genom sitt val till
nationalförsamlingen visat sig vänta och behöva, har inga chanser
att under någon längre tid hålla den svårhandterliga
huvudstaden i styrsel. Vad är då att göra annat än att ingå på
en frivillig boskillnad. Det visar sig ganska ofta att äkta
makar, vilkas tvungna sammanlevnad varit en enda kedja av
kiv och oenighet, blivit ganska goda vänner sedan de var
på sitt håll fått frihet att sköta sig själva.“

Bergstedt förordar m. a. o. att Paris lämnas frihet att
konstituera sig såsom en egen socialistisk eller kommunistisk
republik, under det att landet för övrigt får utgöra en
monarki eller “en federativ republik”, såsom Schweiz eller
Nordamerikas förenta stater. Det är, säger han, ”ingen
ovillkorlig nödvändighet att hela världens politiska utveckling
skall ovilkorligt löpa i samma spår och intet hinder att ju
icke flera olika system kunna existera bredvid varandra...”

“Vi medgiva gärna att tidens allmänna politiska lynne synes
föra i en alldeles motsatt riktning. Italiens förening till ett
enda rike, förberedd allt sedan den stora europeiska
restaurationen 1814 och 15, har först under det förflutna året
blivit till allas glädje slutligen förvärkligad. Och om icke
det nya tyska käjsardömet givit anledning till en lika odelad
belåtenhet hos de utomtyska nationerna, är det emellertid
numera ett fullbordat faktum... Redan en gång förr har
den politiska strömsättningen i Tyskland och Frankrike gått i
motsatta riktningar, nämligen mot slutet av medeltiden, då
de tyska vasallstaterna mer och mer lösgjorde sig från det
romerska riket, under det tvärtom de franska konungarna
med sin stat införlivade den ena främmande beståndsdelen
efter den andra... Under kriget med Tyskland bildades
de sista månaderna förlidet år i södra Frankrike mellan de
gamla provinserna Dauphiné, Provence och en del av
Languedoc, den s. k. Ligue du Midi (Söderns liga), vars öppet
erkända ändamål var att för de landsdelar den omfattade
bilda en särskild styrelse i förening med, men icke beroende
av centralregeringen. De stora städerna i södern ha en
avgjord fallenhet att stå på egen botten och många av de

uppfostrade klasserna sysselsätta sig på fullt allvar med
frågan om möjligheten att på frivillighetens väg stifta ett
samhälle utan allt avseende på medfödd nationalitet...”

“För den värkliga civilisationen kan ett federerat Frankrike
bli lika nyttigt som ett unierat och troligen mycket mer, ty
den högsta odlingen har aldrig varit någon gunstling hos
styrelserna i stora, strängt centraliserade stater. Och detta
är helt naturligt, ty anden, den forskande liksom den
skapande, vill ha fritt utrymme i alla riktningar och
enformigheten, som är de stora regeringarnas lifsluft, är dess död.
Vi kunna tänka oss en framtid för Paris såsom ett fritt
samhälle, men knappast nog såsom regeringssäte för en
moderat fransk republik eller ett borgerligt konungarike.

I förra fallet skulle det kunna leva sitt eget liv såsom en
medelpunkt för allt vad Europa har lysande av snille och
talanger, konst och vetenskap, arbetsskicklighet och förfining,
i det senare skulle dess oroliga och njutningslystna invånare
känna sig bundna och tryckta av gemensamheten med det
tarvliga allvaret hos ett folk, som har sista krigets oerhörda
lidanden att reparera, ungefär såsom Pegasus vid plogen...“

“Det fruktansvärda ligger ej i försvinnandet av en
stormakt med dess officiella personligheter, dess statsflärd,
ministrar, ärkebiskopar och generaler utan däri att så mycket
blod blivit utgjutet, så mycken egendom skövlad, så mycken
mänsklig lycka förspild, om allt detta icke skulle vara
födslosmärtorna för något nytt och livgivande för mänskligheten
utan endast värka såsom en åderlåtning till nedsättande av
livskrafter, som genom sitt övermått blivit besvärliga för
andra...“ (Samtiden 1871, sidd. 341—43).

4. Rich. Kleen som internationalist. — Den
svenske rättsfilosofen och folkrättsteoretikern
Richard Kleen utvecklar i sitt jättevärk över
naturrätten från även politiska och ekonomiska
synpunkter den statsfederalistiska internationalismen
och fördenskull av socialistiskt intresse utan att
förf. själv på något vis kan påstås vara socialist.


Federationen är enligt Kleen, vars egna ord vi i det
följande begagna, naturligare än helstaten, som bevisas redan
därav att samhällena uppstått ur smärre samhällenKleen, Naturrätt etc., Senare avd., del II, s. 281..
Huruvida mänskligheten någonsin blir en enda och enhetlig stat,
en världsstat, beror därav huruvida hon någonsin får så
många och viktiga intressen gemensamma att dessa behärska
de nationella intressena. Göra de det icke, så förbli de
nationella stater, även om de skulle förena sig i ett
universellt förbund. Men redan nu är mänskligheten högsta
mellanfolkliga rättssubjekt, emedan det gives en
mänsklighetsrätt, som behärskar folkens rätt. Och redan nu existerar
ett världssamhälle i den systematiskt ordnade lagsamling,
som gemensamt för alla nationer reglerar en stat och ständigt
växande mängd av väsentliga kulturmålS. 496..

Frågan om världssamhället blir alltså en fråga om
världsintressena, huruvida det finnes eller kommer att finnas
världsintressen, vilka sammanbinda alla civiliserade stater
och nationer till en universell samfällighet... Sådana
världsintressen finnas redan nu. Och de tilltaga oupphörligt i vikt
och mängd till den grad att man därav måste sluta till en
likaledes i innerlighet tilltagande universell samhällskropps
slutliga bildande för deras skullS. 488.. Redan nu bilda alla
civiliserade stater och nationer en värklig världsstat i vissa
avseenden, reglerad icke blott naturligt genom intressenas
värkliga identitet, men dessutom positivt genom formliga
världstraktater, antagna vid världskongresser och bindande
för alla. Oupphörligt ansluta sig därtill allt flera stater, i den
mån allt flera vinnas för världsodlingen. Och desslikes
utsträckas själva överenskommelserna och ökas både till
antal och innehåll, i det att allt flera mål och ärenden göras
till föremål för universella avtal och sålunda bli världslagar.
Fortgår denha dubbla rörelse på samma sätt, så är det icke
blott tänkbart, men svårligen underkastat tvivel att slutligen
alla nationer på jorden vinnas för civilisationens välgärningar

och alla kulturmål göras till föremål för gemensam reglering
genom världsfördrag, universellt bindande överenskommelser.
Redan då äro världens stater bundna vid varandra till ett
världssamhälle. Och detta på en naturlig och orubblig
grundval, det egna intressets, emedan den enes motgång
eller medgång blir den andres... Slutligen fordrar
gemensamhet i lagars stiftande och skipande en gemensam
förvaltning, en gemensam styrelse, gemensamma medel och alltså
gemensam beskattningsrätt. Och världsstaten är färdigKleen, Naturrätt etc., Senare avd., del II, s. 495.



Reformism och revolutionism.

Frågan om huruvida samhällets nydaning skall
försiggå på reformatorisk eller revolutionär väg
kommer även till behandling på denna tid.

Bergman är typisk i fråga om extrem reformism.

Han ultalar “den bestämdaste protest mot alla yttre
tvångsmedel, allt våld, det må nu förete sig mera sublimerat
i ett fegt och listigt undergrävande av andras rättigheter
eller ock i öppet framträdande gemensamma excesser, såsom
i det romerska slavkriget, det tyska bondekriget...
Övergången från en gammal till en ny ekonomisk princip är att
genomföra av historien själv. Försåvitt den enskilde mer
eller mindre värksamt deltager i denna övergång blir det
för honom av vikt att uppställa en norm, efter vilken detta
deltagande kan bestämmas. Denna norm är lagen ... endast
i överensstämmelse med lagarna och så nämligen att ingen
legal vilja eller personlighet icke vinner sin fulla talan och får
sin rätt, savitt den icke är honom garanterad i status quo...
De överlämnade formerna ha ock sin stora rätt liksom de,
vilka uppbära dem... Blott i den mån de reaktionära
viljorna kunna bringas till ett godvilligt uppgivande av sina
i den positiva rätten dem tillförsäkrade rättigheter äro dessa
rättigheter och fördelar att till det allmännas tjänst
övertaga.” (Den sociala frågan, s. 88).

Skulle “de sundaste intalanden” och “de mäst
övertygande rättsdeduktioner“ icke förslå, vill
Bergman ändock icke

”tillförsäkra nagon rätten att mot denna de reaktionäras
envishet vidtaga någon åtgärd, varigenom den upphävdes,
skulle denna också kosta tusendes liv ... ända till den grad

är den lagenliga, långsamma, lugnt reformatoriska och
organiska historieutvecklingen för mig dyrbar mot den
revolutionära och våldsamma”. (S. 89).

Men å andra sidan kan, säger Bergman,
reaktionen icke nog varnas för att den ej såvitt möjligt
låter det komma till denna punkt. För Sverges
vidkommande hyser han den förvissningen att de
maktegande här skola “taga sig i akt“ och att
“de praktiska männen på status quo småningom
söka inympa principen för den nya ekonomin och
så i roten dämpa ett ont, som ännu endast hunnit
visa sig i brodden” (s. 89). För Englands
vidkommande fruktar han, åberopande här Engels’
arbete om den engelska arbetarens ställning,
däremot att den sociala frågan därstädes “till slutet
ej låter lösa sig på den av oss så högt uppskattade
reformens väg“.

Tre chanser äro möjliga i detta land, yttrar Bergman
efter Engels, som citeras. “Antingen dukar England under
i den nu inledda konkurrensen med Amerika och Tyskland,
varav följer, om de nuvarande sociala tillstånden fortfara,
att massan av proletariatet för alltid blir överflödig och intet
annat val har än att förhungra eller revolutionera. Bibehåller
åter England det industriella monopolet, så skall dock det
genom de industriella krisernas upprepande i oerhörd
progression växande proletariatet slutligen hinna den punkt, da
det — att tala med Engels — såsom nu utgörande hela
nationen med undantag av några få miljonärer, inser huru
lätt det vore för det att störta den bestående sociala makten,
och då följer en revolution.” Ett tredje är emellertid möjligt.
“Varken det ena eller det andra av de ifrågasatta fallen
skall inträffa. Handelskriserna, den mäktigaste hävstång för
proletariatets självständiga utveckling, skola i förbindelse
med den utländska konkurrensen och medelklassens växande
ruin avgöra saken kortare.” En avgörande handelskris skall,
av Engels fixerad till åren 1852 och 53 — kristeorin har
som bekant i marxismens tidigare stadium spelat en
dominerande roll — komma att hemsöka England. “Om till dess
den engelska bourgeoisin icke besinnar sig — och det gör
hon enligt allt utseende visst ej — så skall en revolution
följa, med vilken ingen föregående kan mäta sig. De till

förtvivlan drivna proletärerna skola gripa brandfacklan,
folkhämden skall övas med ett raseri, varom 1793 ännu icke
ens ger oss någon föreställning. De fattigas krig mot de rika
skall vara det blodigaste som någonsin blivit fört.“ (S. 89—90).

Så kan det komma att gå i England, men så
kommer det nog aldrig att hända i Sverge, är
Bergmans tro.

Franz Sjöberg skriver i sin egande tidning
“Folkets Röst“ för den 27 okt. 1849 i en filippik
med Lars Johan Hjerta i “Aftonbladet”: “... långt
ifrån att uppmana till hat eller avund är det
däremot vår liksom alla socialisters mäst brinnande
önskan att förena hela mänskligheten genom
kärlekens och broderlighetens band“. Han vill den
sociala frågans lösning, såsom vi förut sett (s. 93),
icke “på annan väg än genom lagarna”.

Götrek vittnar i sin lilla skrift “Om
proletariatet” om sina meningsfränder, att “de fridsamt
progressiva kommunisterna ej önska något annat
än genom den nationella viljan beredda, på laglig
väg vunna reformer... De åsyfta ej någon
våldsam omstörtning, någon revolution, övertygade
som de äro icke allenast om det ändamålslösa
utan även om det skadliga i alla
sammansvärjningar”. Men tillägger han: “de veta likaledes
att revolutioner icke göras avsiktligt och
ovillkorligt utan att de överallt och alltid äro nödvändiga
följder av omständigheter, vilka alldeles icke äro
beroende av enskilda partiers, icke häller av hela
klassers vilja och ledning; de inse även att
proletariatets medborgarrätt i nästan alla länder på
jorden våldsamt undertryckes av de
egendomsegande klasserna och att härigenom en revolution
våldsamt bearbetas av kommunisternas
motståndare. Skulle härigenom det förtryckta proletariatet
injagas i en revolution, så är det i sin ordning
att kommunisterna då med handling, även såväl

som förut med ord, försvara proletariatets sak.
Desto mera den stora massan vid en dylik katastrof
hunnit göra sig bekant med kommunismens
fredliga och människoälskande grundsatser, desto
mindre har man att befara den hämdlystnad, den
blodtörst och de fasor, som vanligtvis åtfölja
revolutionerna”.

Götrek utesluter sålunda icke under alla
omständigheter möjligheten av en omstörtning, en
revolution. Han står alltså häri många steg till
vänster om Bergman. Till “revolutionärer” räknar
Götrek “med största skäl” även de konservativa,
vilka “genom sitt ihärdiga spjärnande mot udden
mer än några andra göra ställningen kritisk”.
Samhällets fredliga reorganisation bör enligt Götrek
ske genom en successiv förändring av den
nuvarande lagstiftningen, som upprätthåller och skyddar
den enskildes eganderätt, i riktning mot
egendomsgemenskap, ty “tiden för massornas utveckling
låter icke på förhand bestämma sig och är
beroende av utvecklingen av de förhållanden, uti vilka
dessa massor leva, och kan därför endast småningom
gå för sig“.

Men för att även detta må förvärkligas, måste
proletariatets existens betryggas och en
demokratisk statsförfattning införas. Medlen till ernående
av detta övergångsstadium sammanfattas av honom
sålunda:

1. En genom lagstiftning åvägabrakt
inskränkning i den privata eganderätten, privategendomens
småningom skeende förvandling till samhällig
egendom t. ex. genom progressiva skatter och
inskränkning i arvsrätten till statens förmån. 2. Arbetarnas
sysselsättning i nationella värkstäder och fabriker
samt på nationalgodsen. 3. Alla barns uppfostran
på statens bekostnad, så att de från den tid de
kunna undvara den första modersvården,

uppfostras, vårdas och undervisas i av staten inrättade
anstalter. — Man bör jämföra dessa
övergångsprojekt med de i Marx’ kommunistiska manifest
föreslagna åtgärder som “oundvikliga medel till
en revolution av hela produktionssystemet. (S. 30,
sv. övers. 1909).

Quiding anser desslikes “den fredliga
reformvägen erbjuda stora fördelar”. Men är
“överklassen rent omöjlig och sålunda själv framkallar
den våldsamma omstörtningen, må då tillfället
åtminstone begagnas väl“. (Oktavuppl. II: 6). Han
anser t. o. m. “massornas diktatur”, uttrycket är
hans eget (använt i kvartuppl.), kunna bli
nödvändigt. Han kan för övrigt icke nog gissla “det
historiska förnuftets man“, vilken “stannar med
vördnad framför le fait accompli“, vilken är “blint
undergiven vanans makt ... och tål icke andra
reformer än sådana som föra med tuppfjät framåt
på den historiska kontinuitetens väg“, vilken “icke
mäktar se skogen för bara träd”, vilken “möjligen
känner förträffligt vad som består men litet eller
intet av vad som borde bestå“. (Oktavuppl.,
I: 128, 152, 158, 177 m. fl. ställen).

För Almquist, diktaren och allmogedyrkaren, är
blotta ordet revolution “förhatligt”, icke minst på
grund av ordets godtyckliga användande i tid och
otid. Revolutionen är för honom under alla
omständigheter en laglig revolution. Lagen skall
upphävas genom lagen, av den myndighet som
därtill eger laga makt. (Monografin, s. 547).

Våra svenska samhällsreformatorer hysa samma
motvilja för våldsamma omvälvningar som de
franska samhällslärarna Saint Simon, Fourier, Cabet
och Proudhon, deras lärare. Proudhon förlägger
tyngdpunkten för samhällets nydaning till en
omläggning av cirkulationen eller varuomsättningen
medelst införande av ett banksystem utan nu

förekommande ränteväsen. Fourier i Frankrike och
Owen i England anbefalla den rent experimentella,
kooperativa vägen. Såväl deras som Proudhons
projekt äro helt och hållet av opolitisk natur.
Proudhon förklarade att de våldsamma
revolutionerna fått en ände genom hans “revolutionära”
bankprojekt. Man kan häller icke i ett mer
flammande språk läsa något mer drastiskt än Proudhons
skräckmålningar av en revolutionEtt litet brottstycke må anföras: “En trashöld, hetsad,
väpnad massa, rusig av hämdlystnad och raseri, pikar, yxor,
dragna sablar, slaktarknivar och släggor, staden dyster och
stum, portarna stängda och bevakade, husen genomsprängda,
fängelserna stormade, fångarna slaktade, larmkanonen
dundrande, polisen inne i familjernas sköte, misstänkta
åsikter, bevakade ord, observerade tårar, räknade suckar, belurad
tystnad, spioneri och angivelser, obevekliga rekvisitioner,
tvångslån och progressiva lån, pappersmyntet underkänt,
varuuppköp i mängd för att skinna andra, matvaror
nedgrävda, fruktan för hungersnöden ännu fasligare än själva
hungern, inbördes krig och främmande härar vid gränserna,
nedriga avsvärjelser, hycklade avfall, gemena förnekelser,
obändiga, obarmhärtiga prokonsulater, allmänt
välfärdsutskott, högsta tribunal med kopparhjärta, fasa och schavotter
— se där frukterna av en revolution!” (Jfr Posthumus,
Mina samtida, IV: 28).. Cabet,
principiell motståndare till ett partiellt genomförande
av socialismen i mer eller mindre från det övriga
samhället och kulturen isolerade bygder, ehuru
han mot sin vilja drogs in på denna av honom
principiellt förkastade bana genom den folkrörelse
hans “ikariska” folkskrifter framkallade, var liksom
saint simonisterna ivrig anhängare av “lagvägen”.

Sålunda säger han i sina till svenskan översatta
kommunistiska trosbekännelser att

“kommunismen endast kan införas genom allmänna
omdömets makt, genom nationalviljan, genom ett enhälligt
samtycke eller genom en stor pluralitet, med ett ord genom
lagen ... Jag tror att man för att bilda det allmänna

omdömet måste undersöka, uppmuntra, behaga, övertyga,
överbevisa... Jag tror att val- och parlamentsreformen är en
nödvändighet, som bör föregå och att alla demokrater böra
antaga den såsom medel till att fredligt komma till alla
samhälls- och politiska reformer t. o. m. till kommunismens
införande, demokratins slutliga mål... Jag är mer reformist
än deltagare i revolution; jag är först och främst demokrat;
jag understödjer alla ansträngningar hos alla de sekter som
vilja framskrida, såsom socialister, saint simonister, fourierister
m. fl., uppmuntrande dem att icke stanna på halva vägen.
Jag skall säga åt reformisterna: jag skulle önska att man
först beviljade oss den parlamentariska reformen; åt
socialisterna: jag ber gud att man måtte bevilja oss arbetarnas
förening; åt fourieristerna: jag skulle vara lika lycklig som
ni, om man underlättade för eder anläggandet av ett stort
antal falangstärer. Men jag är varken hébertist eller bavouvist...
Då kommunismen av allmänna rösträtten blivit antagen, skall
dess införande bli lätt...“

De så kallade utopisterna voro alla reformister;
och centralisterna bland dem, statssocialisterna,
voro demokrater. De bekämpade våldet,
framförallt den våldsamma revolutionen, och förordade i
stället propaganda, sinnenas bearbetning genom
upplysning och föreställningar samt reformatorisk
politik medelst experiment eller lagstiftning.



III.

EKONOMISK SOCIALISM


Inledning. — Arbetets frigörelse. —
Kooperation. — Socialism kontra religion. — Första
ansats till svensk arbetaropinion. — Omedelbar
beröring med den internationella
arbetarrörelsen. — Proletariatet som produkt
av kapitalism och industrialism. —
Kommunismen i Sverge. —
Saint simonismen
i Sverge.




Inledning.

G. Swederus, C. V. Bergman, P. Götrek, G.
Hjerta samt C. J. L. Almquist äro de fem
författare, hos vilka århundradets socialistiska
idéströmningar återfinnas i socialismens svenska
historia i förra hälvten av det gångna århundradet.
I århundradets senare hälvt och intill 1886
framträder Nils Herman Quiding som enda
centralgestalt. I Frankrike hade den rättspolitiska
liberalismen, varav den första borgerliga
revolutionen därstädes varit helt upptagen, fått träda
tillbaka för en socialistisk litteraturriktning med
Fourier, Saint Simon, Cabet, Louis Blanc och
Proudhon som dess huvudmän. Dessa den franska
socialismens målsmän koncentrera sitt intresse på
spörsmålen rörande samhällsekonomin och bli våra
sociala och socialistiska författares lärare.

Swederus fängslas särskilt av kooperationens
idé, sådan som Buchez, den franske läkaren och
f. d. konspiratören, vilken hade varit anhängare
av Babeufs läror men sedan slagit om och blivit
troende katolik, sökte omsätta den bland det franska
proletariatet på 1830-talet och som blev därigenom
den egentliga upphovsmannen till
kooperationsrörelsen i Frankrike. Medelst bildandet av
produktionsföreningar trodde Buchez att arbetarna

slutligen skulle kunna bli sina egna arbetsgivare
och sina egna husbönder och därmed det
industriella lönesystemet avskaffat. Swederus
utvecklar samma tanke, kallande den “den fattiges
försvar mot rikedomen”, i en broschyr, vilken han
gav en lika lydande titel samt som undertitel
“Eganderätten”, avsedd att vara första häftet av
en serie småskrifter i fattigdomsfrågan, men varav
någon fortsättning sedan icke utkommit.
Broschyren, som utkom 1850 är i själva värket ett
sammandrag av Swederus’ reformtankar i hans större
värk “om fattigväsendet“ (1847).

Som resultat av en på statens bekostnad under
tre år (1841—44) företagen studieresa i England,
Frankrike och Tyskland uppstod hans värk “Om
fattigväsendet”. Regeringen visade utan all fråga
en erkännansvärd fördomsfrihet, när den
föranstaltade om utgivandet av detta arbete, som är den
ädlaste, mäst högsinta anklagelse mot rikedomen
och dess tusende sinom tusende försyndelser, men
tillika en hymn till arbetet och den industriella
utvecklingen. I företalet till sin bok säger
Swederus ursäktande att

“arbetets utgivande bekostas av staten, men icke så som
skulle regeringen eller k. kommerskollegium, vilket senare
inspekterat reseföretaget, därmed velat förklara ett
godkännande och antagande av alla de åsikter förf. här yttrar,
utan snarare sker detta såsom ett åläggande för att därmed
låta förf. bevisa det han genom arbete och forskningar sökt
motsvara den kostnad som för själva resan beviljades ...
Men däremot har det varit en naturlig liberalitet hos
regeringen att låta förf. på eget ansvar inför opinionen utsätta
vad som utgör frukten av hans iakttagelser och begrundande.
Ett motsatt förfarande skulle inneburit en censur.”

Swederus stiftade med anledning av att han
av fabrikanter i Stockholm anmodats ägna sin
värksamhet åt Sverges fabriksväsen “Svenska
industriföreningen”, vars organisering han

genomförde åren 1831—33. Härav hans titel
“fabriksombudsman”. Han blev även vid tullvärket anställd
som kontrollant för fabrikanter och hantvärkare
samt var dessutom en mycket produktiv författare
på vitt skilda områden. Hans stora och små
ekonomiska, tekniska, politiska och historiska
skrifter uppgå i det närmaste till ett femtiotal.

I Bergman fick Proudhon en varm förespråkare.
Sin kritik av eganderätten baserar Bergman på de
teorier Proudhon framlägger i sitt arbete “Vad
är egendom?”, som utkom i Frankrike 1840. Den
proudhonska egendomsteorin framställes i en
vetenskaplig form i Bergmans 1848 utgivna skrift
“Fattigdom och rikedom eller egendomen; inledande
granskning av principerna för nationalekonomi och
rätt“; ett första häfte till ett mera omfattande
värk, som Bergman tänkte utge under den
samlande titeln “Den sociala frågan“. Skriften är,
som tidningen “Reform” i en anmälan därav (1/5 50)
rättvisligen påpekar, “den första här i landet som
systematiskt kritiserat hela den gamla ekonomin
och rätten”. Av två följande bebådade häften
skulle det ena omfatta “förslag till reformatoriska
övergångar ur det gamla i det nya sociala läget”
och det andra “utkast till en positiv och
syntetisk stats- och världsordning”, men intetdera har
utkommit. I Bergmans sociala roman ”Clara
Winqvist”, som utkom året därpå, 1849, debatteras de
proudhonska teorierna i romanens lätta
samtalsform.

Clara Winqvist är en socialt intresserad, kvicktänkt vacker
ung dam, dotter till en kamrer på en lantegendom i
närheten av Halmstad, men vilken på äldre dagar slår sig ned
som godsegare på ett gods vid Vänern. Mellan henne och
en ung Wallander, som hon lärt känna som student i
Halmstad, uppstår livliga meningsbyten om Proudhon och hans
egendomsteorier. Under sina många utrikesresor och
utrikesstudier på det merkantila området blir Wallander bekant

med en i London bosatt universalbildad man, chef för ett
rikt judiskt handelshus i London, Baumgarten, vilken blir
hans förtrogna vän. Genom hans mellankomst bli
diskussionerna om Proudhon annu livligare och allt mer ingående, så
att till sist är även Wallander vunnen för Proudhon, “den
nya proletär som trätt opp och predikat vett och visdom
for den bildade världen”. Fourier var “den siste store
socialisten” före honom. Men såsom Hegel fick sin överman
i Feuerbach, vilken totalt söndersmulade hans av halvheter
späckade stolta filosofiska världssystem, så fann ock Fourier
sin överman i Proudhon. Trion samlas sedermera på
Wallanders egendom i Östergötland, dar Wallander framlever sina
angenäma dagar som miljonär, lyckligt gift med Clara och
i sällskap med sin vän från London, som numera blivit
bibliotekarie för Wallanders med all världslitteratur i tidens
alla frågor överfyllda bibliotek. Sin förmögenhet hade den
på samlande av pängar mycket begivne Wallander förvärvat
till stor del genom affärsspekulationer. Men som omvänd
proudhonist kunde han icke alldeles gilla åtkomsten av sin
förmögenhet. Den fick nu gälla som bevis på
sannfärdigheten av Proudhons teori att egendom under vissa
förhållanden och vissa former är medveten eller omedveten stöld.
Clara hade genast från början som 17-årig tös entusiastiskt
omfattat Proudhon.

Bergman är något vacklande i sin bekännelse
till Proudhon. Ena ögonblicket erkännes Proudhon,
andra ögonblicket blir han smått förnekad. Han
gillar icke Proudhons definition på egendom att
den är stöld, som han finner vara “ett rått uttryck”,
ehuru Bergman ju bör veta den speciella
betydelse, vari ordet användes av Proudhon. Gent
emot påståendet, att han skulle vara “en inkarnerad
kommunist”, ställer han en motfråga huruvida han
föreslagit egendomsgemensamhet? Han medger
att “en inkarnerad socialist”, Baumgarten,
uppträder i omskrivna roman. “Men av allt annat
blott icke härav är det tillständigt klassificera mig
såsom sådan.“ Om en skald roade sig med att
måla djävulen — måste han därför nödvändigt
vara djävulen själv? frågar Bergman en smula
naivt. Men därhän går det med “den politiska

fanatismens logik”. Han tycker riktigast vara “att
ej fästa mänsklighetens lycksalighet vid blotta
namn, de komma och gå, men idéerna äro det
eviga”. Annars beklagar han att han vid sin
undersökning av egendomen icke haft tillgång till
den proudhonska litteraturen, varigenom den skulle
vunnit både i klarhet och omfattning. Dock, säger
han, “återstår i alla fall det, att innehållet i grunden
är detsamma som i Qu’est-ce que la propriété“
(titeln på Proudhons bok om egendomen).

Den nuvarande privata egendomen bör enligt Proudhons
egendomsteori omvandlas till vad den i själva värket från
början varit och alltid bör vara: arbetsegendom. Det sker
efter vad Proudhon tror genom att avskaffa de nuvarande
arbetsfria inkomsterna och inkomstkällorna; dessa inkomster
som jordegaren utan eget arbete, endast i egenskap av egare
till jorden uppbär i form av jordränta, arrenden, tomthyra
o. dyl.; dessa inkomster som kapitalisten utan eget arbete,
endast i egenskap av en förmögen man uppbär i form av
hushyror, låneräntor, utdelning å allehanda industri- och
börspapper. Proudhon anfaller med andra ord hela det nu
existerande kapital- och jordräntesystemet. På det går han
löst med all sin originalitets kraft och logiska skarpsinnighet.
En egendom, som icke uppkommer genom arbete eller
bibehåller sig genom arbete, är — stöld. Proudhon är i
förbigående ävenledes en ivrig försvarare av den enskilda
arvsrätten, den enskilda familjen samt av en försoning mellan
klasserna. Bergman förkastar helt och hållet arvsrätten som
privaträttslig institution, men önskar den enskilda familjen
bevarad som sådan.

Om Götreks rastlösa själ ha vi i inledningen
till första avdelningen redan erinrat. Först saint
simonist, övergår han till Cabets ikariska
kommunism och samlar en liten krets omkring sig,
medan han är bosatt i huvudstaden, samt livnär sig
bl. a. på inkomsten av en liten antikvarisk
bokhandel. Han är eljes aktiv i såväl Stockholms
bildningscirkel som skydds- och arbetarföreningar,
när de bildas, samt dör 1876 som privatlärare i
Karlskrona. Götrek går i Stockholmspressen under

namn av magister Götrek. Han översätter 1850
Louis Blanc’s föreläsningar över socialismen, hållna
i London i oktober 1849, men varav dock endast
ett oavslutat häfte utkommer. Några av saint
simonistiska skolans skrifter bearbetas av honom
i ett par småskrifter 1831 och 1833. Efter sin
övergång till Cabet skriver Götrek en broschyr
“Om proletariatet och dess befrielse genom den
sanna kommunismen” (1847). Och är det efter
all sannolikhet även han som värkställer en
översättning av Cabets kommunistiska trosbekännelser
under titeln “Upplysningar om kommunismen”
(1846). Den anonyme översättaren kallar sig
Ritou. Franska juli-revolutionen 1830 var knappt
till ända förrän Götrek i en skrift samma år skildrar
dess förlopp efter franska källor.

Han var som man ser rask i vändningarna och
stod i rapport med händelserna i utlandet.
Almquist, vilken var en inom Sverge mycket berest
man, berättar att man på denna tid reste från
Stockholm till Paris på “samma tid som man för
några årtionden sedan behövde för att komma
från Stockholm till Göteborg eller (ännu) från
Stockholm till Lund“, om man färdades
landvägen. En stockholmare kom bekvämare till
London än till Falun; och kunde han “påhälsa
Berlin på samma tid som en Jönköpingsbo behöver
för att hinna till Växiö”, såvitt han icke reste
med “för-bud“. (Monografin, s. 563). Det
förklarar ju något. Men utan vakenhet och
påpasslighet blir det även ingenting av med de
bekvämaste och snabbaste kommunikationer.

Några månader efter det Marx’ kommunistiska
manifest hade utkommit i London, föreligger en
översättning därav av Götrek, vilken här återigen
ådagalägger sitt brinnande intresse för sin tids
socialistiska idéer. Manifestets slutord “proletärer

i alla länder, förenen eder” saknas i Götreks
översättning, eljes är den lika med de senare
upplagda editionerna, frånsett vidtagna språkliga
redigeringar med avseende på uttryckssätt o. dyl.Exemplar därav finns i riksbiblioteket, vilket här
må nämnas, emedan det säges i den svenska översättningen
— editionerna av 1903 o. 1909 — icke vara förhållandet.
Ett ex. finns numera även i Arbetarrörelsens arkiv..

Om Götrek är en liten anekdot i svang, som
måhända karaktäriserar hans något naiva sinnelag,
om vi icke fastmer böra säga humoristiska
läggning.

Kapten Anders Lindeberg, kungadömets och Carl Johans
oppositionella motståndare, hade dömts till döden, emedan han
i skrift djärfts påstå, det konungen gått grundlagsvidrigt
tillväga i en fråga rörande k. teaterns teatermonopol. Straffet
blev av konungen förvandlat till 3 års fängelse å Vaxholms
fästning. I sin föresats att vägra mottaga denna “nåd“ skall
Lindeberg ha stärkts av Götrek med dessa tröstens ord på
sin blivande färd till galgbacken å södra bärgen i
Stockholm: “låt de ta ditt huvud, låt dom ta’et, det gör så gott,
så gott“, Situationen, som för vederbörande var nog så
obehaglig, då affären hade ådragit sig bland allmänheten
det största uppseende, räddades genom att Carl Johan fann
en anledning att utfärda en allmän amnesti för
statsförbrytare, varigenom L. blev frigiven oaktat sina energiska
protester. Själv såg Lindeberg i dödsdomens trädande i
värkställighet en “för fäderneslandet gagnelig” gärning. Han
menade att han gärna gav sitt huvud för fäderneslandets
frihet och räddning från kunglig despotism.

Gustaf Hjerta, överstelöjtnanten, politikern och
bondeståndets “skrivkunnige” sakförare, är mäst
upptagen av att freda sig mot pressens ständiga
påstående om honom och hans tidning
“Medborgaren“ att stå i saint simonismens tjänst. Sin
tidning, som på grund av de många
åtalstrakasserier den var utsatt för från myndigheternas sida
även tidvis kallade sig under sin korta tillvaro
“Svenska Medborgaren” m. m., hade han uppsatt

i juni 1829, såsom tidningen i sin anmälan själv
säger, i anledning av det otillfredsställande sätt,
varpå tidningarna i allmänhet refererade
oppositionens anföranden i riksdagen, varigenom den
utsattes för tadel och angrepp utan att “sällan
någon tidning ansåg sig kunna eller böra taga
de angripna i försvar”. Föll tidningen, såsom
P. Wieselgren påstår, “till märkbar del för sin
ömma omfamning av saint simonismen” (Sveriges
sköna litteratur, V: 212), så kan detta vara sannt,
men berodde tvivelsutan lika mycket och kanske
dock mäst på bladets övriga politiska ställning
som “riddarhusoppositionens” speciella organ och
de därav framkallade ständiga anfallen för att icke
säga överfallen från pressen i klump. Saint
simonismen var ett bland medlen att göra Hjerta
och hans tidning misstänkt hos en oreflekterande
och med förhållandena obekant allmänhet. Så
mycket påtagligare är detta, när man känner “Nya
Argus” ideliga anfall på honom och tidningen.

Vad C. J. L. Almquist beträffar är han en
borgerligt liberal i rätt nedstigande led från den
franska borgerliga revolutionens liberalism, men
följer noga sin tids socialistiska strömningar.
Särskilt i ett par av sina voluminösa sociala romaner
— Gabrièle Mimanso (1841—42) och “Tre fruar
i Småland” (1842—43) sysselsätter han sig med
saint simonismen och Fouriers falangstärsystem,
Louis Blanc och den revolutionära arbetarrörelsen
under Ludvig Filip. I “Tre fruar“ förflyttas vi
till en lantegendom i Småland, varest en litterär,
filantropisk, religiös dam, hovmarskalkinnan
Abelcrona på Blommenäs utvecklar i ett helt kapitel för
en informator, hr Medenberg, Fouriers falangstär.
Hon tillhör, förklarar hon, varken saint simonisterna,
kommunisterna eller Owens parti. Däremot anser
hon “tidevarvets största tanke till utrotande av

själens och kroppens nöd från människosläktet
ligga förborgad i falangstären”. Men redan ett
par kapitel senare tänker hon icke mera på någon
falangstär. Hon har nu fått nya intressen till
“utrotande av själens och kroppens nöd“.
Almquist saknar fast grund och kastas därför i sina
sociala intressen hit och dit. Själv förklarar han
att han, såsom man hade tagit till vana, icke får
göras identisk med någon av de personer han
låter uppträda i sina sociala romaner, ehuru, måste
han tillstå, “det ej kan och behöver bestridas att
var och en av dem varmt uttalar någon sida
som säkert Almquist — Almquist talar i
“Monografin” om sig själv i tredje person — på ett
eller annat sätt intresserar sig för” (Monografin,
s. 282). Det är emellertid icke alltid så lätt att
avgöra vilka dessa sidor tilläventyrs kunna vara.
Almquist var en rätt slingrig och lös karaktär,
vilken, som vi nyss sågo, ömsom kastade ut teorier,
ömsom tog dem tillbaka, då han icke rent
förnekade dem vara hans, allt eftersom han från
motståndarhåll ansattes. Och motståndare och
fiender hade han i legio, både de fegaste och de
gemenaste som gärna tänkas kan. Han var en
mycket olycklig människa, därtill ett geni.

Av de få sociala förslag han gör är förutom
förhållandet mellan mannen och kvinnan förslaget
rörande avhjälpandet av de fördärvliga sociala
följderna av den privata eganderätten medelst
“en förändring av arvssättet” tvivelsutan ett av
de märkligaste. Han står här under direkt
inflytande av saint simonismen, vars grundtema just
är den privata arvsrättens förkastlighet.

Sin ställning till egendomsfrågan sammanfattar
han sålunda:

“Till eganderätten hör att var och en under sin livstid
skall kunna styra och ställa med sitt efter behag. Men

varken följer härmed en rätt till egendomen även efter döden,
då man för sin person ej längre kan besitta den, följaktligen
de facto ej vidare har eganderätt däröver; ej häller
förknippar sig härmed att egendomen nödvändigt skall övergå
till en viss annan person, t. ex. ens egna barn eller släktingar.
Ty detta måste då bli en ny eganderätt i dens hand, vartill
egendomen flyttas.”

Hän varnar uttryckligen för “falangstären” och
“det slags kommunism som genom individualismens
upphävande i ekonomisk väg skulle medföra ett
det värsta slaveri”. Något mera än att “varje
person under all sin livstid okränkt besitter vad
han en gång fått eller ytterligare förvärvar behöver
ej innefattas i eganderätten”. (Europeiska
missnöjets grunder, Bergs edit., V: 215—16).

I sin utredning av “livet i familjen“, d. v. s.
förhållandet mellan man och kvinna och deras
avkomma, tror han sig ha trängt djupare än “något
annat hittills i Frankrike, England eller Tyskland
publicerat system, även det mäst socialistiska”,
motiverande detta påstående med att hans projekt
“fordrar själva familjens ombildning“. Och
familjen är enligt den tidens föreställning samhällets
grundval.

För svenska arbetarklassens vidkommande är
den svenska industri- och lantarbetaren Almquist
alldeles främmande. Han är visst icke blind för
klassens framträdande som “ett nytt fenomen på
Frankrikes, Englands och Tysklands politiska
himmel” Tvärtom följer han i sin “Monografi”
(utgiven 1844—45 i syfte att vara en överblick
av Almquists ställning till vissa bland hans tids
frågor) med förstående blick proletärrörelsen i
dessa land. Men han ingår aldrig på någon
prövning av eller jämförelse med motsvarande
kategorier hemma. Med det att han lämnar de europeiska
arbetarförhållandena, lämnar Almquist även de
europeiska synpunkterna. Han samlar i stället

hela sitt intresse på den svenska bonden, vilken
han omfattar med värklig lidelse. Bondeklassen
är “det stora ståndet, som på sina armar bär oss
alla, med sitt arbete huvudsakligen närer oss alla,
försvarar oss i farans stund och i sitt sköte bär
vår — måhända hela Europas — framtida hopp
i dess skönaste blomning”. (Monografin, s.
599—600). Arbetaren är helt och hållet förgäten. Hans
intresse för tjänstehjonsklassen står i samband med
hans kärlek till allmogeklassen, till stor del
utgången som den är ur nämnda klass. Almquist
gisslar även regeringslustan och det myckna
lagstiftandet (i “Ormus och Ariman“), men det är
snarare ett utslag av hans politiska liberalism än
uttryck för någon anarkistisk tendens, såsom Ellen
Key antar i sin monografi över Almquist. I ett
par berättelser “Silkeshåren på Hagalund” och
“Purpurgrefven” framlägger Almquist idén till vad
vi i dag skulle benämna ett hemgårdssystem. I
stället för det nuvarande privata hushållet med all
dess plåga för husmödrar och tjänare skulle
centralkök inrättas med allmän hushållning och
yrkesutbildade hushållsfunktionärer.

För ett rätt bedömande av Almquist som
“reformator” och “revolutionär” bör man framför allt
utgå från hans filosofiska och politiska avhandlingar
rörande de inhemska förhållandena, desto
nödvändigare som han som sagt lämnar de europeiska
synpunkterna, så snart han beträder svensk mark.
Man skall då finna att han med avseende på
samhällsfrågornas radikala lösning är mer borgerlig
än socialistisk, mer liberal än revolutionär; eller
han röjer med andra ord drag av socialistiska
tendenser, men tendenserna stanna blott vid
ansatser.

Begynnelsen till praktisk socialism eller socialistisk
arbetarrörelse, riktigast kanske är att säga

arbetaropinion, framträder hos oss med uppkomsten av
de mångskiftande arbetarbildningsföreningarna på
1840- och 50-talen. Gesällvandringarna, sådana
de utvecklades under skråtiden, pågå ännu.
Svenska hantvärksgesäller uppehålla sig i utlandet: i
Tyskland, i Frankrike, i Paris. De hemföra
utlandets kommunistiska läror. R. Löwstädt (namnet
ha vi sett stavat på tre olika sätt), till yrket
skräddargesäll, som snart blir sin egen mästare i
Stockholm, har åhört Cabets föreläsningar i Paris. S.
Trägårdh, ävenledes skräddargesäll, som blir egen
mästare, betecknas som den svenska
arbetarklassens första politiska taleman, utgången ur klassens
egna led. En tredje skräddargesäll Söderstedt
gör stockholmarna bekant med franska
produktionsföreningar och kooperativa matlag.



Arbetets frigörelse.

“Arbetets frigörelse, det är tidens egentliga
fråga”, förklarar Swederus i sin lilla skrift “Den
fattiges försvar mot rikedomen” (1850) samt
utförligare i sitt större värk “Om fattigväsendet”
(1847).

“Den fattige är, påstå vi, rätt och slätt fattig
därför att eganderätten icke fullt strängt och
konsekvent tillämpas”. Eganderätten, varmed
Swederus här förstår den individuella eganderätten, är
efter hans förmenande grundad i naturen — i
skapelseakten; och det är fördenskull eganderätten,
som skall vara grund för människans tillvaro, då
människan icke förmår upphäva det som ligger i
naturen. Samhällighetens drift hos människan
leder dock henne till gemensamma företag, varför
det visst icke är meningen att var och en skall
lita på sig själv, uträtta allt själv. Hon kan och bör
följa samhällighetsdriften och sålunda arbeta
tillsammans med andra. Men även “det allmännaste
och mäst gemensamma” övergår dock alltid till
sist till “ett särskilt och eget“. “Allt eget för
var och en person särskilt” är för honom en
naturrätt och en naturlag.
Egendomsgemensamheten upphäver personlighetsbegreppet, men på
det att arbetet skall få i frihet utvecklas och

arbetaren-producenten komma till arbetets rätt,
d. v. s. bli i åtnjutande av sitt arbetes avkastning
eller produkt oavkortat, återstår, så framt man
skall kunna kringgå egendomsgemensamhet i
kommunistisk mening, “ingen annan utväg än att
proklamera egendom tillhöra personer individuellt,
men att, då arbetet är gemensamt, också vaka
över att förvärvandet blir gemensamt... Det
förvärvade är odelbar tillhörighet; förvärvandet
och skörden äro däremot gemensamma, så snart
förvärvandet är det.“ Och skall i senare fallet
gemensamma arbetens samfällda avkastning
fördelas i proportion efter de faktorer, vilka däri
ingått: förlag, kunskaper, omtanke, handkraft. Det
är som man finner helt och hållet en Fouriers
princip.

En likhet i villkor kan Swederus icke tänka
sig vara möjlig att åstadkomma lika litet i yttre
levnadsvillkor som med avseende på själs- och
kroppsegenskaper. Men en jämlikhet finns i alla
fall; och denna består i att “låta var och en i
fullt mått få njuta frukten av sin värksamhet”.
Sker det, “ha vi erhållit den jämlikhet som naturen
åsyftat och människoförnuftet kan fatta och hylla“.

“Den jämlikhet som låter var och en människa skörda
frukten av sin värksamhet; den jämlikhet som vid den
värkande personligheten binder produkten av hennes
värksamhet; den jämlikhet som gör att hos alla det egna
användandet av själ och kropp försäkrar den värkande att intet
går förlorat av det som personen sålunda åstadkommer;
denna jämlikhet finns icke, men den borde finnas, ifall det
skall vara en sanning i människans liv.“

Det är rikedomens och den individuella
egendomens missbruk Swederus vill hindra och göra
om intet, icke den privata egendomen eller
eganderätten själv. “Här är icke fråga om lidande, om
klagan och prat“, säger Swederus; “här är avsikten

att uppge huruledes grundsatserna för den
allmänna hushållningen äro sådana att de befordra
allas välstånd i lika mån.“ Men det göra de icke.
Ty “den ene får arbeta för den andre, vilket
märkes icke därigenom att den ene blir rikare
än den andre — det är en oundviklig tillfällighet
— men däri att den enes kapital icke beräknas ega
något värde, den andres däremot allt“. Rådande
lönesystem, daglöneriet, såsom det av Swederus
benämnes i hans bok om fattigväsendet, är “det
hyrda slavtillståndet“. Det hyrda slaveriet är
mycket farligare än köpslaveriet; det senares
avskaffande ha av staterna proklamerats, men det
förra låta de bestå. Utgör, frågar Swederus,
“dagsvärkslönen annat än att till eget bästa
tillskansa sig en annans värksamhet? ... man kan
aldrig godkänna detsamma från annan synpunkt
än våldets, rovlystnadens, förtryckets... Den
rike skummar gräddan, mottager det egentliga
arbetsresultatet och låter den fattige behålla just
jämt så mycket att han, även för den följande
dagen, eger kvar tillräcklig förmåga att åter kunna
användas för den rikes räkning”.

“Arbetaren är fattig”, betonar han i broschyren, “för det
att hans arbete icke gäller så mycket som pänningen.
Fattigdomens existens har sin grund i den allmänna åsikten, som
tilldelat pänningkapitalet och förmögenheten all rätt, men
däremot vägrat upptaga arbetarens förmåga såsom något,
varpå ett anspråk kan grundas. Man säger att ’den fattige
är ju fri, kan göra hur han vill, arbeta eller icke efter eget
behag, den rike kan icke tvinga honom till arbete’. Men
detta tal är falskt huru sannt det låter. Den rike tvingar
icke den fattige, men fattigdomen tvingar honom att
mottaga vad som kan erhållas”.

“När nu arbetaren måste använda sig i andras arbete,
får han gemenligen intet mera därför än vad som jämt

behöves för honom att uppehålla sig. Detta räknas dessutom
nästan såsom en välgärning. Och när arbetaren på lördagen
får likvid på kontoret, anses det blott vara en lycka för
honom att erhålla den bestämda pänningen. Vad han gjort
under loppet av veckan omtalas icke, men den som betalar
honom har i sina magasiner hela resultatet av den andres
arbete”. Han plundras.

“Förtrycket över dem som sakna medel att själva
förtrycka är det, som hittills skapat rikedomen... Barnen till
den rike arbetsgivaren veta icke att det är de fattiga
familjerna på godset eller i fabriken som föda, rikligen föda
patronen. Tvärtom tveka barnen intet ögonblick att antaga
att det är deras föräldrar, av vilka den fattige arbetaren
har sin bärgning.“

Vad nu göra?

“För att få ställningen bättre, måste vi söka åstadkomma
ett sådant förhållande, vid vilket arbetet gäller allt vad det
bör gälla i stället för att det nu gäller endast vad det kan
gälla.“ Arbetets rätt varder förvärkligad därigenom att man
värkliggör “grundsatsen för arbetarens intressentskap i
produkten eller allmännare sagt arbetets intressentskap i dess
egen produkt”. Arbetet måste utföras medelst “fri förening
mellan de arbetande, så att var och en får sitt och ingen
egare, principal, husbonde eller vad man behagar kalla
honom, i frossande vällevnad skall njuta utav mängdens
slavtillstånd med åtföljande moraliska förnedring”.

Arbetarna skola slå in på sammanslutningens
väg, associera sig med varandra, bilda
arbetarassociationer eller grunda, såsom vi i dag skulle
säga, produktionsföreningar. Såmedelst får
arbetaren hela avkastningen av sitt arbete, det allmänna
välståndet blir utsträckt till förmån för den
obemedlade. Bolag äro bildade i handel och andra
företag, varför kunna, frågar Swederus, icke de
som utföra arbetet själva stifta sådana bolag?

Därmed vore, menar han, på en gång allt det
vunnet som man rättvisligen och med framgång
kan fordra.

Swederus’ kritik av fattigdomen och rikedomen
är alltigenom socialismens. I likhet med sin tids
associalister hade han för hög tanke om
produktionsföreningarnas nivellerande förmåga.
Produktionsföreningarna i föreslagna syfte ha också visat sig
icke kunna bestå i allmänhet. Storkapitalet skall
bli arbetarassociationerna övermäktigt i
konkurrensen. Nutidens kooperation utgår fördenskull icke
från produktionsföreningen utan från
konsumtionsföreningen som grundval för den kooperativa
produktionen. Genom bildandet av ett nät av
konsumtionsföreningar skall enligt nutida uppfattning
och erfarenhet det vara möjligt att skapa
värkstäder, fabriker och jordbruk med säker och jämn
avsättning hos sina egna konsumenter, vilka sålunda
reglera sin egen produktion. Det finns alltså alltid
kvar i Swederus’ kooperationsprojekt, till vilken
vi strax skola aterkomma, en fullt modärn idé,
nämligen arbetets frigörelse på kooperativ väg
och därmed även arbetsklassens frigörelse från
det nuvarande industriella lönesystemet.

Huvudsyftet med sitt arbete “Om
fattigväsendet” är, anger Swederus själv, “icke att framställa
fattigdomen utan vidare sammanhang med
samhällsförhållandena utan avsikten är just att giva
väckelse åt uppmärksamheten på sambandet mellan
fattigdom och de villkor, under vilka människans
arbete eger rum“. Några av hans tankar med
avseende därpå må här anföras i form av några
satser hämtade ur hans tankerika stora värk:

Man bör icke blott angripa fattigdomens företeelse, man
skall angripa fattigdomens hoppförstörande rot eller den
ursprungliga egoistiska grundsatsen att människor måste
arbeta för andra och icke för sig själva (s. 138).


“Arbetaren är sin lön värd“, vilket för att icke
missförstås hälst bör sägas sålunda att “arbetet är värt sin lön“.
Det är just detta som på det mäst omoraliska sätt kommit
i förgätenhet i och genom industrialismen eller den förr
omnämnda riktning av produktionen, där man antager att
den största produktion i och för sig utan all vidare relativitet
utgör den största rikedom (s. 338).

Det är visserligen ingen ny sak det sätt förmedelst vilket
pänningen visar övermakt över arbetaren. Man har alltid
känt och benämnt det prejeri, men det har aldrig förut haft
stöd i någon erkänd grundsats förrän man framkastade läran
om rikedomen såsom ledande sin uppkomst av den största
möjliga materiella produktion. Denna grundsats, efter vilken
hela den engelska industrin systematiskt inrättat sig (sedan
densamma ävenledes först genom sin praxis givit upphov åt
teorin), har därstädes föranlett en oerhörd progression av
materiella medels hopande, under det att en fattigdom
därbredvid uppstått, så gräslig att man av dess förvridna
anletsdrag lärt sig erkänna det en missriktning överkommit staten
och att en rikedom, som alstrar en sådan fattigdom, icke
måste vara någon värklig rikedom och i alla fall aldrig kan
vara önskvärd för samhället (s. 339—40).

Pauperismen erkänner man allmänt att denna i sin konkreta
företeelse förnämligast sammanhänger med fabriksväsendet
och dess två infernaliska hävstänger våldet och egoismen;
det förra uttalat genom kapitalernas välde såsom medel; den
senare såsom förestavande njutning på andras bekostnad
(s. 136). — Bestämt vet man att egentlig fattigdom, pauperism,
aldrig förekommer i slavkolonierna, varemot denna kräfta så
mycket allmännare tär på statens märg i alla de länder,
varest arbetarna kallas fria utan att vara det (s. 484—85).

Lyckas det någon, tillfälligt gynnad, att komma ut ur
betryckets tillstånd, så sker det sålunda att han själv övergår
till de förtryckandes klass. En fri klass, som varken är
förtryckt eller själv förtrycker, gives det icke ännu hos de
kultiverade folken (s.. 324).

Huru mycket ökad fattigdom på de ställen, där man med
upphävande av skrårättigheterna i allmänhet bibehållit det
värsta av alla, rikedomsskrået, varåt man då på bekostnad
av människans arbetsskicklighet givit monopol över alla
näringar (s. 478).

Det är en stor skam för varje samhälle att ha fattiga och
följaktligen fattigvård. De uppoffringar man därvid gör äro
lumpna i jämförelse med de stora massor förmögenhet man
samtidigt låter fråntagas arbetaren och förutan vilken plundring
han icke skulle vara fattig (s. 477).



Kooperation.

Swederus svävar ingalunda i okunnighet om
arbetarassociationernas misslyckande på hans tid.
Tvärtom säger han att “de hava lyckats till en
tid och åter fallit och därmed föll också
förhoppningen att däri finna en utväg till arbetarens
emancipation undan kapitalförtrycket”. Saken får
likväl icke bedömas så hastigt, säger han. “Allt
kommer ju an på både sättet och principen för
sådana associationer.”

Någon annan gemensamhet än gemensamhet i
arbetsinstrument och arbete på den fria
överenskommelsens väg vill han emellertid icke veta av.
Han förkastar sålunda de socialistiska former av
association, för vilka Fourier i Frankrike och Owen
i England äro typiska målsmän; associationer med
icke blott gemensamhetsdrift utan även gemensam
hushållning, oavsett eljes fördelningen, som hos
Owen är kommunistisk, hos Fourier individuell.
Den kommunistiska associationen utgör efter
Swederus’ förmenande icke nog sporre till arbete till
men för arbetsresultatet, ej häller bereda Fouriers
och Owens system individen den trevnad och
frihet som det enskilda hushållet och den enskilda
familjen, även om han icke kan eller vill förneka
att en hel del besparingar ifråga om tid och
arbetskraft därmed vunnes. “Det lilla samhälle som

naturen stiftat eller familjen får icke upphävas”,
säger han sålunda. “Det måste vara en
trosartikel för varje organisationsförsök. Endast inom
den kan en gemensamhet av egendom ega rum
utan att fjättrande invärka på det helas fria
utveckling. Men gemensamhet i arbete kan ega rum
villkorligt mellan huru många som hälst. Denna
gemensamhet i arbete får icke stanna vid sitt första
moment. Den måste fortsättas under gemensamhet
för syftemål och sluta i gemensamhet av skörden.”

Hos Swederus ingår i vart fall alltid ett viktigt
kooperativt moment, som gör honom i det
avseendet till en värklig socialist. Han fordrar
nämligen som vi sett det nuvarande
arbetslönesystemets avskaffande, i det att alla producenter, de
i produktionsföreningar associerade, skola vara
sina egna principaler, sina egna husbönder, sina
egna arbetsgivare. Han kräver m. a. o. arbetets
frigörelse från kapitalistisk utsugning samt
kapitalistiskt förtryck och överherrskap.

Alla nya anläggningar borde ske utan principaler.

“Arbetarna skola inom sig ha alla till
arbetsorganisationen — värkstaden eller fabriken — hörande funktioner
fullt ordnade. Dit hör också att ha en som överser och
leder det hela. Men han skulle icke vara deras husbonde,
skulle icke leva av deras arbete; han skulle göra skäl för
sig, förtjäna genom sitt eget arbete såsom medvärkande till
hela företagets framgång. Alla dessa arbetare, från och
med den nu nämnde genom alla funktionerna,
räkenskapsförare, avsättande (= försäljare) och alla som tillhörde
arbetsdelningens alla modifikationer, skulle känna sig vara på
samma ståndpunkt; känna sig såsom frie män, de där berodde
av sig själva, vilka egde att anklaga sig själva för vad som
bruste, men också i sin ställning egde en väckelse, en
ovillkorligt tvingande nödvändighet att utsträcka synkretsen
utöver det dagliga, vilket nu tyvärr icke är händelsen.”


Betalningen av arbetet samt fördelningen av
affärsvinsten möta inga svårigheter. Man kan följa
samma grunder som hittills genom beräkning efter
dagsvärken och efter särskilda arbetsbeting samt
slutligen efter fördelning av överskottet, som eljes
vore principalens. Den förra fördelningen kunde
ske genom likvider varje vecka, den senare vid
varje kvartals eller halvårs bokslut.

“Kan icke inom arbetsfördelningen i vilket fack som hälst
var och en av de associerade besörja sitt arbete, frågar
Swederus, beräkna det efter särskild norm (t. ex. i brist av
bättre efter nu gällande norm för betingsarbete) och sedan
såsom tiondedels eller tjugondedels egare taga motsvarande
anpart i yrkets behållning? Kan icke en av dessa ha på
sin arbetsfördelningsandel sådant som principalen nu besörjer?
Kan icke denne också ha sitt beting och slutligen sin ena
lott såsom intressent för tiondedelen, tjugondedelen o. s. v. ?
Saken är ganska enkel och kommer att värkställas, så snart
arbetaren i allmänhet erövrat den bildning att han har en
översikt av sin ställning i medborgerligheten.“

Swederus är åtminstone i social-tekniskt
hänseende ”korporativ socialist” i likhet med Louis
Blanc och Lassalle på deras tid, Jaurés och Hertzka
i dag. Swederus’ samtida Bergman är det i ännu
högre grad, social-organisatoriskt sett.

Bergman sammanfattar i sin bok om den sociala
frågan “den nya ekonomins” grundsatser sålunda:

Alla produktiva fonder i industri och jordbruk bli
samegendom. I förhållande till de förut såvitt möjligt uträknade
förbrukningsbehoven sättas dessa i värksamhet av dem, vilkas
arbete omedelbart förlänar dem rätt till deltagande i denna
kollektiva egendom. Genom denna industrins och rättens
anordning kan varje medborgare bli omedelbart egare, alla
värkliga behovs tillfredsställande tillförsäkras, den ene står
i broderlig samdräkt med den andre, kapitalerna utnyttjas
för alla och tillåtas ej mera att utsuga massan.



Socialism kontra religion.

Till arbetets frigörelse hör för både Bergman
och Swederus även en klar och bestämd ställning
till den religiösa frågan.

I sin ekonomiska skrift säger sålunda Bergman att “utan
kritik av religionen förlorar sig all även den skarpaste
socialkritik och förrinner i sanden“... emancipera vi oss “icke
från det transcendenta slaveriet” — han menar därmed
tron på ett “bättre“ liv efter detta — “så skola vi i evighet
bli slavar i immanensen” . . . “Den religiösa befrielsen må
gå i jämbredd med eller före den sociala... Om icke å
ena sidan den sociala frågan utgår från den religiösa frågan
och undersökning och kritik av densamma samt å den andra
inträder i arbetarnas medvetande — där förskaffar sig sin
jordmån och sina rötter — så skall ingen fortkomst och
seger åt densamma vara att förvänta utan antingen
förflackning eller bortfuskning.“ (Sidd. VIII o. XI).

Bergman, vilken skrivit ett arbete i
religionsfrågan, betitlat “Den religiösa frågan” och utgivet
samma år som hans arbete om fattigdomen och
rikedomen, stödjer sig på den religionskritik, som
Feuerbach och Strauss utövade, utan att, såsom
han själv framhåller, de båda filosoferna i allt ha
tillfredsställt hans egna andliga behov och kritiska
sinne. Strauss, vilken i politiskt hänseende var

reaktionär, är som religionsforskare en mycket
fördomsfri man. Han tvivlar på, för att icke säga,
förnekar Kristus som en historisk person och
fördenskull är benägen att hänvisa honom till myten.
Som Kristus faktiskt bildar utgångspunkten för
och är källan till den kristna dogmatiken, så blir
denna givetvis även utsatt för Strauss’ kritik.
Kristendomen är enligt honom också blott ett
övergångsstadium i människosläktets bildning.
Strauss’ arbete “Jesu leverne” — översatt till
svenska av komminister Ignell i Stockholm — var
som annan den tidens s. k. fritänkarlitteratur
mycket läst bland arbetarna i utlandet. Bergman
anför efter Engels att Strauss hade sina läsare
bland dem, men inga i överklassen. Och som
av Engels anförts i hans bok om den engelska
arbetarklassen såsom bevis på den europeiska
arbetarens allt skarpare framträdande indifferentism
och fientlighet mot allt teologiskt och i egentlig
mening kyrkligt.

Swederus, vilken under alla omständigheter är
en religiös-filosofiskt troende man, finner det löjligt
att begära moralitet av massan under dess kamp
för brödet. Han ställer fördenskull till
moralpredikanterna en så lydande fråga: “tror man då
att den (moraliteten) skall komma av sederegler
eller föreskrifter och läror av religionen?” De
kunna enligt honom uträtta något endast såvida
de äro levande och praktiska till sitt ursprung,
d. v. s. sammanhängande med människans väsende.
Men det äro de icke, betonar han.

Den äldre modärna socialismen var i allmänhet
religiös och betraktade sig som arvtagare av Jesus
och hans kärlekslära. Både Fourier och Saint
Simon utgåvo ju sig själva som en ny Jesus eller
som hans fortsättare, Saint Simon t. o. m. som
den nye religionsstiftaren, vilken hade fullbordat

vad Jesus endast hade förberett, nämligen
mänsklighetens broderskap. Saint Simon skrev, då hans
andes spänstiga kraft redan var bruten av all den
nöd och alla de bittra motgångar han hade
genomgått, i dialogform “den nya kristendomen”.

Cabet skriver desslikes en bok “Den sanna
kristendomen enligt Jesus Krist” (Le vrai
Christianisme suivant Jesus Christ) och blir av sina
trogna hälsad som en ny Jesus eller
religionsstiftare. Han tilltalas med namnet “fader“. Hans
skrifter föreläsas såsom ur en bibel och begagnas
i de enskilda familjerna som täxt till predikningar,
vartill de för övrigt voro särskilt lämpade på grund
av den apostlatro, som genomgår dem och språkets
varma religiösa ton.

Man var även häri söner av den stora franska
revolutionen. Om också Voltaire hade fört en
häftig strid med sin tids namnkristna samt
framställt kristendomen som “vidskepelsens,
intoleransens och fanatismens religion”, som med blodfyllda
spår betecknat sin gång genom tiderna; om också
inga voro så ivriga som hébertisterna att ställa
kristendomen på avskrivning, så förblev det oaktat
Kristus i mängdens ögon alltjämt idealet för en
social reformator. Jesus var till och med i Héberts
egna ögon den gode sansculotten; och vid Marats
grav sjunger man O, cor Jesus! O, cor Marat!
O, Jesu heliga hjärta! O, heliga Marats hjärta!

Proudhon, som rasar mot alla himlens och
världens gudar, slutar sin bok om egendomen med
en bön till “frihetens och jämlikhetens gud“ så
varm, att en kristens bön skulle icke kunna vara
innerligare och ödmjukare.

Under denna tid ställer man sålunda Kristus
utanför den av staten auktoriserade kristendomen
och bedömer honom helt mänskligt som den

oförliknelige sociale reformatorn. I kristendomen själv
ser man en fientlig makt även hos oss.

“I religionens namn går“, säger sålunda “Reform” för den
24 april 1850, “förtrycket så mycket lättare och jesuitismens
orm gnager i alla länder på mänsklighetens livsträd. Under
tiden sucka miljoner... Så ser man i Frankrike, så i
Tyskland, Italien och Ungern, att ej tala om England och Sverge,
hur den fängslade Promethevs, folket, grinar under sina
fjättrar samt hur man ej aktar för rov att pålägga honom
än hårdare... Ja för dem som hava makten, som leva av
att utsuga andras must, för dem har... kärlek och rätt
varit detsamma som att leva på andras bekostnad. De hava
ej annan gud än sig själva och det är förgäves man vädjar
till deras samvete... Vi betvivla att den ursprungliga
kristendomen (sådan doktor P. Wieselgren vill hava den)
tillfredsställer människoanden, som under 1800 år vuxit ifrån
ganska många barnsliga föreställningar.”



Första ansats till svensk arbetaropinion.

Bergman säger i sitt arbete om den sociala
frågan sig ha förmärkt en uppspirande
arbetarrörelse i Sverge som inger honom de ljusaste
förväntningar. Sålunda yttrar han: “livliga och sköna
äro de väckelser och rörelser som inom den
svenska arbetsklassen nu synas och göra sig
gällande till hävdandet av en ny tingens ordning;
ett nytt Jerusalem, som på och ur det gamlas
grund skall höja sig, förvärkligande och
fullbringande idealernas värld, giva liv och sanning
åt tänkarens och skaldens drömmar, åt
människosläktets och de unges djärvaste förhoppningar.
Vi stå mitt i rörelsen.” Vad det är som
egentligen väcker hans glädje framgår icke klart av
hans ord; ej häller vad det är som ger honom
anledning att tala om en redan utbruten
arbetarrörelse. Nogare besett, torde det likväl ha varit
de allmänna tendenser till en arbetaropinion som
hade börjat göra sig gällande i förening med den
politiska oro, som går genom tiden. För
bildningscirklarna, som då redan hade börjat komma
till stånd, hyste Bergman just ingen vidare stor
tillit beträffande deras förmåga att bli till värkligt
gagn för arbetarklassen.


Så säger han att “det är svårt att förutse varthän
inrättningar av ovannämnda syfte för de arbetande klasserna,
städse utbredda och konsoliderade, i längden skola föra.
Genom föredrag söker man där bibringa kännedom i
naturvetenskaperna, historia och poesi. Det är billigt att gilla
det. Men ännu återstår att inse att bildningscirklarna i fri
diskussion över ekonomiska och sociala frågor skola uppfylla
sin bestämmelse, varigenom de synas mera än nu komma
att träda i opposition mot de liberala doktrinärerna, och, om
vi så få säga, bilda en skola för socialismens praktiska
genombrott och födelse i fäderneslandet.” (Sidd. VIII—IX).

1. Bildningscirklarna. — Den första
bildningscirkeln bildas i Stockholm i oktober 1845 på
initiativ av dåvarande skrädderigesällerna O.
Renhult och S. Trägårdh under medvärkan av några
personer ur de bildade klasserna.

Som namnet antyder, var bildningscirklarnas
huvuduppgift att “hos medlemmarna väcka och
underhålla intresset för bildande sysselsättningar
samt bringa arbetaren i beröring med bildade
personer ur andra samhällsklasser”. Politik skulle
icke få förekomma, men upptogs av Stockholms
bildningscirkel på programmet (enligt “Reform”
för 1/5,) på förslag av “en ledamot av det
socialistiska partiet” från april 1850. Styrelse och nämnd
fattade då vid sammanträde beslut om att
“motioner rörande arbetsklassens intressen kunde få
väckas inom bildningscirkeln vid allmän
sammankomst av vilken ledamot som hälst för att
sedermera, åtföljt av styrelsens och nämndens
betänkande, till diskussion på ett följande sammanträde
upptagas”.

Till en början bestående av ett tiotal personer,
växer Stockholmscirkeln dock snart ut, så att, när
medlemssiffran var som högst, sällskapet räknade
över 1,500 medlemmar. Under 1848 —49 utgjorde
enligt årsberättelsen de ordinarie ledamöternas
antal 1,236 och under 1849—50 1,693, utvisande

en ökning under förra perioden av 973 och under
den senare 457 personer. Av dessa senare
tillkommande nya medlemmar voro 412 hantvärkare
(vari även gesäller torde vara inräknade), 14
handlande, 12 ämbets- och tjänstemän, 5 militärer, 4
artister och 4 studerande. (Morgonbladet, 29/10, 50).
Under 50-talet sjunker emellertid medlemsantalet,
intresset för bildningscirkeln avtar och innan
årtiondets slut var sällskapet upplöst.

Bildningscirklar bildas även i ett flertal
landsortsstäder. I februari 1851 finnas sådana i 8 städer,
i Karlskrona, Falun, Göteborg, Gävle, Jönköping,
Vadstena, Vänersborg och Örebro. Men intresset
måtte ha varit lamt på sina håll att döma av en
broschyr på ett 80-tal sidor som ordf. för
Karlskrona bildningscirkel boktryckaren G. Améen utger
1848, betitlad “Tre ord om bildningscirklarna”.

Han klagar över de högre klassernas bristande intresse,
ehuru “något var som ej för mycket vidhänger hittills allmänt
gängse fördomar bör kunna inse att uppkomsten av dessa
cirklar icke kan tillskrivas en flyktig nyck av välviljan eller
fåfängan utan har sin grund i ett insett och tvingande behov,
att de som nitälska för förändring i det inre av
samfundslivet äro lika aktningsvärda som de, vilkas bemödanden syfta
åt omgestaltandet av samhällets yttre politiska beskaffenhet”.
Bildningscirklarnas ändamål synes honom vara: “de arbetande
klassernas bildning och deras närmande till de högre medelst
gemensamma intressen, medelst inbördes aktning, förtroende
och tillgivenhet”. Förfela de sin “syftning” och bara “de
skadliga frukter i stället för välgörande”, så få de bära
ansvaret, vilka genom sina “högre krafter och insikter” äro
skickade att leda rörelsen, men undandraga sig “mödan och
blott stå utanför och ropa korsfäst”.

Under Stockholms bildningscirkels värksammaste
tid grundades där ett eget bibliotek på c:a 3,000
band samt bildades egen sångkör, utbildad i egen
sångskola. Kostnadsfri undervisning lämnades i
tyska och engelska språken, dock endast under
de första åren av dess tillvaro. En

nödhjälpskassa inrättades till bistående av nödlidande
personer inom hantvärkarklassen och ur vilken kassa
räntefria lån beviljades. Vid aftoncirklarna, som
började kl. 6 och slutade kl. 9, trakterade cirkelns
sångkör sång samt hölls föredrag, varvid ofta
vetenskapsmän medvärkade.

I januari 1847 höll en för tidens frågor varmt
intresserad prästman N. Ignell, komminister i
Katarina församling i Stockholm, ett föredrag om
kommunismen och dess förhållande till
kristendomen, därvid han sökte påvisa deras oförenlighet.
Föredraget stod därpå infört i “Dagligt Allehanda”
för den 29 och 30 januari samt för den 2 och 5
februari, ävensom utdrag därav i “Aftonbladet”
för den 29 jan. Föredraget väckte gensaga.

C. D. Forssell, vid nämnda tid hantvärksgesäll,
men som sedermera blir icke blott en tid egen
skräddarmästare utan slutar sina dagar som
boktryckare i Karlstad samt utgivare av Wärmlands
läns tidning, numera Karlstads-Tidningen, vistas
för tillfället i södra Sverge, men tillställer Götrek
en uppsats med anledning av Ignells refererade
föredrag med begäran att han ville uppläsa den vid
någon av bildningscirkelns sammankomster. Han
kallar sig i uppsatsen kommunist, tager
kommunismen i försvar och gör tvärt emot Ignell
gällande kristendomens och kommunismens
förenlighet med varandra. Götrek föredrar uppsatsen
vid sammankomsten den 21 februari. Till
protokollet antecknar Götrek:

“Vän av idéernas fria och frimodiga utbyte vill jag, då
han i sitt handbrev givit mig tillkänna att han icke hade
någon annan än mig att vända sig till, ej göra mig skyldig
till brottet att ha supprimerat den fria diskussionen, då en
svagare stämma velat däri deltaga.” Avsändaren hade använt
natten före postens avgång för att nedskriva uppsatsen, och
det var en ytterligare anledning för Götrek att uppläsa den, då
han ej velat att “en arbetares natt blivit förgäves genomvakad”.


Genom Götreks försorg befordras Forssells
föredrag även till trycket och utkommer under
titeln “Kommunismen och kristendomen.
Anförande i bildningscirkeln den 21 februari 1847 i
anledning av komminister Ignells föredrag
därstädes rörande kommunismen. Av C. D.
Forssell, kommunist. Å fleras begäran till trycket
befordrat”.

Forssell inleder sin uppsats med att framhålla
“att män givas som bättre än han äro i stånd att
svara på de anmärkningar, som blivit av en för
djup teologisk lärdom och sann religiositet aktad
prästman gjorda och offentliggjorda mot
kommunismen, men vill likväl, ehuru blott en arbetare,
ej egande någon annan bildning och upplysning
än den han själv förmått giva sig, ej förbli tyst,
där fråga är att försvara sanningen”. För att
mönstra de kommunistiska lärorna fordras dock,
förklarar han med skärpa i tonen, “något mer
än att ytligt känna dem genom broschyrer och
läsa tidningsartiklar. Jag har mindre lärt känna
dem genom böcker utan fastmer genom umgänge
med personer i utlandet av stort andligt inflytande
på tidevarvet, vilka, hyllande jämlikhetsprincipen,
ej försmående bekantskapen med hantvärksgesäller,
meddelat mig tillräcklig kunskap i det viktiga
ämnet för att inse att författaren till det i
bildningscirkeln hållna föredrag rörande kommunismen
ej gjort sig nog bekant med ämnet för att med
tillförsikt bedöma och ännu mindre för att med
skäl kunna fördöma den“.

Forssell besvarar därefter frågorna vad
kommunism är och vad kommunismen åsyftar, huru
den uppkommit och utsikterna för dess framgång
samt dess förhållande till kristendomen. Så går
han över till att påvisa motsatsen mellan
kommunism och individualism.


Kommunismen påstår att ingen inom ett samhälle har
rätt till överflödet, så länge var och en inom samma
samhälle icke eger det nödvändiga. Den fordrar att var och
en arbetar för det allmänna i mån av sina krafter och sin
skicklighet och att var och en tilldelas däremot vad han
behöver. Den anser varje arbetsgren såsom ett ämbete och
varje ämbete såsom en arbetsgren. Naturen har skapat oss
alla jorden till ett paradis. Varför vill man nödvändigt göra
en himmel och ett helvete därav? En himmel för några få
och ett helvete för de övriga. En lära, som vill taga bort
detta helvete, måste förnämligast tilldraga sig de arbetande
klasserna. Om icke den näringsgren uppstått att på laglig
väg leva av andras svett och möda, om ej slaveriet under
pänningaristokratin uppstått, så hade troligen icke häller
någon kommunistisk idé uppkommit. Nu, då kristendomen
med munnen så väldigt predikas, huru ha ej de fornkristliga
moraliska begreppen urartat. Se vi ej ofta de förnämsta
platser i samhället intagas av personer utan allt sinne för
medborgerlighet, endast åsyftande att samla en stor egen
förmögenhet? Se vi ej ofta att stort anseende gives åt
ockraren, som efter min mening är den onyttigaste och
skadligaste medlem i samhället?

Ignells föredrag om kommunismen ger även
anledning till en tidningspolemik genom en rad
insändare bl. a. i Aftonbladet. I ett nummer av
denna tidning för den 19 juli 1847 bemöter Ignell
en av dessa insändare, vilken han ger vitsordet
att vara “den förste som på ett lugnt och oväldigt
sätt sökt beriktiga och upptaga till vidare
bearbetning något utlåtande av honom“. Annars hade
han för föredraget och eljes i tryck uttalade tankar
“mästadels blivit i allmänna ordalag antingen
smädad eller berömd”. Insändaren i fråga säger
sig ha tagit till orda utan att därför vilja anses
som kommunist i “detta ords vanliga mening”
särskildt med anledning av att Aftonbladet hade

gjort en invit till en diskussion i ämnet. Artikeln,
som går genom två av tidningens nummer,
nämligen för den 22 och 25 juni, åberopar sig på
Louis Blanc’s Arbetets organisation, Burets arbete
om arbetsklassens elände i Frankrike och England
samt 1808 års upplaga av Fouriers Theorie des
quatre mouvements m. fl.

Samma afton som de bekanta marsoroligheterna
utbröto i Stockholm, den 18 mars 1848, håller
kapten Fahnehjelm i bildningscirkeln föredrag om
järnvägarna — han är en av cirkelns flitigaste
föredragshållare samt en tid även dess ordförande —;
prof. Stephens om aktning hos arbetsklassen och
om aktning för arbetsklassen samt en k. sekter
Hedlund om greve Rudenschölds bekanta
allmogeskola på Leckö vid Vänern.

Femårsdagen av bildningscirkelns stiftande firas
med en fäst å De la Croix’ salong den 27 oktober
1850. Den var besökt av så många som salongen
och dess läktare kunde rymma eller 1,000
personer. Efter ett hälsningstal av cirkelns dåvarande
ordf. F. Th. Borg, håller “representanten av den
andliga kommunismen inom bildningscirkeln”
skeppsbyggmästare Andersson föredrag om huru han
tänker bildningscirkeln skall komma att se ut efter
10 och 95 år, då den vid senare tillfället firar sin
sekularfäst. Han gör ock cirkeln sin reverens
samt fredar den för varje misstanke att vara “en
kommunistisk och socialistisk klubb“. En fästen
refererande tidning “Demokraten” antecknar att
denna ursäkt “föreföll mången obehövlig”, men
tillägger ändock att hr Anderssons förklaring
värkade “ganska lugnande”.

Anmärkningsvärt är ock det anförande, som
bildningscirkelns sekreterare kammarjunkaren E.
M. C. Pontin därpå höll. Han anställer en
jämförelse mellan forntidens slaveri och vår tids

modärna “vita” slaveri. Enligt nyss nämnda
tidning gjorde han detta med “en grundlighet som
hade kunnat anstå den mäst på djupet gående
socialist” samt med “en frimodighet som man
trodde endast kunde finnas hos en son av det
unga Europa”.

I vårt fosterland, skall hr Pontin ha yttrat, hade ej ännu
det vita slaveriet inträngt, men tecken därtill ha hos oss
redan visat sig i stattorparsystemet samt i den modärna
industrins försök att även hos oss göra arbetaren till maskin,
d. v. s. till en intet egande proletär. Endast genom sig
själv, genom att förskaffa sig upplysning och kraft, genom
association kan den arbetande klassen värna sig mot det
hotande vita slaveriet och nödga industrialismen att erkänna
arbetet såsom en av kapitalets faktorer, varigenom arbetarens
rättighet till deltagande i vinsten blir en följd, ävensom han
ej vidare bör kunna betraktas såsom en blott arbetsmaskin
i industrialismens tjänst.

Efter vad referatet meddelar, belönades talaren
vid talets slut med de flesta åhörarnas
bifallsyttringar, men på några personer kunde man dock
skönja, säger tidningen, “ett tydligt ogillande över
dylika socialistiska åsikters inträngande inom
bildningscirkeln och några observerades, vilka funno
sig föranlåtna att innan talets slut avlägsna sig”.
Några lära dock ha påstått att avlägsnandet ej
skedde för annan orsak än för att “ej behöva
deltaga i den därefter på programmet upptagna
hymnen till konungen“.

Kammarjunkaren måtte i vart fall ha rönt obehag
för sin frispråkighet eller ock kommit till en
mognare eftertanke om frågans innebörd, ty omkring
en vecka senare eller den 8 november innehåller
hans tidning “Morgonbladet” en osignerad artikel
så lydande “Hjälper demokratin mot
proletariatet?”, varest “det vita slaveriet” på nytt upptages
till behandling och synes ämnad att vara en
utläggning av vad han hade yttrat vid ifrågavarande

fäst, om nu icke artikeln rent av bör stämplas
som ett mycket fult dubbelspel — tidningen
utmärkte sig för en långt driven socialistskräck och
var alltid en av de främsta, när det gällde att
fara ut mot tidens kommunism och politiska
radikalism, som hon ansåg vara “kommunismens
moder“. “Försynen hade“, tillkännages det här,
“sannolikt velat att samhällena lika litet som
individerna skulle bliva fullkomligt lyckliga här nere
utan att människan mera borde arbeta på att
bereda sig lycksaligheten i ett liv, där dennas
villkor finnas”.

2. Skyddsföreningen. — Ett par år senare eller
i juli 1847 bildas i Stockholm efter utländskt
mönster “Svenska skyddsföreningen” med det
uppgivna ändamålet att medvärka till brottens
förekommande och sålunda till förhindrande av
fängelsernas befolkande. Till detta måls vinnande
skulle bl. a. undersökningar anställas rörande
bespisningsställena, de fattigas levnadssätt, deras
bostäder, fattigvården, allmänna sjukvården,
skolorna för fattiga barn och fängelserna. Bland
medlemmarna märkas en del jurister, justitiekanslärn
och ett justitieråd, lärde, prästmän,
fångvårdsmän, militärer, fabrikörer, Aftonbladskungen Lars
Johan Hjerta o. s. v.Uppgifterna om skyddsföreningen äro hämtade ur ett
antal nummer av Aftonbladet för 1847..

I denna celebra förening, som strax från början
räknade ett 60-tal medlemmar, uppträder, såsom
Bergman säger, för första gången den svenska
arbetaren och blandar sin stämma i de offentliga
förhandlingarna. Han menar de allmänt politiska.
Vid föreningens andra månadssammanträde den
11 augusti håller skrädderiarbetaren S. Trägårdh,

alltså fem månader efter Forssells föredrag i
bildningscirkeln, ett politiskt föredrag, i vilket han
går synnerligen oförskräckt till rätta med en del
arbetsklassen berörande allmänna frågor samt på
ett sätt som har måst förefalla de till ett hundratal
uppgående åhörarna såsom något alldeles splitter
nytt. Föredraget väckte emellertid “mycken och
förtjänt uppmärksamhet” omtalar Aftonbladet, som
återger det så gott som fullständigt.

Även Trägårdh börjar sitt anförande med att beklaga sin
ringhet. “Då jag“, yttrar han, “i dag vågar mig att för en
bildad och upplyst samling av herrar och damer uppträda
och tala i ämnen som ligga så långt utom min
kunskaps- och värksamhetssfär, borde jag väl i främsta rummet
förutskicka några ursäkter och utbedja mig herrskapets överseende
med de stora bristerna och det osammanhängande i
framställningen av mitt föredrag. Men som jag vet att denna
förening ej kommit till stånd för att nagelfara ord utan för
ett för fäderneslandet, mänskligheten och det allmänna bästa
viktigt och maktpåliggande ändamål och då i föreningen är
lämnat tillfälle även för arbetaren att vinna inträde, ävensom
att yttra sina tankar och åsikter över de ämnen här komma
att behandlas, ja t. o. m. efter några ledamöters yttrande
det vore önskvärt att av arbetarna få höra vad de tänka
och tro om det syfte skyddsföreningen sig föresatt, har jag
låtit de farhågor vika, vilka alltid framställa sig, då den olärde
arbetaren, inseende det äventyrliga därav, inlåter sig på ett
för honom så främmande fält.“

Efter några allmänna reflexioner över föreningens
program, övergår Trägårdh till kritik av
arbetsklassens utestängning från representation i
riksdagen, anförande skäl som äro desamma ännu
i dag.

“Arbetarnas tillvaro vill man knappast en gång erkänna
annat än som en tryckande last på samhällets skuldra. Och
likväl är det denna klass, som odlar jorden, som uppför
dessa massor av byggnader av alla slag, som bryter malmen
ur bärgens djup, som på oceanerna trotsar hetta och köld
för att utbyta landets produkter mot andra länders. Och
vad ha de för alla dessa mödor? Jo, föda och kläder för

dagen och det ofta knappt nog, men för morgondagen, den
kraftlösa ålderdomen ha de intet — arbetets avkastning blir
litet ojämt fördelad, se där orsaken! Det är även de som
i händelse av behov skola försvara fosterlandets frihet och
självständighet. Att allt detta är sannt kan väl ingen bestrida.
Och är det sannt, så kan väl ingen rättvist tänkande
människa frångå, det även åt dem bör tillerkännas lika
rättigheter med dem som aldrig gjort eller göra det allmänna
något gagn, men på vilka en tillfällig lyckans nyck hopat
börd eller egendom utan att de själva måhända varit värda
det ringaste av dess håvor och vilka äro odugliga att själva
sköta det ringaste av dessa sina egodelar, vilka således bli
bearbetade av denna rättighetslösa klass, utan vilken de
mäktiga skulle taga sig ganska slätt ut.

Vartill tjäna lagarna och religionen? Lagarna tjäna till
att skydda den del av folket som har egendom samt i det
närmaste utestänga och hindra samt göra det omöjligt för
den som intet eger att förvärva något. Religionen
däremot, såsom den allmännast tydes och tillämpas, är till för
att trösta arbetaren däröver att han intet har och intet kan
få. Vaka, arbeta och bed: se där religionens bud för den
fattige; lida brist, försaka och tro gud om gott, han hjälper
dig nog, sker det ej här i livet, så sker det i ett
tillkommande. Lika gott om du här, sedan du arbetat så länge
dina krafter medgivit, skulle hungra eller frysa ihjäl. Endast
du tror att för dig har gud ej skapat något av vad den
härliga jorden bär, har du utsikt att få se himlen öppen för
dig, usla tröst!

Rättegångsväsendet är ej häller så beskaffat att det kan
förekomma den fattiges förtryck, det vill det ej häller. Så
länge rättvisans handhavare godtyckligt kunna gripa, anklaga
och i fängelse inkasta vem de vilja utan de ringaste skäl, så
länge de kunna inför rätta söka förmå dessa olyckliga,
oskyldigt anklagade att med lock eller hot bekänna och på sig
taga förbrytelser, vilka dessa ej någonsin begått och på vilkas
möjlighet de ej en gång tänkt och så vidare, så länge skola
en mängd nuvarande missförhållanden allt framgent ega rum.“


Den bristfälliga uppfostran som en orsak till
demoralisationen utgör härpå föremål för Trägårdhs
kritik. Han påpekar här hur olämpliga läsämnena
i de lägre skolorna äro valda eller påbjudna.

“I stället för att av vad de läsa finna sig uppmuntrade
till vidare och fortfarande ansträngningar till vinnande av
kunskaper efter deras ålders fattningsförmåga, få de små
barnen sinnet nedtryckt och läslusten förkvävd av de
läseböckers olämplighet, vilka de en lång följd av år måste
oupphörligt omtugga utan att därav begripa eller förstå det
ringaste.”

Som andra omständigheter, vilka menligt
invärka på de arbetande klassernas ställning, anföres
vidare sjukvården, bostadsnöden, dryckenskapen.

“Så länge det är eller anses vara en förtjänst att av ett
sunt och nödvändigt födoämne förädla jordens avkastning
till ett både i fysiskt och moraliskt hänseende fördärvligt
gift, så länge denna förädling är tillåten eller förbehållen en
viss klass, så länge denna förädlade produkt är en lönande
och hedrande handelsvara, så länge det av hög och låg anses
för en skam att ej supa brännvin, så länge det ej allmänt
anses för en skam att supa: så länge är det i det närmaste
omöjligt att ens våga hoppas det varken fylleriet, fattigdomen
eller brottsligheten skola synnerligen förminskas.”

Till sist riktar föredragshållaren till auditoriet
följande kraftord, vilka en liten inskjuten ödmjuk
mellansats ej förmår avtrubba:

“Då I insett behovet av förbättring i de fattiga arbetarnas
ställning och önsken åstadkomma den, väljen då de rätta
medlen för att ernå detta mål som I så livligt önsken. Det
anstår icke mig, en fattig, okunnig arbetare att giva eder
råd, jag kan det ej häller, men — en bön, en önskan vill
jag likväl framställa: visen genom edert handlingssätt att
I värkligen viljen folkets väl och att I ej förenat eder för

att för folket uthänga en ny och vacker skylt, som lovar mycket
och håller intet. — Må de tre orden i följande värs av
Leopold bli edert valspråk:

Tre stora ord, min son, vår samhällslära pryda:
Upplysning, Frihet, Mänskorätt.
Om himlen unnar dig förstå, vad de betyda,
Förklara dem en dag för mänskors usla ätt!
Har man ännu förstått dem rätt?
Vill man ännu förstå dem rätt?


Skyddsföreningen går snart ur tiden. Och mot
bildningscirklarna uppstår bland arbetarna ett allt
mer växande missnöje, som slutligen flerestädes
leder till en utbrytning ur dessa. Ett nytt slags
föreningar se dagen, nämligen arbetarföreningarnaOm sin tids skyddsföreningar fäller Swederus följande
omdöme:

“De föreningar, vilka man i senare år bildat för frigivna
fångars beskyddande, äro i rangen bra lika en oändlig mängd
av de många fradgiga idéer, på vilka samtiden kastat sig
under förmodan att hava tillägnat sig realiteter. Dessa
föreningar äro en ljudande malm och en klingande bjällra. Vad
kunna de uträtta? Bildade personer i en avundsvärd
samhällsställning skola där gripa sig an att vara den brottsliges
bröder, tänka för honom och jämna hans nya bana. På
vilket sätt göra då dessa bröder och nya fäder?
Huvudsakligen bereda de sig att för sina skyddslingar skaffa inträde
i goda familjer, där de skola anställas såsom tjänare.” (Om
fattigväsendet, s. 526—27). — En ny “Stockholms
skyddsförening för frigivna” bildades i Stockholm 1879, samt hade
förut under 70-talet dylika fångvårds- eller skyddsföreningar
bildats på flera orter i landet..

3. Arbetarföreningarna. — Bildningscirklarna
fortfara dock att ännu en tid bestå vid sidan av
arbetarföreningarna, med vilka de till en början i
enskilda fall samarbeta, när t. ex. petitioner i någon
politisk fråga o. dyl. ifrågakomma. Även finnas
personer, vilka äro medlemmar av båda
föreningarna. Sista bildningscirkeln, den i Karlskrona,
upphörde 1877.

Under påvärkan av händelserna i Norge, varest

arbetarföreningarna genom Marcus Thranes
oförtrutna arbete fått ett större uppsving och vilka
följdes av den svenska huvudstadspressen med
erkännansvärd uppmärksamhet, hade några arbetare
i Stockholm, vilka voro medlemmar av stadens
bildningscirkel i november 1849 kommit
tillsammans och överlagt om nyttan av en förening, där
man dagligen kunde komma tillsammans, läsa
tidningar och arbetarnas specialintressen bättre
tillgodosågos än som var förhållandet i
bildningscirkeln. Anklagelserna mot bildningscirklarna att
urarta till sammanslutningar, där man blott roade
sig, blevo allt allmännare.

Sålunda kom Stockholms arbetarförening till
stånd i februari 1850 och erhöll från början 90
medlemmar, som följande år i februari hade växt
till 150. Man hade också stått i korrespondens
med Thrane angående hans arbetarföreningar och
övriga agitationsvärksamhet i Norge, innan han
råkade i konflikt med myndigheterna, som
slutligen skulle förskaffa honom 4 års straffarbete som
“uppviglare”, ehuru hans agitation bland Norges
arbetare och husmän var den tidens fredligt
socialistiska propaganda. Hösten 1850 hade Thrane
även ämnat sig till Stockholm, men blivit i
Karlstad nekad pass och därför måst återvända. Hans
brev härom är i sin helhet intaget i den i
Stockholm utkommande tidningen Demokraten för den
9 nov. 1850.

Arbetarföreningarna i Stockholm och Göteborg
synas ha betraktats av myndigheterna som farliga
härdar för samhällets lugna utveckling.
Ordföranden i Göteborgs arbetarförening J. Sandvall, en
för övrigt affärsspekulativ herre, trakasseras av
prästerskap och magistrater, mäst dock som
utgivare av Göteborgs Handels- och Sjöfartstidning,
för vars spridning bland landsbygdens skollärarkår

han ivrigt agiterar. Landshövdingen i Jönköping,
i vilken stad Sandvall var ofördelaktigt känd sedan
sin värksamhet som kamrer vid Smålands
privatbank, varnar i en allmän kungörelse länets
allmänhet att prenumerera på nämnda tidning, som
enligt landshövdingeämbetets mening “vore fientlig
ej allenast mot landets regeringssätt utan även
mot det samhällstillstånd som är“. Länsstyrelsen
hoppas genom sin hövding att folkskollärarna icke
måtte förnedra sin vackra bestämmelse som folkets
uppfostrare genom att bli “skadliga
tidningsskrivares och folkledares hantlangare, förgifta
samhällsfriden och draga ofärd över samtida och
kommande släkten”. Även erinras om huruledes “den
hederliga Wärmlandsallmogen med förakt avvisat
Thranes försök att där i landet vinna medhållare
och anhängare”Jfr Posthumus, Mina samtida, IV: 233—34..

Polismästaren i Stockholm söker öva tryck på
därvarande arbetarförenings sammankomster genom
att, då han icke egde befogenhet att förbjuda
dem, ge sin önskan tillkänna att föreningens
allmänna sammankomster, vid vilka enligt statuterna
diskussioner och föredrag anordnas, icke vidare
skulle hållas. När polismästarens skrivelse den
17 mars samma år föreningen hade bildats kom
till behandling, hade en arbetare vid namn Bauhahn,
tysk till börden, hållit ett “med mycket bifall“
mottaget anförande angående “den splittring man
sökte att uppväcka genom att injaga förskräckelse
hos de förmögnare klasserna för de nybörjade
rörelserna bland arbetarna.” Arbetaren borde
tillbakavisa alla dessa beskyllningar genom allvar och
värdighet och genom att visa att han endast ville
utöva en rätt som ingen kunde fråntaga honom,
“den att i kärlekens och broderlighetens namn

förenas för att avhandla det som rör honom
närmast, hans rättigheter som människa”. (Reform för
20/3 1850).

Såväl i huvudstaden som i landsorten framföres
klagan över att “husbönder och mästare” söka
hindra arbetarna att ingå i föreningarna.
(Demokraten för 8/2 1851).

Arbetarföreningar uppstå efter hand i
landsortsstäderna, sannolikt av samma skäl som Stockholms
arbetarförening. I ett föredrag om
arbetarföreningar på ett möte i Lund i mars 1851 ställer en
arbetare, medlem av platsens bildningscirkel, en
uppmaning till sina kamrater att låta
bildningscirkeln uppgå i den nya arbetarföreningen.

“Inom hela den arbetande klassen går”, säger han, “en
känsla, en dunkel aning om att den vill framåt... i de kring
snart sagt hela landet spridda bildningscirklarna finner man
denna aning uttalad... Men icke är det bildning att endast
kunna tillägna sig det högre samhällslivets yttre former. Nej,
bröder! Skalet är intet utan kärna och kärnan sakna vi.
Vi ega icke de medel som kunna tillåta oss ett mera förfinat
liv och utan denna kärna betyder skalet ingenting...
Bildningscirklarnas största fel är att icke ha låtit arbetaren komma
till kännedom om sina skyldigheter och rättigheter som
människa. Ty var och en som har skyldigheter måste också ha
rättigheter. Och så länge arbetaren icke lärt sig inse detta
är han blott en halv människa.” (e. Demokraten för 19/4,
1851).

Bergman fick sålunda rätt i sin förut omnämnda
misstro till bildningscirklarna.

Den 24 februari 1850, på årsdagen av franska
republikens proklamering inviges Stockholms
arbetarförening med en större sexa å värdshuset “Claes
på hörnet“ i närvaro av 370 personer. Skålar
utbringas. En av styrelsemedlemmarna, arbetaren
J. E. Lundberg, talar för den tvååriga franska
republiken; en annan styrelseledamot,
skrädderiarbetaren R. Löwstädt talar för proletariatets
frigörelse; den ene av föreningens två sekreterare

F. Th. Borg talar för kvinnan samt en fjärde
styrelsemedlem förutnämnde L. Bauhahn talade enligt
referat i “Reform” med stort bifall för
nationaliteternas försvinnande.

Bland föredrag, som första året hållas i
föreningen, anteckna vi ett föredrag av P. Götrek,
den andre av föreningens sekreterare, om
kommunismen vid föreningens allmänna sammankomst
den 12 maj. Han förklarade sig i detta föredrag
vara kommunist trots alla de oblida omdömen,
som man hade fällt rörande kommunismen. Han
ansåg sig emellertid ej äventyra något vid denna
frimodiga bekännelse, då kommunismen endast
vore ett nytt namn på en gammal sak,
kristendomen. Sitt tal utgav Götrek sedan på eget förlag.
Vid samma sammankomst, som var besökt av 300
personer, tillhörande föreningen samt “ett stort
antal damer och några resande”, uppträdde även
en arbetare vid namn Möller, vilken höll föredrag
om arbetarnas bildning. Påskdagen föredras en
levnadsteckning över den franske revolutionshjälten
Armand Barbés och hans politiska värksamhet.
Barbés var bland huvudledarna för 1830-talets
republikanska sammansvärjningar samt en av ledarna
för arbetarresningen i Paris i maj 1848, för vilket
han hade dömts till livstids fängelse, men benådats
1854. Minnesteckningen ådrog sig några talares
missnöje, vilka “förmanade” föreningen till
“fosterlandskärlek, gudsfruktan, arbetsamhet, aktning för
lagarna och enighet”Posthumus, anf. arb., IV: 227.. Följande år på hösten
lämnar Götrek för alltid Stockholm.

Första året av föreningens värksamhet hade
knappt gått till ända förrän den blev utsatt för
en rätt hårdhänt kritik. En politisk tidning, “Rätt
och Sanning”, som hade startats den 11 dec. 1850

i anledning av att, såsom hon säger i sin anmälan,
“de större oppositionstidningarna försjunkit i en
matt undfallenhet för viljorna på samhällets höjder”,
men som dock icke kunde hålla sig uppe längre
än till den 16 juli påföljande år, tycker att det
inom föreningen talades för mycket och uträttades
för litet. I sitt nummer för den 26 febr. 1851
låter hon föreningen förstå att “om den skall få
någon betydelse, bör den icke uppträda såsom
docerande och ävlas om inträde i bildningscirkeln,
där hovorganen är(o) själen i massan”Sekreterare i bildningscirkeln var kammarjunkaren
Pontin, tillika utgivare av tidningen “Morgonbladet”. Han
gick allmänt och gällde för “hovets hemliga agent”. (Folkets
Röst, 9/3 1850)..

“Av munväder är“, fortsätter tidningen, “landet nog fullt,
till och med av bara riksdagens... Då föreningen vet vad
den vill och detta gillas av allmänna omdömet, har
Arbetarföreningen hunnit nog långt på vetandets väg.
Arbetarföreningen bör förnämligast räkna på den fysiska kraften
och huru många knytnävar den kan uppställa. Att använda
styrkan klokt och mäktigt bör vara föreningens studium,
men aldrig att bilda prästerskapet... Ledamöterna i
föreningen böra mindre vinnlägga sig om konsten att hålla tal
än att föra vapen, barrikadera o. dyl. Kan Arbetarföreningen
(i Stockholm) bilda ett nationalgarde, bestående av järnbärare,
spanmålsbärare, sjömän, arbetare av andra klasser etc. till
tusen man, så blir föreningen respektabel. — Utan
arbetarföreningars värkställande kraft hade Frankrike nu icke varit
republik.”

Vad föreningen själv tänkte om “Rätt och
Sannings” ifrågavarande artikel om arbetarföreningen,
därom blev ingenting försport. Men myndigheterna
funno artikeln innebära uppmaning till myteri och
uppror och åtal väcktes mot tidningen därför.
Juryn förklarade den skyldig och ansvarige
utgivaren dömdes till fyra månaders fästning. Som
tidningens senast anmälda utgivare stod
bokbinderigesällen F. Th. Dahlgren; de två föregående hade

varit f. d. notarien Sundborg och f. d. landsfiskal
J. A. Bråvik. (Lundstedt, Sveriges periodiska
litteratur).

Redan under föreningens första år uppstår det
slitningar inom föreningen, särskilt med en av dess
styrelseledamöter Franz Sjöberg, Folkets Rösts
redaktör, samt om där hållna föredrag och
diskussioner, som framgår av en protest som publiceras.
I denna protest avsäger föreningen sig

“all överensstämmelse med sådana personer eller tidningar,
som tro sig kunna värka för arbetsklassens väl medelst försök
att härstädes utan urskiljning upprepa och efterhärma vissa
satser och åsikter, som utpuffats såsom socialistiska
grundsatser, men ingalunda kunna medvärka till en sann social
utveckling, samt ett diskussionssätt, som redan spelt ut sin
roll inför det sunda omdömet bland frihetens och
demokratins värkliga vänner i andra länder”.

Här åsyftas förutom Sjöbergs tidning tvivelsutan
Götrek och “kommunisterna” över lag.

Föreningens värksamhet avstannar så småningom
och upphör innan decenniets slut. Dess tidning
“Reform”, som, sedan den blivit föreningens
officiösa organ bar tilläggstiteln “tidning för
arbetarföreningen”, hade dock upphört redan den 29 maj
samma år föreningen stiftades utan att den fick
något nytt i stället, försåvitt icke tidningen
“Demokraten” skall få gälla som sådant, alldenstund den
följer föreningens värksamhet med särskild
uppmärksamhet.

I sina rätt kuriösa avskedsord till prenumeranterna
meddelar redaktionen av “Reform” att den aldrig hade räknat
på någon vinst av tidningen samt att den redan från början
varit fullt på det klara med att tidningen icke hade att
påräkna publik “bland den mindre bildade delen av folket”.
Språket hade “icke varit lämpat för densamma”... Till en
början ville redaktionen skriva för den mera bildade i hopp
att “sedan även tränga ned till massan“. Prenumerationen
syntes ga bra i början, men så hade tidningen utan att
redaktionen hade kunnat komma underfund med orsaken

blivit “misshaglig för flera” och man hade “gjort allt för att
hämma dess framgång”. Detta skulle icke ha avskräckt
tidningen att fortsätta med sin värksamhet. Men då
“socialismen här lika litet som i det övriga Europa utsläckes,
även om den för ögonbliket bleve berövad sina målsmän”,
finner tidningen sig kunna upphöra att utkomma.

Huvudredaktören för tidningen var F. Th. Borg,
sedan bekant som ledamot av riksdagens första
kammare och redaktör av “Öresundsposten”.

1850-talets arbetarföreningar upphörde som sagt
under decenniet. Men på 60-talet uppstå de på
nytt under så att säga en ny regim. Norrköpings
arbetarförening stiftas 1860, Hälsingborgs 1862,
Stockholms och Göteborgs nya arbetarföreningar
båda samma år eller 1866 o. s. v. De fingo en
avgjord “praktisk” riktning och blevo, för att tala
med den som statistiker förtjänte, men som
politiker mycket konservativa riksdagsmannen m. m.
C. E. Ljungberg, “fullkomligt fria ej blott för alla
socialistiska och kommunistiska svärmerier utan
även för politiska strävanden”Ljungberg, Den nya tidens associationsväsende, 1869,
s. 23.. Kooperationen
omhuldas i stället så mycket mer, den art av
densamma som hade Schulze-Delitzsch i Tyskland till
sin främste målsman och som kan betecknas som de
kristligt-socialas konservativa kooperation. Några
“för arbetarnas bästa nitälskande män av den
bildade klassen” stiftade 1865 ett “sällskap för
arbetareföreningars främjande”. Utom kooperativa
handelsföreningar bildades även ett antal
produktionsföreningar, nämligen i Stockholm en
association av målare med 30 à 40 medlemmar, en
silverarbetarförening, en association av pianoarbetare,
en förening för tillvärkning av järn-, stål- och
mässingsarbeten; i Norrköping en association för
tillvärkning av yllevävnader, två kooperativa

snickeribolag, ett kooperativt plåtslageribolag och ett
kooperativt mekaniskt värkstadsbolag o. s. v. Vid
sidan härav grundades även understödskassor dels
fristående, dels i samband med arbetarföreningarna.
Stockholms nya arbetarförening grundade sålunda
både en handelsförening och en sjuk- och
begravningsfond.

Boktryckeriarbetarnas association och en
skrädderiarbetarassociation voro bildade redan under
den förra perioden (1852). En tidigare år 1846
bildad fackförening i Stockholm (nämnda
boktryckeriarbetar- och skrädderiarbetarassociationerna
voro icke fackföreningar utan produktionsföreningar),
nämligen “Typografiska föreningen” hade så gott
som uteslutande en sällskaplig karaktär. Den har
emellertid utgjort embryot till vår tids fast
organiserade Typografiska förbund. Skrädderiarbetaren
Söderstedt höll, tydligen med erfarenheter från
uppehåll i Paris, 1852 i februari i Stockholms
arbetarförening föredrag om vikten och betydelsen
av arbetarassociationer för arbetarklassens höjande
i moraliskt och intellektuellt hänseende samt
till förbättrandet av dess ekonomiska villkor. Han
meddelade då också att en förening för
gemensamt inköp av livsmedel och gemensam matlagning
vore under bildning inom arbetarklassen.
Ifrågavarande “matassociation” konstituerades i april
nämnda år vid en gemensam sammankomst av
arbetarföreningen och bildningscirkeln under
ordförandeskap av sekreteraren i bildningscirkeln,
förutnämnde kammarjunkaren Pontin. 20 personer
antecknade sig vid tillfället som medlemmar. I
den provisoriskt tillsatta styrelsen invaldes två
silverarbetare, en skrädderiarbetare, nämnde
Söderstedt, en kortarbetare. De övriga utgjordes av
en kammarjunkare, nämnde Pontin, en baron, en
privatlärare samt en skräddarmästare.


Under denna arbetarföreningarnas andra period
föranstaltas de första skandinaviska så kallade
arbetarmötena.

År 1870 eger det första skandinaviska
arbetarmötet rum i Stockholm, vartill “Sällskapet för
arbetarföreningars befrämjande” hade utfärdat
inbjudning, sedan styrelsen, vars ordförande var
C. E. Ljungberg, genom en den 3 dec. 1869
dagtecknad rundskrivelse hade förvissat sig om
anslutning från föreningarnas sida. Efter cirkulärets
utsändande att döma skulle då ha funnits i Sverge
ett 50-tal kooperationsföreningar. Av inkomna
33 svar hade 32 (svenska) föreningar förklarat
sig önska ett nordiskt arbetarmöte. Trollhättans
förening hade funnit frågan vara för tidigt väckt.
Vid ett möte i Kristiania sommaren 1869 mellan
norska arbetarföreningar och några svenska och
danska vänner av associationsrörelsen bland
arbetarna som ock vid ett annat möte kort därefter i
Stockholm av några sydsvenska föreningar och
“Köpenhamns Arbejderforening av 1860“ hade
samma önskan blivit uttalad.

Mötet gick också av stapeln i Stockholm den 30
juni i slöjdskolans stora hörsal och pågick i fyra
dagar. De å programmet upptagna 16
överläggningsämnena voro fördelade på tre avdelningar, av
vilka den första avdelningen behandlade frågor som
avsågo främjandet av arbetarnas upplysning och
sedlighet; den andra: frågor rörande sättet att
ändamålsenligast ordna särskilda slag av föreningar,
utveckla associationsväsendet och att mellan
föreningarna åstadkomma nödigt samband samt den
tredje: frågor angående förbättrandet av den
arbetande klassens ställning i allmänhet.

I överläggningarna deltogo blott överklass,
skolmän och politiker, hantvärksmästare och fabrikörer
med undantag av i diskussionen rörande

emigrationsfrågan, i vilken en som sådan titulerad arbetare
deltog. Svenska arbetaren prisades för det den slagit
in på associationens väg i stället för som i England
på sträjk- och den trade-unionistiska vägen.

Mötets bestyrelse hade utgjorts av C. E.
Ljungberg, föreståndaren för Stockholms slöjdskola
kapten Björkman, folkskoleinspektören C. J.
Meijerberg, kapten Mankell, skräddarmästaren J. U.
Söderstedt (förutnämnde skrädderiarbetaren), Adolf
Hedin, lärftskramhandlare Ditzinger samt E. G.
Sundberg, bestyrelsens sekreterare.

Det andra nordiska arbetarmötet beslöts skola
hållas i Köpenhamn sommaren 1873, men kom
aldrig till stånd. Komiterade, tre från vartdera
av de tre länderna, vilka utsågos vid det första mötet
för detsammas anordnande “hörde ej av sig, om
den upplöst sig själv eller ännu i all tysthet arbetar
på planen för det nya mötet är obekant” heter
det i de utgivna förhandlingarna vid första svenska
“arbetarmötet” i Stockholm 16—19 juli 1879.

Inhemska s. k. arbetarmöten hållas i Stockholm
1879, i Norrköping 1882, i Örebro 1886, i
Stockholm 1890. Å detta möte beslöts omlägga de
hittillsvarande “arbetarmötena” till “social-politiska
kongresser”. Och skulle den första social-politiska
kongressen ega rum i Göteborg 1893, så vitt
oförutsedda hinder ej inträffade. Sådana förhinder
måtte ha inställt sig, ty någon kongress i angivna
syfte blev aldrig kungjord.

De värkliga arbetarmötena, där arbetarna själva
infinna sig och besluta om sina egna
klassangelägenheter, sammanfalla med socialdemokratins intåg
i landet kring mitten av 1880-talet. Fackföreningar,
som då finnas, börja åter få en socialistisk
anstrykning i likhet med Stockholms arbetarförening
under dess första organisationsår. När August
Palm börjar 1881 i Stockholm sin agitation, är

det Stockholms snickeriarbetarförening (senare
kallad Stockholms träarbetarförening) som ger
honom den första handräckningen. Från denna
tidpunkt ingår den svenska arbetarrörelsen i sitt
tredje socialistiska skede, men som tillhör en
senare tids historia, som vi icke här ha att behandla.



Omedelbar beröring med den
internationella arbetarrörelsen.

Bland sällskap som bildades under 1840-talet var
även “Skandinaviska sällskapet” i Stockholm, som
stiftades på hösten 1847 och som skall ha bestått
“till stor del av ledamöter ur de arbetande klasserna”
eller närmare bestämt: hantvärksgesällerna inom
sällskapet bildade en egen avdelningJfr. Posthumus, Anf. arb., II: 201 samt III: 75—76. —
Första skandinaviska, sällskapet stiftades i Uppsala 1843 med
Bergstedt som dess första sekreterare.. Några av
dem, vilka i utlandet lärt känna personer, vilka
voro värksamma för spridning av lärorna om
socialism och kommunism, fortforo att stå i
förbindelse med dessa; och sökte man genom
sällskapet sprida kännedom om de kommunistiska
lärorna. Vid sällskapets (eller sektionens?) första
sammankomst den 25 okt. hade Götrek fungerat
som ordförande. Genom de s. k. gesällvandringarna,
vilka voro så vanliga under skråordningens dagar
och som understundom utsträcktes till besök i andra
land, var det som svenska arbetare blevo i
tillfälle att stifta personlig bekantskap med utlandets
arbetarrörelse. Forssell, Löwstädt, Söderstedt,
kanske ock Trägårdh, hade varit på vandring i
utlandet.


Senare, då arbetar-Internationalen hade blivit
bildad 1864, påstås den ha haft “anhängare” här
i landet. Posthumus, förf. till “Mina samtida”,
kan t. o. m. uppge medlemmarnas antal, nämligen
till 2,000 (i företalet till del V av hans memoarer).
Han synes emellertid ha förblandat Internationalen
med en äldre likaledes internationell organisation,
kallad Europas demokratiska centralkommitté,
bildad i juli 1850 och med säte i London. Harro
Harring — Thranes samtida och som politisk
flykting bosatt några månader i Norge, tills han
därifrån utvisades i maj 1850 och efter utvisningen
bosatt än här än där i utlandet, mäst i England
— drev en ivrig propaganda för nämnda
organisation i Norden. Han icke blott erbjöd sig att
vara de tre nordiska ländernas representant i
kommittén samt att som deras ombud deltaga i
en tilltänkt världskongress av deputerade från
Amerika och Europa i London i maj 1851; han
sökte även från London få till stånd en sektion
av organisationen i Skandinavien. För detta
ändamål hade ett gemensamt möte av ombud för
skandinaviska arbetarföreningar varit ifrågasatt att hållas
i Göteborg såsom den mäst lämpliga
mötesplatsen, men synes mötet icke ha egt rum. Varifrån
Posthumus fått sin siffra är emellertid en
mystifikation. Åven Bergstedt, utgivaren av “Samtiden”,
påstår, utan att uppge någon medlemssiffra, att en
sektion av Internationalen fanns här liksom i
Danmark, men tyckes han dels fått denna sin uppgift
från en fransk förf. i Journal des Economistes, dels
grundat den på ryktena som korsade varandra på
denna tid om den fruktade Internationalen. Han
meddelar ock i sin veckoskrift endast ryktesvis
till en början att pänningunderstöd ingick från
Sverge till Internationalen. Så skriver han bland
annat att “det uppgives med stor säkerhet av

personer som pläga vara väl underrättade att icke
obetydliga bidrag samlas på svenska värkstäder
för det internationella sällskapets räkning”. Men
redan i följande årgång av tidskriften har ryktet
tagit fast form; och nu finns det som sagt en
sektion av densamma. De många
arbetsinställningar, som skola ha förekommit nästan samtidigt
på skilda orter i landet, sättas i samband med
de svenska arbetarnas helt visst apokryfiska
förbindelse med InternationalenSå “många“ kunna “arbetsinställningarna” icke ha varit,
om ens några, vid denna tid. Senare under 1870-talet, då
Internationalen var upplöst, utbröto ett par stora
sågvärksarbetarsträjker i Norrland, “det stora upploppet” i Gävle i
maj 1875 samt den ännu våldsammare, mycket omskrivna
Sundsvallssträjken 1879. Om “upploppet” i Gävle skrev
Aftonbladet 8/6 efter dess slut bl. a. dessa ord: “En av våra
förnämsta och idogaste landsortsstäder har i dessa dagar
varit skådeplatsen för uppträden av en synnerligen
beklagansvärd art. Efter vad det vill synas, är visserligen den
genom brädgårdsarbetarnas i Gävle arbetsinställelse störda
samhällsordningen nu återställd, men vi befara att genom
vad som tilldragit sig och genom vederbörande myndigheters
sätt att därvid gå till väga, aktningen för lag och ordning
i landet erhållit en svår stöt.“ (Se vidare “Tillägget“ i
slutet av boken).. I Danmark
däremot fanns faktiskt en sektion av Internationalen,
bildad av Pio, som därstädes under åren 1871
och 72 hade skapat fram en kraftig socialistisk
arbetarrörelse, men som redan 73 blev helt och
hållet undertryckt av myndigheterna. Från
Danmark gick rörelsen över till Norge, varest en dansk
snickerigesäll M. Jantzen och en svensk snickare
J. O. Ljungdahl tillsammans med en norsk student
O. J. Fjörtoft drevo internationalistisk agitation,
som likväl blev naturligen av kort varaktighet.



Proletariatet som produkt av kapitalism
och industrialism.

Över detta ämne skriver P. Götrek äkta
“marxistiskt” i sin 1847 utgivna lilla skrift “Om
proletariatet”. Marx hade då ännu icke gjort sig
gällande; hans kommunistiska manifest utkom först
följande år i februari, då det genast översattes av
Götrek till vårt språk. Marx’ tidigare arbeten
“Elend der Philosophie” m. fl. voro ej ens kända
i hans eget hemland, Tyskland.

Proletariatet är enligt Götrek den klass i
samhället, som uteslutande lever av sitt arbete och
icke av vinsten av något kapital; den klass, vars
väl eller ve, vars liv och död i följd därav beror
av växlingen av goda eller dåliga konjunkturer,
som med ett ord beror av den ökade eller minskade
konkurrensen.

“I det gamla Rom kallade man de medborgare proletarii,
vilka hade så ringa inkomst att de måste från all skatt till
staten befrias och vilka ej kunde vara staten till någon nytta
annat än genom de barn (proles) de lämnade den. Fattiga
och arbetsklasser har det i alla tider givits, även voro de
arbetande nästan alltid de fattiga, men proletärer har det
ej alltid givits och det lika litet som konkurrensen ej alltid
varit fri.“

Hans egna ord lyda i fortsättningen sålunda:

“Proletariet har uppkommit genom införandet
av maskinerna, vilka sedan medlet av 18:e seklet

blivit uppfunna och av vilka de viktigaste äro
ångmaskinerna, spinnmaskinerna och de mekaniska
vävstolarna. Dessa maskiner, vilka voro ganska
dyra och sålunda endast kunde anskaffas av rika
personer, utträngde de dåvarande arbetarna,
alldenstund man medelst maskinerna kunde leverera
varorna för bättre pris och med mera
skyndsamhet än det var möjligt för de hittills varande
arbetarna på deras ofullkomliga spinnrockar och
vävstolar. Maskinerna överantvardade därigenom
industrins viktigaste grenar helt och hållet i de
stora kapitalisternas händer och gjorde att
arbetarens ringa egendom, som huvudsakligen bestod
av hans värktyg, vävstolar och dylikt, blev alldeles
utan värde, så att kapitalisten kunde behålla allt
för sig, lämnade intet övrigt åt arbetaren. Sålunda
blev fabrikssystemet infört.

Då kapitalisterna sågo huru förmånligt detta
system för dem var, sökte de att utsträcka det
till allt flera arbetsgrenar. De fördelade arbetet
allt mer och mer bland arbetarna, så att dessa
senare, som förut var och en gjort ett helt stycke
arbete, nu endast gjorde en del av detta stycke.
Härigenom användes själva arbetaren såsom en
maskin och genom det sålunda förenklade arbetet
kunde man lämna produkter skyndsammare och i
följd därav till billigare priser än förut. Slutligen
fann man att de organiska maskinerna eller
arbetarna i de flesta fall kunde utbytas mot mekaniska,
så att i nästan varje arbetsgren maskiner kunde
användas. Så snart nu en arbetsgren blev driven
maskinmässigt, föll den, alldeles som förut spånad
och vävnad, i de stora kapitalisternas händer, och
arbetaren undandrogs den sista återstoden av
självständighet. Småningom ha vi kommit därhän att
nästan alla arbetsgrenar, synnerligast i England,
Frankrike, Tyskland och Amerika, drivas

fabriksmässigt. Därigenom har den hittillsvarande
medelklassen, i synnerhet den mindre hantvärksmästaren
blivit allt mer ruinerad, arbetarnas forna läge helt
och hållet förändrat och tvänne nya klasser, som
småningom uppsluka alla de övriga, ha
uppkommit, nämligen 1. de stora kapitalisternas klass, som
i alla i industriellt hänseende fortskridande länder
nästan uteslutande är i besittning av de
förnödenheter, som för livets bibehållande behövas och av
de medel (maskiner, fabriker, värkstäder),
varmedelst dessa förnödenheter bli åtkomliga. Detta
är den klass, som kallas bourgeois eller bourgeoisi,
2. de ingenting egandes klass, som är tvungen att
sälja sin arbetskraft till bourgeoisklassen endast
för att erhålla levnadsbehoven. Men då de båda
parterna vid denna handel ej äro till varandra i lika
ställning utan fördelarna alltid på bourgeoisins sida,
så måste de ingenting egande foga sig efter de
av bourgeoisin föreslagna dåliga villkoren. Denna
av bourgeoisin beroende klass kallas proletärernas
klass eller det förut nämnda proletariatet.

De bägge stora samhällsklasserna, bourgeoisin
och proletariatet, skola i anseende till deras olika
samhällsställning och intressen förr eller senare
ställa sig som tvänne fientliga makter mot
varandra. Striden kan ej undvikas. Den gäller
samhället; den gäller mänskligheten och dess framtid.”

“Det vore skäl”, menar dock Götrek, “att den,
medan ännu tid är, bilades. En våldsam
omstörtning, en revolution är oundviklig, såvida ej
en reform på fredlig väg dessförinnan beredes ...
Under sådana förhållanden kunna vår tids politici
ej utgöra mer än tvänne partier, antingen äro de
reformvänner eller revolutionärer.”

Utan sitt föregående studium av saint simonismen
skulle Götrek icke ha kunnat ge en så klar bild
som den han här ger av proletariatets uppkomst

och av maskinteknikens återvärkan på detsamma.
Såsom förut nämnts (s. 64) har Tugan-Baranowsky
ådagalagt i sitt arbete om den modärna socialismens
historiska utveckling att Saint Simon och hans
skola givit läran om klasskampen, sådan den i dag
förstås, en klar och tydlig formulering, ehuru saint
simonisterna själva hade den föreställningen att
de genom sin lära om en ny reformerad
kristendom hade gjort den överflödig.

Om maskintekniken skriver Götrek i samma
lilla skrift:

I våra dagar tillskynda maskinerna rikedom åt en, då de
ruinera hundrade eller tusende. De äro ett fördärv för massan
av arbetare, vilka i sin förtvivlan ofta äventyra fängelse eller
döden för att förstöra dem. Och likväl är det omöjligt att
hindra fördubblandet i oändlighet av nya maskiner och detta
maskinernas ökade antal, allt mer ökande arbetarnas elände,
skall otvivelaktigt, om ej reformer i tid hindra det, förorsaka
förskräckliga katastrofer. Men maskinerna äro i och för sig
ett gott, alldenstund de lätta arbetarnas möda och öka
produktionen. Det är den sociala organisationen, som är
fördärvlig och som skadar allt. Det är nödvändigt att uppfinna
en bättre organisation för arbetet och för samhället,
varigenom maskinerna bli nyttiga för alla utan att skada någon.“

Kommunismen löser detta problem fullständigt
och fullkomligt, förklarar Götrek, tänkande då
först och främst på Cabets ikariska kommunism.

“Inom det samhälle, som antagit
gemensamhetsgrundsatsen, gagna maskinerna alla och äro på intet sätt till skada
för någon, emedan alla arbetare eller alla medborgare äro
associerade och tillgodonjuta allesamman av produkterna;
och alla böra vara intresserade av att man uppfinner
nya maskiner.”



Kommunismen i Sverge.

1. Resumé. — Götrek hade efter sin övergång
till Cabet gjort hans lära bekant, såväl genom sin
översättning av hans trosartiklar som genom egen
popularisering av hans grundsatser under
markering att Cabets kommunism vore den sanna
kommunismen. Sedan följer Götreks översättning av
Marx’ manifest. I Stockholms bildningscirkel hade
Forssell framlagt sin uppfattning av kommunismen
samt dennes förhållande till kristendomen. En av
cirkelns medlemmar, skeppsbyggmästare Andersson,
hade vid en av dess fäster proklamerat sig som
anhängare av “den andliga kommunismen”.
Samtliga stående under de läror Cabet hade förkunnat.
Bland hemkomna svenska arbetare hade Löwstädt,
ledamot av Stockholms arbetarförenings styrelse,
varit en av hans åhörare vid de av Cabet
anordnade föreläsningarna i Paris.

Cabets kommunistiska system har blivit kallad
till skillnad från andra kommunistiska system den
ikariska kommunismen efter hans sociala roman
“Resan till Ikarien“, vilken utgör en beskrivning
i minsta detalj av den kommuniststat han givit
det fingerade namnet Ikarien. En engelsk lord
William Carisdale, under vilkens förklädnad Cabet
döljer sig, företager en resa till landet in spe,

skriver en dagbok om landets seder och bruk,
författning och institutioner samt förälskar sig i en
ikariska, den han slutligen äktar. Hans
kommunism har även blivit kallad dygdekommunismen,
emedan enda drivfjädern till alla handlingar skulle
vara dygd.

Enligt Cabet bör ett lands hela territoriella område
betraktas som ett enda gods, vilket utan att kunna delas tillhör
samhället under hägnet och ledningen av en centralmakt
eller stat. Folkets fullmäktige förvalta detta allmänna gods
och fördela genom sina organ såväl avkastningen som arbetet,
inrätta värkstäder för varje yrke samt förena arbetarna av
samma yrke. Det enskilda äktenskapet, det enskilda
hushållet och den enskilda familjen bibehållas hälst, men är ej
oundgängligen nödvändigt. Barnen åtnjuta alla utan undantag
lika uppfostran, men stanna hos föräldrarna. Städer
fortbestå; och upprätthålles således skillnad mellan land och stad.
Det nationella området står som sagt under statens uppsikt,
kontroll och ledning. Enväldet tillhör folket, men folket
utövar sitt envälde genom regeringsformen, fastställd och
godkänd av hela folket, samt genom lagen, uttrycket för
den allmänna viljan, men stiftad av en av alla medborgare
vald national-representation och “så mycket som möjligt”
gillad av hela folket. Alla till myndig ålder komna
medborgare äro valbara och valberättigade. Regeringsformen
omfattar kommunismens grundsatser samt innehåller
bestämmelser i alla frågor som röra föda, kläder, husrum,
äktenska, familjeliv, uppfostran, arbete o. s. v. Cabets
kommunistiska stat är politiskt en stat grundad på nu gällande
demokratiska grundsatser: allmän rösträtt, parlament och
regering.

2. Kommunistiska manifestet av Marx. —
Anskönt Götrek betonar Cabets kommunism vara
“den sanna kommunismen” till skillnad från den
“materialistiska” kommunismen, som enligt Götrek
har på sitt program både materialism och ateism,
äktenskapets och familjelivets upphävande samt
egendomsgemenskapens omedelbara införande
genom våld, översätter han ändock de tyska
kommunisternas “materialistiska” manifest, som på

svenska givits titeln “Kommunismens röst“.
Utkommet anmäles manifestet av både
“Posttidningen” och “Demokraten”, men som ger
anledning till en liten ordtvist mellan de bägge
tidningarna som onekligen är av historiskt intresse.
Omnämnandena ske dock först några år sedan
manifestet utkommit eller år 1851. Båda införa
de utdrag ur detsamma. “Demokraten” väljer
kapitlet om “den konservativa eller
bourgeoisi-socialismen”, medan “Posttidningen”, som enligt
“Demokraten” “numera tyckes vara tämligen
kommunistisk”, föredrar manifestets sista kapitel
“kommunisternas ställning till de olika
oppositionspartierna”.

“Vi för vår del finna“, skriver “Demokraten”, “detta
stycke för våra svenska läsare ej väl valt, alldenstund vi ej
inom vårt land ännu förmärkt några kommunistiska rörelser.
Vad den s. k. socialismen däremot beträffar, så igenfinna vi
den överallt. Vi finna socialistiska skriftställare från
kungaborgen ända ned till Didrik Ficks gränd. Vi finna socialism
överallt hos våra publicister och riksdagstalare, på
sockenstämmorna, inom de välgörande sällskaperna m. fl. ställenAnspelningarna på kungaborgen torde hänsyfta på
Oscar I, vilken som bekant visade ett kungligt intresse för
den sociala frågan, ungefärligen på liknande sätt som hans
höga kollega i Frankrike Napoleon III under hans prinstid,
då han skrev en “socialistisk” broschyr “Fattigdomens
avskaffande”. — Förre statsrådet J. D. af Wingård har skrivit
(1850) memoarer, dem han gav den underliga titeln
“Gammaldags socialistiska åsikter”..
Men denna socialism är ej den som vill rubba det bestående,
varför den i broschyren även kallas den konservativa eller
bourgeoisi-socialismen. Och för denna sanna teckning den
gör av socialismens närvarande ståndpunkt i Sverge låna vi
ur förenämnda broschyr det kapitel, som har ovannämnda
socialism till överskrift, vilken vi över vår artikel för en del
av våra läsares räkning förändra till Nosce te ipsum”Känn dig själv..

På detta utfall nöjer “Posttidningen” sig med
att endast konstatera, det “Demokraten” åter

börjat annonsera om broschyren. Sedan hon
omnämnt de språk, till vilka manifestet översatts,
anför hon omedelbart därefter ifrågavarande kapitel
som “en liten provbit”.

“Demokraten” omnämner manifestet även i ett
tidigare nummer (för den 5 april s. å.) som “den
nya tidens socialistiska program”, som bör “noga
studeras av var och en som vill ega någon närmare
kännedom om de stora frågor som det blivit vår
tids uppgift att lösa”.

Eljes rådde i allmänhet inom det konservativa
lägret stor skräck för kommunismen. “Hotar
kommunismen?” frågar ett av de värst skräckslagna
bladen, nämligen förut omnämnde kammarjunkar
Pontins tidning “Morgonbladet”, i en artikel med
denna rubrik för den 8 jan. 1850. “Icke ännu”,
svarar tidningen på sin fråga. “Men förhållanden
kunna, lättare än mången tycks föreställa sig,
uppkomma, då detta rysliga samhällsonda bliver en
värklig fara även för Sverge.” Bladet finner dock
en tröst i att befolkningen på Sverges landsbygd
ännu är alldeles främmande för den politiska
radikalismen, vid denna tid liktydig med
Aftonbladsradikalismen, och av ”Morgonbladet” betecknad
som “kommunismens moder”.

3. Religiös kommunism. — Med pietismens
införande i landet uppstod en religiös kommunism,
som kring medio av 1700-talet ledde till bildandet
av några kommunistiska jordbrukskolonier. Den
religiösa kommunismen är alltid gruppkommunism,
en sammanslutning mellan en grupp religiöst
liktänkande individer, vilka leva sitt gemensamhetsliv
utan att bekymra sig om den övriga, för dem
främmande yttre världen.

Gemensamheten av all egendom skall åter

införas, sådan den var i kristendomens första tid,
är en av pietismens grund- eller trossatser.

Av ett par bröder Jakob och Erik Eriksson, söner till en
kyrkoherde i Finland, bildades ett pietistiskt trossamfund i
Stockholm omkring år 1730. Men några år därefter, 1734,
utvisades både stiftarna och de till ett 60-tal uppgående
samfundsmedlemmarna ur landet för irrlärighet. Efter ett
av förföljelser uppfyllt liv i Danmark, Holland och Tyskland
kommo Erikssönerna tillbaka elva år senare (1745) med sin
lilla skara. Och fingo de då av myndigheterna tillåtelse att
slå sig ned på Skevik, en lantegendom om ett mantal på
Värmdön i närheten av Stockholm. Medlemsantalet hade
då smält samman till 26 personer, men växte snart på nytt,
när sekten fick fast bostad. Gården inköptes 1746 för 16,000
rdr av en rik köpman i Linköping vid namn Almqvist, vilken
överlät den på samfundet, varefter sekten sedan fick namnet
Skevikarna. Män och kvinnor, varibland även funnos tyska,
danska och finska familjer och enskilda, bodde här såsom
i ett kloster, hade allting gemensamt samt stodo under
uppsikt av en föreståndare. Så länge båda Erikssönerna levde,
var sammanhållningen god, men med Erik Erikssons död
1761 började efter hand split och tvist vinna insteg, vartill
säkerligen mäst bidrog den förmögenhet, som hade tillfallit
samfundet. När Almqvist, som med sin hustru 1766 flyttat
till Skevik och där ingått i samfundet, avled 1770, tillföll det
icke blott Skeviks gård utan även en större gård i
Östergötland om 7 mantal, värderad till 54,000 rdr samt kontant
och i säkra fordringar 227,500 rdr. Enligt de testamentariska
bestämmelserna skulle förmögenheten förvaltas av sju
personer. De följande med oinskränkt makt utrustade
föreståndarna, mäst tyskar, samt övriga styrelseledamöter, varibland
märkes en protokollssekreterare i Stockholm, synas ha haft
åtrå efter samfundets egendom. Efter Almqvists död
invecklas samfundet genom sina föreståndare och
styrelsemedlemmar i en rad processer, vilka pågå i årtionden.
Pänningkapitalet var på några årtionden slutligen förslösat;
åbyggnaderna på gården förföllo; jorden kom i lägervall och
egendomen intecknades till betydligt belopp. 1832
överlämnades Skevik av dess dåvarande fåtaliga invånare mot
ett betingat livstidsunderhåll till Värmdö församlings
fattigkassa. Sekten upplöstes efter att ha bestått 115 år. Som
ett bevis på dess ryktbarhet kan ju alltid tjäna Gustaf III:s
besök på Skevik 1779 och Gustaf IV Adolfs föräring av en
silverkanna till samfundet. Skevikarnas historia är skildrad
1866 av G. Janzon, då pastor å Värmdö.


Utom skevikarna i Stockholms län gjorde
“åkeanerna” i Småland sig särskilt bemärkta som ett
kommunistiskt trossamfund. De uppkallades efter
en bonde Åke Svensson, vilken 1784 bildade ett
religiöst samfund med egendomsgemenskap och
utan äktenskap.



Saint simonismen i Sverge.

1. Hjerta, Götrek och Nya Argus. — Under
och efter den stora franska revolutionen 1789
uppstod en ofantlig mängd tidningar i Frankrike;
och den franska pressen nådde så småningom en
hög grad av utveckling. Tidens publicistiska sed
var då här i landet att vid sidan om det svenska
materialet hämta stoff för tidningarnas innehåll ur
den franska, engelska och tyska, men framför allt
ur den franska pressen. Naturligtvis anlitades då
företrädesvis sådana tidningar, vilka i utlandet
stodo mäst i ropet. Bland franska tidningar var
“Le Globe“, som hade startats 1824 som litterär
och filosofisk journal men som snart upptog även
politik, fördelaktigt känd för sitt välredigerade
innehåll och rikedom på uppsatser rörande de
politiska förhållandena i ett flertal av Europas
länder. Efter att ha blivit politisk övergick
tidningen 1831 genom köp till saint simonisterna,
vilkas organ den var jan. 1831—april 1832, då den
för alltid upphör. Samtidigt härmed börja ock de
saint simonistiska artiklarna att visa sig i Hjertas
tidning “Medborgaren”, som från början hade
uppsatts, såsom förut nämnts, företrädesvis som
riddarhus-oppositionens organ, vilken opposition
också var den egentligen ledande oppositionen
i landet. Men alltifrån tidningens början hade

artiklar varit införda, hämtade enbart ur “Le Globe“
enligt följande överslag: för 1829 4 allmänt
politiska artiklar samt för 1830 8 allmänt politiska
samt en artikel, handlande om den tyska
litteraturens tillstånd; de speciellt saint simonistiska
artiklarna utgöra 1831 15 och 1832 5, under det
att de allmänt politiska äro resp. 9 och 2.

De saint simonistiska artiklarna synas ha vunnit
Hjertas beaktande framför allt för deras
allmänmänskliga tendenser och övriga förtjänster i
medborgerligt hänseende. I den mån de äro
allmänmänskliga och ega allmängiltighet intressera de
honom. I inledningen till en artikel, undertecknad
Fredr. Rådberg, “Om anledningarna till
jäsningstillståndet i Europa“ för den 10 juni 1831 prisas “Le
Globe“ för “den sanningskärlek, den värma för
befordrandet av mänsklighetens högre intressen och
det till roten av ämnet inträngande forskningsbegär
som utmärka denna förtjänstfulla tidnings uppsatser”.

För den 25 febr. samma år bifogas till en ur
“Le Globe“ översatt artikel om “Politikens och
religionens överensstämmelse” — ett av dessa
föredrag, predikningar (prédications) som de av
”sekten” vanligen benämnas, som någon av
riktningens ledare då och då höll i saint simonisternas
församlingssal i Paris — de saint simonistiska
grundsatserna, men förklarar Hjerta tiden icke mogen
för stiftandet av det samhälle saint simonismen
företräder. Varje strävande till utvecklingen av
dess idéer förtjänar likväl “människovännens
erkänsla — skulle deras tid vara än aldrig så
avlägsen”.

De oupphörliga angrepp, för vilka Hjerta
utsättes från en del Stockholmstidningar, nog att nämna
Crusenstolpes officiösa politiska tidning
“Fäderneslandet” samt “Nya Argus”, på grund av tidningens
uppträdande för saint simonismen, förklarar han till

en början sig mottaga med likgiltighet. Men han
finner sig slutligen tvungen att allt mer precisera
sin och tidningens ståndpunkt till saint simonismen:
“huruledes vi (Medborgaren) betrakta denna lära
och vad vi däri anse viktigt”. (2/8).

“Vi tillstå”, skriver tidningen för den 18 okt. 1831,
”uppriktigt att vi funno dessa läror i flera fall icke endast
intressanta utan även förtjänta av en djupare forskning. Vi
hava för vår del en så grundad övertygelse att alla
samhällsinrättningar böra hava till mål förbättrandet av den talrikaste
och torvtigaste folkklassens moraliska, fysiska och intellektuella
ställning, att alla födselns företrädesrättigheter utan undantag
böra avskaffas, att en var bör belönas efter sin skicklighet
och att vars och ens skicklighet bör bedömas efter hans
värk, att vi icke kunde annat än gilla de bemödanden den
nya sekten i Frankrike ägnar åt värkliggörandet av dessa
grundsatser i samhällsformerna... Vi hava aldrig förmärkt
att den nya franska sektens mål skulle vara att störta
eganderätten. I sådant fall försäkra vi att vi aldrig skulle hava
fästat så stor uppmärksamhet på dess författares skrifter och
dess talares i övrigt märkvärdiga framställningar.”

Bland de nyss antydda saint simonistiska
grundsatserna lyder punkt 2:

“rättigheten till arv bör ej finnas. Vid varje medlems
död faller hans egendom till statskassan. Själv utan arv, är
vars och ens egen förmögenhet endast priset för hans
arbetskraft”; punkt 3: “all uppfostran är gemensam och sker på
statens bekostnad. Efter fullbordad uppfostran, väljer var
och en sitt levnadsyrke antingen inom den prästerliga,
vetenskapliga eller näringsidkande klassen. Statskassan förskjuter
en nödig summa för vars och ens bosättning och hans
skicklighet belönas jämväl av staten”; punkt 4: “kvinnorna äro
männens jämlikar. De uppfostras även gemensamt och måste
liksom männen välja den plats i en av samhällets tre klasser,
vartill deras naturanlag bestämma dem. De få ingen hemgift
av staten.”

Sin politiska självdeklaration avger Hjerta i
anledning av nya angrepp ännu en gång, nämligen
för den 20 jan. 1832. Denna förklaring, den han

betecknar som den sista, sammanfattar han i 14
punkter. Han förklarar sig här “icke varit eller vara
anhängare av någon sekt, något parti, kotteri eller
organiserad fraktion av samhället”; önskar ej häller
bli “anhängare av någon sekt vare sig politisk
eller religiös”. Han “tror sig ännu se mycket
nyttigt, mycket upplysande i saint simonistiska
sektens läror och skrifter”, men tycker sig tillika
däri se misstag och brister. “Det förra tror han
sig böra följa med uppmärksamhet; de senare
kunna bliva föremål för hans ogillande, men ej
för hans åtlöje eller gäckeri”.

Att göra Hjerta och hans tidning till speciella
anhängare av saint simonismen — vad däremot
Götrek var innan han övergick till CabetGötrek översatte och bearbetade som nämnt är i
Inledningen även ett par saint simonistiska småskrifter,
nämligen 1831 “Framtidens religion uppenbarad af Saint Simon,
en kort framställning af den nya religionsläran enligt saint
simonisternas skrifter“ samt, när den förra blivit slutsåld,
1833 “Saint Simons religionslära i kort sammandrag”. Den
förra broschyren omfattar 48, den senare 36 sidor. —
torde, av det vi här anfört, icke kunna anses vara
överensstämmande med de faktiska förhållandena
eller i övrigt med hans många reservationer och
uttalanden, vida fler än dem vi här kunnat
omnämna. Ej häller förmärkes någon som hälst saint
simonism vare sig i hans riksdagsvärksamhet eller
i de senare av honom utgivna tidningarna
”Budbäraren”, en politisk och litterär veckoskrift, som
utkom några månader under 1851—52, samt
”Stockholmsbladet”, en politisk tidning, utkommen
lika kort tid under 1838—39. Saint simonismen
var då visserligen för flera år sedan avsomnad som
rörelse, men i sin anmälan den 13 dec. 1851 av
“Budbäraren” yttrar Hjerta dessa icke så alldeles
betydelselösa ord:


”Den riktning i socialt avseende som denna tidskrift
kommer att följa, blir varken den så kallade kommunismen eller
den orätt förstådda socialismen, vilka under större eller
mindre inskränkning av den individuella friheten och
familjebanden underkasta samhället en mer eller mindre utsträckt,
men i själva värket lika tryckande hierarkisk styrelseform som
enväldet. “

Det var för övrigt mycket vanligt att stämpla
allt politiskt nytt som “saint simonistiskt”, när
denna rörelse var på modet, som allt “jakobinskt”,
då jakobinismen var som mäst modärn.
Förutnämnde kapten Anders Lindeberg utpekas även
som saint simonist av B. v. Beskow i dennes
arbete “Har Sverge publicitet och publicister”
(II: 124, 1839), ehuru liberal av den franska
revolutionära riktningen.

I ett den 3 september 1832 till sina
prenumeranter ställt cirkulär anför “Medborgaren” som
skäl för sitt upphörande “oväntade svårigheter
att finna någon i huvudstaden boende person med
det oberoende och de tänkesätt som under
närvarande förhållanden erfordras för att åtaga sig
det juridiska ansvaret för tidningen”. Och då
Hjerta “icke kan anmoda någon i landsorten boende
att åtaga sig sådant ansvar på en tid, då den
myndighet, som har att vaka över tryckpressen,
genom oupphörliga åtal jäktar och besvärar
tidningens utgivare”, samt då han “icke förmår att
genom betalning förskaffa sig en sådan
ansvarighet, enär vida betydligare anbud säkert genast
skulle undandraga honom densamma”, ser han sig
“nödsakad att tillkännagiva det jag ej kan
fortsätta tidningens utgivande”.

Inblandning av Hjertas dåliga privata ekonomi,
såsom tal om hans spelskulder o. dyl., i samband
med tidningens upphörande och Hjertas
publicistiska värksamhet, kan möjligen passa
sensationella skribenter och journalistiska dagsländor,

men på den som tar sin uppgift på allvar värkar
sådant tal som en förolämpning mot och
besudling av Gustav Hjertas i det stora hela manliga
och storvulna karaktär.

Det bleve för vidlyftigt att närmare inlåta oss
på angreppen, som utgingo från tidningen “Nya
Argus” — Hjertas hätskaste motståndare inom
pressen — utan att ega något motsvarande intresse
från socialistisk synpunkt. Det må här blott
konstateras att, sedan “Nya Argus“ med kollegers
hjälp blivit kvitt sin besvärliga konkurrent — själv
säger det värda bladet i sublim älskvärdhet att
det skulle “sett bättre ut om Medborgare-red. ej
av Nya Argus blivit tvingad att upphöra“ —
slog den, horibile dictu, sig till riddare för saint
simonismen. Hjertas tidning hade, försäkrar “Nya
Argus“ för den 2 nov. 1831, “i politisk hänsikt
kunnat bliva ett frö till de mäst betänkliga följder,
i fall det lyckats Medborgare-apostlarna att sprida
dessa läror till de lägre klasserna och bland dem
organisera en ny läsaresekt av simonistiska
församlingar”, men är det nu ”slut med denna
galenskap som i 10, 12 månader fyllt nästan varje
nummer av Medborgaren” o. s. v., o. s. v.

Det som varit galenskap upphör att vara
galenskap, när “Nya Argus” får taga hand om det.
För den 16 maj 1832 avger tidningen en ny
försäkran rakt motsatt den redaktionen avgivit några
månader förut. “Saint simonismen har”, säges det
nu, “ej förlorat som lära sin livskraft” genom den
skism inom skolan som ledde till hennes upplösning.
“Tvärtom: genom upphörandet av predikningarna
och gycklet med gudstjänsten kan läran endast
vinna.” Några veckor tidigare eller i en artikel
för den 28 april s. å. “Vad är saint simonismen?”
skriver dess förf. alldeles hänförd bl. a. “att den
i vår tid och kanske företrädesvis i Sverge är

både viktig och t. o. m. nödvändig att känna. För
det att man hört ett och annat om simonisternas
predikningar och sektväsende, för det att man skrattat
åt deras löjligheter eller harmats över någon av
deras dogmer och den användning som därav
gjorts, så känner man därför icke saint simonismen”.
Och så går förf. på i samma stil spalt ned och
spalt upp.

Man må veta att “Nya Argus“ var i Sverge
organ för den storborgerliga medelklassen i fransk
mening. Medelklassen är enligt tidningen den
upplysta, bildade demokratins representant, vars
uppgift det är “att gjuta förnyad livskraft i
staterna... dess uppfostran, levnadsvanor, belägenhet
i staten, allt samvärkar att bereda ingång åt de
läror som stödja samhälle och regeringsmakt, icke
på en murknad aristokrati och ett privilegierat
prästerskap men på fri, ädelsinnad
medborgerlighet, varhälst den träffas inom samhällets regioner”.
Den “råa“ demokratin, varmed menas folkets
breda bottenlager, intar jämte en “utlevad
aristokrati” däremot en mot medelklassen fientlig
riktning, som intet annat åsyftar än “en fullkomlig
social omstörtning“ icke endast av regeringar utan
även av samhällena. Strid står därför mellan dessa
båda riktningar, den bildade och den råa
demokratin, om eganderätten, som “pöbeldemagogin”
vill avskaffa; mellan “dem som ingenting ha och
dem som ha något att förlora, mellan nöden och
lättjan å ena sidan samt industrin och fliten å den
andra”. Den råa demokratins ledare förmena sig
vara “de äkta liberala, som veta vad de vilja,
som ej stannat på halva vägen utan gått till botten
av saken“. Gent emot denna “pöbeldemagogi“,
såsom den tager sig uttryck i saint simonisternas
läror i Frankrike och Oweniternas i England, skulle
det storligen förvåna “Nya Argus“, om bland

medelklassen i Sverge många funnes som “kunde
vara nog inskränkta, nog okunniga, ja, sägom rent
ut, nog dumma att låta förvilla sig av rörelsens
skrik mot juste miljöpartiet, vilket ej vill säga
annat än mot medelklassens inflytande” Nya Argus, 1831 24/12 o. 1832 28/7..

Men så blir det omsider “Nya Argus“ klart
att saint simonismen kan vara den “upplysta”
demokratins herravälde ett utmärkt stöd genom
sin kritik av bördsprivilegierna och yrkande på
upphävandet av alla bördens privilegier, inklusive
även arvsrätt. Och sålunda kommer det sig att
det storborgerliga organet blir saint simonismens
vapendragare.

2. C. J. L. Almquist. — Kärnan i saint
simonismens socialism är dess principiella
utdömande av arvsinstitutionen, utan att dock detta
är något särskilt originelt för riktningen.
Lejonanker hade hos oss uttalat samma idé; och under
den stora franska revolutionen hade framkommit
förslag om dess avskaffande. Gamla
arbetar-Internationalen hade senare upptagit frågan på några
av sina kongresser. På kongressen i Basel 1869
väckte Bakunin förslag om ett uttalande för
arvsrättens fulla avskrivning. I rapporten, som
generalrådet avgav till kongressen, skriven som vanligt
av Marx, gjordes däremot gällande att
lagstiftningen rörande arv icke är orsaken utan värkan,
den juridiska konsekvensen av den nuvarande
ekonomiska organisationen. Arvsrättens
försvinnande kommer därför att bli det naturliga
resultatet av den sociala omvälvningen med dess
upphävande av privategendomen till
produktionsmedlen. Åtgärder vidkommande arvsrätten kunna blott
ifrågakomma på de bestående förhållandena, såsom

t. ex. i form av progressiv beskattning av arv och
inskränkning i rätten till kvarlåtenskap. Intetdera
av förslagen erhöll vid kongressen absolut
majoritet; ett flertal ombud nedlade sina röster och
ett av de engelska ombuden framställde som
ett medlingsförslag progressiv skatt på arv. På
så sätt har i den äldre socialismen
arvsrättsfrågan kommit att utgöra en av de centralaste
bland dess praktiska frågor.

Synbarligen påvärkad av saint simonismen
framlägger Almquist ett arvsrättsprojekt, som står i
samband med hans lära om äktenskapet, samlivet
mellan man och kvinna — han var som vi i
inledningen redan omnämnt mot såväl kyrklig som civil
vigsel, makarnas sammanboende som en påbjuden
skyldighet samt för kvinnans fullständiga
oberoende av mannen i ekonomiskt avseende. För att
icke äventyra barnens uppfostran och existens
under de fria former han önskar äktenskapets
ingående, fordrar han stiftandet av ett
“barnförsäkringsvärk”, som garanterar barnen deras
uppfostran och utkomst i deras blivande yrke.
Barnafaderns namn är icke känt eller det bör åtminstone
icke vara obligatoriskt. Barnen tillhöra därför
modern, stå under hennes omedelbara vård och
ledning, bo hos henne. Och då det är samhällets
skyldighet att förebygga barnens undergång, i ty
att barnen äro samhällets framtid, men
kostnaderna för deras vård och uppfostran icke kunna
läggas som en börda blott på modern, skall nämnda
barnförsäkringskassa tjäna till bestridande av alla
utgifter för barnen tills de hunnit sin
myndighetsålder, för flicka till 18 år och för yngling till 21 år.

“Varje moder skall för varje sitt barn från
barnförsäkringsvärket i församlingen, i häradet, i landskapet eller för hela
riket, huru man finner lämpligast att stadga, hava att årligen

uppbära en inkomst som svarar mot minimum av barnets
underhålls- och uppfostringskostnad ända till
myndighetsåldern. Den myndigblivna ynglingen eller flickan har då
att av värket bekomma ett förlag i löst eller fast till den
egna levnadens begynnelse. Detta allt skall alldeles icke
givas såsom fattighjälp med all den skam och förtret, som
nödens barn måste uthärda, utan såsom en ordnad
samhällssak, gällande för alla barn från det de födas.“ (Europeiska
missnöjets grunder, Bergs edit., sidd. 210—13).

Förslaget, Almquist här gör, “inskränker på intet
sätt eganderätten”, förklarar han, “det blott
förändrar arvsättet; och framför allt, det gör ej ringaste
ingrepp i varje individs rätt att under sin livstid
sköta och begagna sin egendom” (s. 215).

Då samhället alltså åtager sig i legal mening alla barns
underhålls- och uppfostringskostnad till dess minimum, är det
den rätte att taga arv efter männen. En tredjedel, hälvten
eller två tredjedelar, allt efter olika länder och tider, av
mannens kvarlåtenskap går vid hans död till barnkassan.
Har han om det övriga gjort testamentariska dispositioner,
så tillfaller det dem som han härtill förordnat, i annat fall
hör även detta barnkassan till. Under sin livstid eger han,
om han vill, bortge av sin fastighet t. o. m. två tredjedelar,
den övriga tredjedelen bör vid hans död tillkomma
barnkassan och kan således icke på förhand bortskänkas men väl
lösas, om orsaker göra att man vill bortgiva fastigheten odelad.
Ingen fader skall häller “vara hindrad från att ge de barn
han vet sig hava av sitt goda, medan han lever, och vid
sin död ända till två tredjedelar, om han behagar, av vad
han efterlämnar”. Vid moderns död ärves all hennes
kvarlåtenskap av hennes barn, lika mellan båda könen. Utan
barn går hennes egendom till den allmänna
barnförsäkringskassan (sidd. 206—14).

Saint simonisterna själva hade som ett praktiskt
övergångsförslag förordat arvsrättens inskränkning
medelst införande av en progressiv beskattning
rörande arv i rätt nedstigande led, men dess
fullständiga upphävande i avlägsna led. Gustaf Hjerta
anslöt sig till denna eftergift för arvsrättens

partiella bibehållande. Det vore, säger han, “icke
otjänligt att åtminstone upphäva arvsrätten i allt
vad den innebär rättighet att fordra arv samt att
till en början bibehålla testamentsrätten“. Skulle
arvsrätt för barn, föräldrar eller syskon böra
kvarstå, så bör i alla händelser avlägsnare sidoarvingars
arvsrätt utgå. (Medborgaren, 1831, 2/8).

Bergman anser under alla omständigheter att
arvsrätten står i strid med “idén av en förnuftig
åtkomst“. På samma gång Bergman förklarar
arvet såsom motsägande rättsidén, inbjuder han
“jurister och rättsfilosofer till ett grundligare
försvar av detsamma än som hittills blivit presterat”.
(Soc. frågan, s. 37). Överklassen vill icke till
något pris mista sin ärvdabalk, säger å sin sida
Quiding-Nils Nilsson arbetskarl. “Han skall
fortfara att samla stora guldhögar för att efterlämna
åt sina barn i den dåraktiga tanke att så hava på
bästa sätt sörjt för både högarna och barnen”.
(Oktav-uppl., II: 36). Enligt Quiding bör
ärvdabalkens reformering, resp. upphävande föregå all
annan reformering. I “Allianser mellan arbetare
och arbetsgivare” (1902, s. 14) har — kan i
förbigående erinras — Knut Wicksell framställt ett
förslag i enlighet med Almquists om den sociala
frågans huvudsakliga lösning medelst en
omläggning eller utvidgning av arvsinstitutionen.




IV.
VÅR ENDA SOCIALISTISKA
TÄNKARE OCH
TEORETIKER MED EGET SYSTEM
NILS HERMAN QUIDING —
DEN SVENSKA
UNDERKLASSENS HISTORIESKRIVARE

Inledning. — Rättssocialism. — Individrätt och
samhällsrätt. — Maktteorin. — Quidings
historieuppfattning. — Huru Quiding
bör läsas och förstås.





Inledning.

1. Quiding, upphovsman till ett
sammanhängande svenskt socialistiskt system. — Hos
Quiding återfinner man hans samtids socialistiska
tankar och idéer om samhället och dess
reorganisering. Men han företräder därjämte en fullt
självständig, oftast originell uppfattning av nutidens
ekonomiska företeelser och rättsförhållanden. Den
är hos honom sammanfattad till ett helt, in i
de minsta detaljer genomtänkt, sammanhängande
system, som utformats till ett fullständigt
kommunistiskt system. Man kan fördenskull med allt
skäl beteckna honom icke blott som vårt lands
första och hittills enda socialistiska teoretiker och
tänkare med eget system utan även som den,
vilken avslutar här behandlade epok i den svenska
socialismens historia. Andra författare hos oss,
vilka under ifrågavarande tid sysselsatt sig med
socialismen, ega inga självständiga idéer eller
uppslag, utan samtliga ha de varit kommentatorer av
fransk socialism. Några, såsom t. ex. C. V.
Bergman, ha följt Proudhon och Louis Blanc, andra,
såsom t. ex. P. Götrek, upprepa Cabet och saint
simonismen, åter andra, såsom t. ex. G. Swederus
och C. J. L. Almquist, ha tagit intryck av Fourier
och hans associationsidéer. Richard Kleen står i

sin kritik av de olika riktningarna av socialism
och kommunism samt historisk materialism på egen
rättsfilosofisk eller liberal individualistisk grund.
Men avslutar Quiding den svenska socialismen i
dess första skede, så kan man utan överdrift tillika
säga att han genom sin kritik av nu gällande
rättsordning även inleder en ny epok däri.
Rättssocialismen har numera bildat skola. Vad han
här presterat ställer honom jämsides med en
Lassalle, en Anton Menger m. fl. rättssocialister.

Tillhör Quiding den äldre franska socialismens
tidsålder, så varken kunna eller vilja vi därmed
påstå honom vara av den omedelbart påvärkad.
I vad mån och på vilka vägar han därav
påvärkats torde förbli en ständig gåta, då han därom
iakttagit en fullständig tystnad i sina skrifter; och
han, efter vad man har all anledning antaga, då
man läser hans självbekännelser här och var i
hans stora samhällsbok, aldrig egt under sin livstid
någon förtrolig vän, så förtrolig och med honom
så andligen befryndad att han stått med honom
i korrespondens. Quiding var dömd till ensamhet,
säkerligen mot sin vilja, ty han var av en mycket
sällskaplig naturSjälv säger Quiding: “det fria umgänget människor
emellan är alla nöjens grundvillkor och på samma gång själv
ett nöje av bästa slag. Knappast gives något medel som
förmår så uppliva sinnet efter arbetets möda och stärka till
nya ansträngningar, förutsatt nämligen att var och en får
vara den han är“. — “Ensamheten övar, i längden och envist
fortsatt, en förstörande invärkan på människan, icke minst
därför att hennes nöjen såmedelst lätt vända sig till onatur.
Hon är ett animal sociale”. (Oktavuppl., I: 121 o. 169).. Att han också var andligen
talat biltog i sitt eget hem, i sin egen familj,
därom behöver man ej vara i tvivel efter läsningen
av hans i skönlitterärt hänseende utmärkt begåvade
dotter Annie Åkerhielms utkomna lilla politiska
skrift “Till tidens frågor”. En god ledning skulle

hans bibliotek tvivelsutan kunnat ge eller om
man i övrigt haft kännedom om den litteratur han
anlitadeDe författare, vilka Quiding nämner i sin samhällsbok,
äro, vad vi funnit, endast Plato, Aristoteles, benämnd “det
historiska förnuftets man”, Moses, benämnd “detta väldiga
snille”, Fryxell, Macaulay, “en bland överklassens värdigaste
medlemmar”, Göthe, omnämnd som “klen i allt utom i leken
med ord“, Kant, Cervantes samt helt och hållet i
förbigående Homerus, Cicero, Tegnér, Gibbern, Cabet och
Varnhagen von Ensse.

Vid genomgåendet av en bokauktionskatalog med
förteckning på böcker, som hade tillhört rådman Quiding och som
försåldes genom Lunds bokauktionskammare 5 nov. 1887,
ha vi där icke funnit någon som hälst socialistisk litteratur.
Förteckningen upptar mäst uteslutande svensk och norsk
juridisk facklitteratur samt några juristvärk på latin, främst
romerska rättens lagbok Corpus juris civilis. Den ekonomiska
litteraturen är representerad av några arbeten av Botin,
Nyström, Agardh, Ljungberg, Tengberg, af Forsell (Statistik
över Sverige). Den religiösa litteraturen är ännu sparsammare:
predikningar av Thomander och Hagberg, Melins Heliga skrift,
Norbecks teologi, Baelters kyrkoceremonier. Av historiska
arbeten funnos upptagna Beckers Världshistoria på danska,
Geijers Sv. folkets historia, Nordströms Sv. samhälisförf:s
hist., Guizots Frankrikes historia, sv. övers. 1872, samt några
äldre rättshistoriska värk på latin rörande Skandinavien från
16- o. 1700-talen. Slutligen lade vi märke till Platos Dialoger
på danska, 8 del., Voltaires Samlade arbeten på franska,
18 band. Bland samlingen fanns även ”Mina samtida” av
Posthumus, utkommet dock först på 70-talet, där den franska
socialismen flerestädes kommer till tals. Förteckningen i sin
helhet upptager inalles blott 280 nummer, varibland enl.
katalogen dock icke alla gällt Quidings boksamling, ty inom
parentes står “m. fl.”.

Quiding var i vart fall i så måtto exponent för
sin tids franska socialism som hos honom ingår
hela den idévärld, som är utmärkande för
densamma; och vilken franska socialism då gav
socialismen i allmänhet dess karaktär. Quiding ville,
såsom han själv säger, utbreda sin och ingen
annans lära, men han “rår icke för om utrikes

man kommit till mer eller mindre liknande tankar”
och sålunda hade bekräftat sanningen av hans
egna. (Oktavuppl. III: 42). Härav skulle man
kunna sluta att han icke frågat eller rättat sig efter
de av honom så benämnda utrikesmännen. Han
skulle då ha levat sin tankevärld omedveten om
vad han utifrån blivit bibragt. Troligt är att han
icke studerat “utrikesmännen”, d. v. s. de franska
socialisternas egna värk.

Men sedan det genom mina egna forskningar
blivit mig i detalj bekant all den äldre socialism
som finns nedlagd i äldre svensk litteratur från
17- och 1800-talen, synes det mig alldeles
påtagligt att Quiding icke har kunnat vara helt och
hållet främmande för den — hans egna
invändningar till trots att icke ha haft någon som hälst
beröring med den socialistiska litteraturen, om
Cabets översatta kommunistiska trosartiklar, om
vilken lilla skrift han uttalar sig helt ringaktande,
undantages.

Så säger han: “säkert är att jag aldrig läst en socialistisk
författares bok, om jag undantager en liten broschyr av en
herre vid namn Cabet, som för omkring fyrtio år sedan
L. J. Hjerta lät översätta och utgiva, och vars innehåll kan
stämplas med vad ordspråket kallar varken hackat eller malet“.
(Kv.-uppl., s. 573).

Det låter dock mycket väl tänka sig att han
omedvetet har insupit enskilda av dessa idéer, dem
han assimilerat under utarbetningen av sitt eget
socialistiska system. Om ock detta nödvändigtvis
måste antagas — det skulle icke förvåna oss, om
Swederus arbete “Om fattigväsendet” gjort ett
mäktigt intryck på Quiding; Swederus behandlade
ävenledes arbetets och fattigdomens problem
företrädesvis ur rättssynpunkt; och hade dessutom
Lundell i sitt arbete om näringsfriheten och
arbetets organisation gjort en exposé, antagligen efter

Stein, av den franska socialismens läror och
huvudförfattare, vilket arbete näppeligen har varit Quiding
obekant, Lundaprofessor som Lundell för övrigt
var — så är det å andra sidan även möjligt att
han ifråga om egendomsgemenskapen tagit djupast
intryck av såväl den platonska som den religiösa
socialismen.

Åtskilligt tyder på att Quiding studerade bibeln
som ett socialt historievärk. Belysande i det
avseendet är Quidings omdöme om Moses och om
det mosaiska äktenskapet. Han påstår rent av
att “det egentligen är på Moses’ grundidéer
civilisationen nu levat i tusental av år“. Men tillägger
han: “med Moses var icke all visdom kommen i
världen, om ock villigt bör erkännas att vi hava
honom jämte många senare vise att tacka för det
vi nu kunna se sakerna mera opartiskt”.
(Oktavuppl., III: 53). Vad det mosaiska äktenskapet
vidkommer, så var det “klokt beräknat för den
enskilda rättens behov“, men eljes både “natur- och
förnuftsvidrigt”. Det har även, påminner Quiding,
“rotfästat sig överallt såsom den enda rättmätiga
formen för könsdriftens tillfredsställande, om än
detsamma i olika länder uppträtt i olika mer eller
mindre förmildrad gestalt”. (III: 63—64)Vi begagna i det följande oktavupplagan av Quidings
“Slutliqvid med Sveriges lag”, där icke kvartupplagan
särskilt anföres. De romerska siffrorna ange ifrågavarande del..

Platos inflytande torde beträffande
egendomsgemenskapen ha varit mindre, enär han ju förfäktar
klass- och ståndsskillnad samt kommunism för
endast de två högsta stånden. Hur stor Quidings
beundran är för Plato och hans intill senaste tider
tongivande idealism, ser han på honom likväl med
en kritisk blick, ty just om Platos ideal-stat fäller
Quiding det omdömet att han i sin bok om staten

kommit “på det mäst logiska sätt till de mäst
befängda resultater“ (III: 22). Det är de
socialistiska tendenserna i Platos stat som i praktiskt
hänseende framför allt vinna Quidings erkännande,
vi nämna bl. a. Platos “bortkastande” av
släktväsendet.

Såsom Kleen i sitt filosofiska värk över
naturrätten framhåller, gjorde den ojämna
egendomsfördelningen och de enskildas fikande efter stora
rikedomar redan tidigt idealisterna fallna för
kommunism. “Mången eljes upplyst rättstänkare har
blivit kommunist vid åsynen av egendomsrättens
missbruk: lyxen och överflödet hos den ene vid
sidan av den andres saknad av det nödvändiga;
förtryckets och eländets uppkomst ur den rikes
maktbegär och härsklystnad“. (Naturrätt, förra
avdelningen, del II: 1200). Så Pytagoras, så
Plato.

Quiding har blivit, låter det tänka sig,
kommunist just på denna väg. Hans egen
självständiga historiegranskning, vilken gav honom nyckeln
till hans sociala rättsteori, såväl som nöden
omkring honom, som icke häller har kunnat undgå
hans forskande öga, har tvivelsutan givit honom
rikligt med stoff. Han har själv sagt att “den
enklaste vägen att lära känna samhället tyckes
dock vara att se sig om i landet... pauperismen
är säkraste beviset på samhällsinrättningarnas
oduglighet”. (I: 154).

Icke en utan många omständigheter ha sålunda
med all säkerhet medvärkat till Quidings
beträdande av samhällsforskningens stig. Den lösning
han anser sig ha funnit var i hans ögon
begripligen den enda rätta och möjliga; och den han
orubbligen omfattade, sålunda i det hänseendet
en ättling av den franska socialismen. Fourier
hade samma orubbliga tro på sin lösning:

associationen, Proudhon på sin: national- eller folkbanken,
Cabet på sin: en genomgående statskommunism.

Men det kommer icke så mycket an på
framtidsprojekten såsom sådana att de skola vara
avgörande vid bedömandet av Quidings betydelse som
den svenska underklassens samhällslärare. Det
är alldeles icke nödvändigt att hänga upp sig på
de enskilda detaljerna vidkommande
framtidssamhället, så beaktansvärda många bland dem än
kunna i och för sig vara hos Quiding. Utan är
det Quidings uppfattning i allmänhet om
samhället, om rätten, om militarismen, om kapitalismen,
om klasskampen, om äktenskapet, om
ceremoniväsendet, om arbete och nöje, om byråkratin o. s. v.
som framför allt gör honom till underklassens,
enkannerligen den svenska underklassens lärare i
ordets mäst eminenta mening. Vad beträffar hans
framtidsperspektiv så få de sitt större eller mindre
värde i den mån utvecklingen fortskrider och
samhällshändelserna hopa sig. På det behöver man
värkligen varken förbruka hela sitt intresse eller
ådagalägga sin kompletta oförståelse.

Det värkligt originella hos Quiding, och vilket
gör honom till en social tänkare i sann mening,
är hans studium av historien i allmänhet och av
svensk laghistoria i synnerhet, ävensom hans åsikt
om framtidssamhällenas territoriella omläggning i
enlighet med hans “fria distriktsförfattning“, en på
“rationella grunder” föreslagen uppdelning av
Europas världsdel i kretsar, härader, land, riken
och slutligen hela Europa såsom en enda stat.
Man kan i sistnämnda avseende väl även här påvisa
besläktade läror och projekt gemensamma för all
federativ socialism. Men den utredning Quiding
ger är utan all fråga av ursprunglig originalitet.

Quiding har benämnt sin samhällsbok
“Slutlikvid med Sveriges lag“, varmed han menar en

slutuppgörelse med nu bestående rättssamhälle
eller som är detsamma med bestående
rättsordning. Vad som gäller det svenska rättssamhället
och Sverges rikes lag, eger även i huvudsak
tillämpning på alla nutida samhällen och olika
lands rikslagar, de må heta tysk, fransk, engelsk
etc. rikslag. Såsom han själv sagt, ville han på
äldre dagar, då hans tänkande hade nått full
mognad, göra upp sin “vidräkning mellan över-
och underklass hos alla folk i form av en
slutlikvid med Sveriges lag“ (IV: 113).

“Likvidation” och “social likvidation” voro
brukliga termer i den äldre franska socialistiska
litteraturen, tagna i samma betydelse som Quiding ger
dem. Bakunin använde dem och förstod därmed
en juridisk expropriering av all nuvarande privat
egendom. Swederus begagnar dem i sitt värk om
fattigväsendet, såsom då han säger: “slutligen
kommer den revolution, som med sina rysliga
likvidationer salderar det övriga — till tack för
det att man skapade en rikedom på falsk grund”
(s. 451). Så sent som 1874 utkom i Frankrike
en så betitlad broschyr “Liquidation sociale”.
Genom den nya socialistiska rörelse, som
uppstått i Frankrike under namn av juridisk eller
nysocialism, ha deras användning åter kommit i bruk.

2. Det svenska över- och
underskattningsbegäret. — Om sina högt begåvade landsmän har
den bekante italienske antropologen Lombroso fällt
det omdömet att de utan rim och reson skatta
åt utlandets litterära företeelser. De bästa italienske
lärde finna erkännande i sitt eget land först sedan
de blivit kända i utlandet. Den italienska
vetenskapen åberopar förträffligt fransk, tysk, engelsk
o. s. v. litteratur och vetenskap. Italienska
författare, vilka gjort sig förtjänta om vetenskapen

och som skrivit över speciella ämnen, bli däremot
hemma inte ens åberopade blott emedan de äro
italienare. Det och mycket annat förebrår Lombroso
sina landsmän författarna och vetenskapsmännen,
efter vad prof. R. Michels, en utmärkt kännare av
italiensk kultur och vetenskap, meddelar i en, som
allt som härflyter från denna sociolog, innehållsrik
uppsats i “Archiv für Sozialwissenschaft und
Sozialpolitik“ (24: 258).

Svensken skulle sålunda icke vara alldeles ensam
om den underskattning av sitt eget som
självständiga författare — vi nämna blott Almquist,
Agardh och Strindberg — sedan länge funnit vara
det svenska folkets egenhet. Nu senast har detta
faktum fått en ny belysning av prof. G. Sundbärg,
frånsett alldeles de konsekvenser vartill han
kommit, i sin bok om “Det svenska folklynnet”, vilket
arbete nog så karaktäristiskt lästs i många tusen
fler exemplar i Danmark (och Norge) än i hans
eget land enligt en notis som på sin tid gick
genom huvudstadens press.

“Framställer en svensk vetenskapsman en ny
teori, ställa sig de svenska fackmännen i regeln
tvivlande... Man fortfar helt enkelt att tvivla,
så länge man lever — eller tills den nya teorin
är erkänd i utlandet” (Sundbärg, s. 45). — “Han
(svensken) ser icke bokstavligen talat ett arbetes
värde, när det är svenskt. Hjärtat är tomt och
munnen är stum“ (s. 46). — “Aldrig vågar svensken
tro något vara av värkligt värde, om det är
uträttat av svenskar, det glömmes eller förringas”
(s. 47). Så lyda några av Sundbärgs aforismer,
skrivna som voro de ämnade Quiding, ehuru de
dess värre avse att gälla i största allmänhet.

Svensken i gemen har svårt eller är alldeles
oförmögen att erkänna det personliga arbetet och
den personliga förtjänsten förrän det blivit

vederbörligen utropat hälst av främlingar, då man
vanligen slår över till den motsatta ytterligheten:
prisar och beundrar utöver alla rimliga gränser.
Hur Quidings värk förringades, när det först såg
dagen, kan man finna tillfyllestgörande
bevismateriel hos Quiding själv i hans företal till tredje
delen av hans samhällsbok. Namn nämnas icke,
ty de anfallande voro anonyma, men vilka blivit
sedermera så småningom uppdagade; Quiding
visste säkerligen icke häller något om deras
borgerliga namn.

Viktor Rydberg kunde så illa uppskatta
“arbetskarlens” märkliga bok att han trodde att den
kunde avspisas med gyckel och hån. Hans
anmälan om bokens andra del införes osignerad och
med en särskilt utmärkande stil som ledare i
Göteborgs Handels- och Sjöfartstidning, vars
redaktion han då tillhörde, för den 11 juni 1872.
Bergstedt, en man med, som vi förut framhållit,
stor och omfattande bildning samt i hög grad
intresserad för sin tids sociala företeelser, talar i
sin tidskrift “Samtiden” med största respekt om
August Comtes mönsterrepublik m. fl. förslag, men
har endast löje för samma idéer och förslag, då
de gå igen hos Quiding. Comte förstod
Bergstedt utmärkt men Quiding inte alls, utan att detta
kan läggas Quiding till skuld. Quiding värkar
som ett enda stort frågetecken. Han var
“arbetskarlen” som ingen rätt visste huru han rätteligen
borde tagas: skulle man ta honom på allvar eller
driva nojs med honom? Man försökte båda
delarna, men det ville icke riktigt lyckas, man var
för osäker om honom.

Bergstedt skriver vidare i sin tidskrift i
berömmande ordalag om en i England utkommen och
sedermera år 1871 till svenskan under titeln “Ett
kommande släkte” översatt utopi “The coming

Race“ av BulwerSe bokförteckningen på utopisk översättningslitteratur
s. 51.. Men om Quidings utopi,
som byggts av Quiding på historisk och sålunda
faktisk grund, har B. endast nedsättande och
spefulla ord, totalt blind för de båda arbetenas
olika utgångspunkt, plan och ämnesbehandling och
sålunda komplett ojämförliga. Ja, han begår till
och med en litterär ohederlighet, då han inte ens
jämför Bulwers fantastiska utopi med Quidings
egentliga utopi “Platos stat i korrigerad bild“;
något som ju då ej häller var möjligt, alldenstund
denna del av Quidings samhällsbok kom ut först
fem år senare. I stället får den historiska, första
delen tjäna till skottavla för Bergstedts spydigheter
och sarkasmerJfr “Samtiden”, årg. 1871, s. 503 ff..

Bergstedt kan vidare icke nog mycket berömma
en preussisk deputerad, med. dr Jacobus och hans
politiska värksamhet som socialdemokrat,
jämförande ett valtal (!) av honom i Berlin 1871 med
Nils Nilsson arbetskarls bok, vars “framtidstavla”
förklaras för övrigt vara mycket tarvlig i jämförelse
med den som upprullas i “Ett kommande släkte“.
Quiding är med andra ord icke nog fantastisk.
Han “draperar sina figurer i buldan“, Bulwer
“i purpursammet“Samma årg., s. 818 samt årg. 1872, s. 423.. Arbetskarlen, vilken
Bergstedt inte kunde få riktigt klart för sig vem han
månde vara, är blott “en ärlig, kanske något
enfaldig men icke så litet beläsen man“Årg. 1872, s. 429..

Anmärkningsvärt är dessutom att Bergstedt,
som omständligt “refererade” de två första delarna
av Quidings samhällsbok, ingenting har att säga,
när den tredje delen utkommer, ehuru hans
tidskrift då ännu utgavs, både 1873, då nämnda del

utkom, och 1874. Inledningen till tredje delen,
där Quiding går till rätta med sina anonyma
recensenter, förtog tydligen Bergstedt lusten att
fortsätta med att bespotta Quiding. Bergstedt var
under alla förhållanden en god och hederlig samt
socialt upplyst man. Han torde nu insett att han
visavi Quiding slagit in på en falsk stråt. Ehuru
i Bergstedts ögon en fantast, ger Bergstedt dock
Quiding så pass mycket erkännande att han säger,
att “man lärer mera förnuft av en sådan än av
många, som i hela sin tid aldrig skrivit något
annat än snustorrt förnuft”Jfr “Samtiden”, årg. 1872, s. 429..

Om anmälarna i G. H. T. (Rydberg) och i
“Samtiden” (Bergstedt) uttalar Quiding som sitt
slutomdöme ifråga om halten av deras kritik att “deras
referat av hans bok äro ungefär lika bra.“

“Samtiden har icke förmått ens rimligt referera första
bokens innehåll och syfte. Han uppställer därutur härs och
tvärs lösryckta bitar, dem han påstår sig hava uttryckt bättre
än jag, vilket är möjligt. Och tyckes mena till slut: så och
så säger han; har ni hört på maken? Jag vill hålla troligt att
icke många hört maken, därtill äro både tankar och uttryck
allt för egna. Men ändå ett strå vassare kan “Samtiden”
få höra, om han lever. Emellertid utvisar hans raffinerade
stil en i formelt hänseende fullständigt utlärd författare, för
vilken nu blott återstår att lära sig tänka i sak egna tankar.”
(III: 13-14 o. 18).

Att Quiding varit glömd, okänd och
underskattad även senare, därom lämnar till en början
von Bergens tidskrift “Framtiden” vittnesbörd.
Den översätter gång efter annan tyska och franska
uppsatser om den franska socialismen och dess
banérförare. More och Campanella ägnas en
uppsats av själva C. D. af Wirsén. Men om
Quiding och hans samhällsbok inte ett jota. Han
var visst dem för svårsmält. I Quiding-monografin

har något berörts (s. 7) den sällsamma likgiltighet,
för vilken Quiding varit utsatt i en del
litteraturalster, där hans plats borde ha varit självskriven.
Till vad vi där yttrade, böra vi erinra om ännu
några fall; vi skola icke nämna alla vi antecknat.
I “Seklernas hopp“ av K. P. Arnoldson finns
bland där över 600 uppräknade namn ingenstädes
Quiding, ehuru hans utveckling av världsfredsidén
kanske är det originellaste och mäst systematiska
som därom blivit skrivet. (Jfr den förut sidan
113 omnämnde recensentens omdöme). Ellen Key
citerar utländska författarnamn con amore; och
ofta har hon än bittert, än hånfullt beklagat svensk
oförmåga att uppskatta och begripa landets egna
andens store män och kvinnor. Men tror någon
att Quiding någonstädes fått så mycket som en
rad bland de många främmande namnen, änskönt
han har skrivit den vackraste den fria kärlekens
värkliga psykologi, i klarhet vida överträffande
Almquist, Törnrosbokens store diktare, helt och
hållet fri från dennes mystik och romantiskt
översvinnliga idealitet. Bengt Lidforss går i sin
levnadsteckning av Axel Danielsson helt och hållet
med tystnad förbi Danielssons förhållande till
Quiding under hans fleråriga tvekamp med Malmö
rådstugurätt, av Danielsson vid olika tillfällen
utförligt refererad i “Arbetet”. I urvalet av hans
skrifter finnas emellertid ett par tidningsartiklar
upptagna, nämligen “Med Guds nåde och vålds
rätt“ samt “Sex månaders tjänstledighet — tolv
månaders fängelse”, vilka äro skrivna under impuls
av Quiding. Danielsson är den ende hos oss som
sökt föra ut Quiding i det praktiska livet. Han
fann en naturlig anknytningspunkt i sina
ifrågavarande bekanta förbindelser med rätten i Malmö,
Quidings födelse- och värksamhetsstad. Försök
i samma syfte har undertecknad gjort med sitt

inlägg rörande opinionsrörelsen för de tre s. k.
Amaltheamännnen i det å Holmströms förlag
utgivna lilla häftet “Uttalanden om
Amalthea-attentatet“ (1913). Det är — vill det synas —
huvudsakligen på denna väg som möjlighet skall finnas
att få ögonen öppnade för Quidings betydelse för
underklassen. Danielsson läste Quiding, men
studerade honom gjorde han nog inte, så upptagen
som han städse var av krävande tidningsarbete.
Vi sakna honom; han hade kanske i dag varit
Quiding och hans sak till god hjälp. Jörgen är
även dödRedaktör Wennerström ger i sina artiklar om “Svenska
utopister” i “Tiden”, aprilhäftet för 1912 (s. 117) Rådbergs
Friedland vitsord att vara “vår enda originella och
hemmasvenska Utopia”. Ett erkännande är ju alltid detta. Han
konstaterar vidare för sin personliga del i febr.-häftet s. å.
(s. 33) att våra hemmasvenska utopister sakna ”de stora
utopisternas tankeskärpa, framsynthet, klarsynthet och
vidsynthet”. Antingen har hr W. icke funnit tid eller möda
värd att studera Quiding eller ock räknar han honom icke
bland utopisterna, som knappast är troligt. Det vore önskligt,
om man börjar studera svenska förhållanden från socialistisk
ståndpunkt, man då också ville skriva med tanke på
kommande tiders forskningar och studium..

Huru förklara den tystnad vi här berört?
Folklynnet har utan all fråga sin väsentliga andel däri,
men svårligen tillfyllest. Quidings förklaring av
det oförstånd, varav han mötts i Bergstedts person,
slår säkerligen huvudet på spiken, så mycker mer
som även det sammanhänger med det s. k. folklynnet,
nämligen att “han visst läst för mycket för att
kunna begripa vad han icke förut läst i tryck,
hallstämplat med berömda hälst utländska namn“
(III: 14).

En förklarlig och giltig ursäkt — dock icke för
alla — ligger alltid i den ledsamma omständigheten
att Quidings skrifter äro så ytterst svåra att komma
över och inga finnas om honom på ett enda

undantag när. Han finns icke att få annat än genom en
lyckträff hos antikvariska bokhandlare eller någon
enda gång vid de allmänna bokauktionerna,
varigenom de olika upplagorna och utdragen av hans
samhällsbok numera äro bokrariteter.
Kvartupplagan, tryckt endast i ett hundratal exemplar, är
redan därigenom så gott som oåtkomlig
annanstädes än i något av de tre bibliotek i Stockholm,
Uppsala och Lund, till vilka boktryckare är skyldig
avlämna exemplar.

Sista två, tre åren före sin död skrev som bekant
August Strindberg en mängd artiklar i tidningarna
“Aftontidningen” och “Social-Demokraten“ om
överklass, examensväsen, författningsrevision m. m.
Quiding blev då några gånger nämnd, men endast
i förbigående. Strindberg skrev i en av dessa
artiklar nästan harmset, som om det skulle kunna
betvivlas, att hans “utredningar om stat och
samhälle“ voro “lika avancerade som Nils Quidings
och litet mer än Leo Tolstojs“. Tolstoj ägnade
Strindberg flera artiklar i Social-Demokraten. De
om “Tolstojs demokratism” samt “Tolstoj och
den lärda överklassen”, den förra i synnerhet, äro
till språk och ton så lika Quidings språk och ton
som likheten till utseende och stämma mellan en
far och hans son. Om Quiding, till vilken
Strindberg dock öppet erkänt sig stå i
tacksamhetsskuld och som i en av dessa artiklar förklarar sig
med honom likställd i “avancerade” åsikter, har
Strindberg ingenting att säga annat än vad som
i förbigående kan falla honom in vid nedskrivandet
av sina artiklar. Kunde han icke ha ägnat även
Quiding en av dessa artiklar han så frikostigt
strödde kring sig! Med sitt namn och sin
auktoritet skulle han i ett slag ha kunnat lyfta Quiding
till det plan, där han en gång skall varda placerad,
ty sådan är den allmänna opinionen. Han hade

— vi veta det med visshet — på nytt börjat
sysselsätta sig med Quiding, varom
tidningsartiklarna ifråga för övrigt bära tillräckligt
vittnesbörd. Varför skrev han inte en artikel för Quiding?
Ja, varför? Tolstoj är till överflöd bearbetad och
kommenterad; en hel litteratur har vuxit upp kring
hans namn. Quiding väntar allt fortfarande på
ett allvarligt studium, på bearbetare och uttolkare.
Det kan ju alltid få gälla som en förklaring. Skulle
Strindberg känt sig icke så hemmastadd med
Quidings mångsidiga system och dess
förutsättningar att han ville äventyra en artikel som kunde
kompromettera honom? Eller ock, kan man tänka
sig, fann han Quidings idévärld så sammanflätad
i hans system att det syntes honom omöjligt att
ge en tillfredsställande bild av Quiding, då han
eljes icke var känd genom bearbetningar o. dyl.,
såsom exempelvis Tolstoj, som redan hade ett
namn som suggererade.

Strindbergs-artiklarna ifråga blevo åter en
anledning till upprepande av det envist fasthållna
påståendet att Strindberg skulle vara “skapare av de
genialiska (sic!) slagorden överklass och
underklass”, såsom nu senast av Laurin, ehuru han själv
visst gör anspråk på att vara expert på även social
litteratur, i en bok, den han kallar “Svensk
självprövning” (s. 84). Quiding har tydligt och klart
sagt i sin samhällsbok att han med uttrycken över-
och underklass velat “skapa nya och bättre namn“
för de båda klasser han benämner “de berättigade
eller herrarna och de rättslösa eller slavarna” för
att “kunna användas på alla tider och alla
förhållanden”. (I: 8). Eller såsom han i
kvartupplagan (s. 431) mer sorglöst uttrycker sig:

“Det ursprungliga förhållandet mellan herrar och slavar
har under tidernas längd undergått otaliga omgestaltningar
men kvarstår märkvärdigt nog ännu den dag som är...

För att skaffa till stånd en benämning på de två klasserna
som lämpar sig för alla tider och alla former har N(ilsson)
hittat på ett icke oävet uttryck i orden överklassen och
underklassen”Att det går an att sysselsätta sig med utopister av
vida primitivare slag än Quiding någonsin kan anses vara,
det visar, utom vad därom sagts i första avdelningen, den
danske filosofen Höffdings studium av hans danska kollega
prof. F. C. Sibbern som utopist och författare till en utopisk
samhällsroman av det fantastiska slaget “Meddelelser af
indholdet af et skrift fra aaret 2135“ (1862). Sin studie skrev
Höffding 1885; och den ingår bland uppsatserna i “Mindre
arbejder“ (1899). Betecknande innehåller Nordisk familjebok,
1:a uppl., en av Höffding skriven artikel om Sibbern, där
hans utopi refereras, under det Quiding bekostats några
få rader utan att något blivit sagt om hans samhällsboks
innehåll..

Innan vi gå närmare in på Quiding, vilja vi
först lämna en kort redogörelse för rättssocialismen,
såsom den i våra dagar tagit gestalt, samt sedan
även för den så kallade maktteorin, såsom den
i dag blir utlagd av den modärna sociologen,
inklusive rättssocialisten. Quiding skall säkerligen
genom en sådan redogörelse bli bättre förstådd
även av dem som tilläventyrs tro att han är för
vår tid för gammalmodig för att det skulle löna
sig att sysselsätta sig med honom.



Rättssocialismen.

Rättsstudiet från proletär- och
underklasssynpunkt är hos oss i högsta grad tillbakasatt.

1. Rättssocialismen har bildat skola. — Den
sig själv så benämnda Nils Nilsson arbetskarl
alias Nils Herman Quiding är att räkna som en
av de främsta bland genombrottsmännen för den
specialitet av socialismen som vi kunna benämna
rättssocialism, det är socialismen betraktad från
rättslig, d. v. s. från juridisk och
lagstiftningssynpunkt.

Särskilt i Frankrike har det uppstått under de
två senaste årtiondena t. o. m. en socialistisk
rättsskola. Den utgår från den modärna
socialismens grundsatser om klasskampen och
arbetsmedlens socialisering eller förvandling i
kollektivegendom. Men rätten betraktas icke enbart som
en överbyggnad på samhällets ekonomiska
grundval. För denna nya riktning, som kallar sig än
“nysocialism“, än juridisk socialism (socialisme
juridique), på grund av att den betraktar som
sin huvudsakliga uppgift socialismens bearbetning
från juridiska synpunkter, är den juridiska rätten
en lika avgörande faktor i samhällslivets
gestaltning som de rent ekonomiska faktorerna, men
icke som idé, som förmenas påvärka människans

tänke- och levnadssätt, utan som en ren
maktfaktor.

Marx var på grund av sin teori om de
ekonomiska krafternas omgestaltningsförmåga och
huvudroll i all samhällsutveckling ursprungligen benägen
att underskatta de övriga samhällsbildande
faktorerna, vilka han betraktade helt och hållet
underordnade de ekonomiska samt av dem ständigt
beroende. Engels, hans medarbetare, drev de
ekonomiska marx’ska lärosatserna formellt till deras
yttersta konsekvenser, varav följden blev stor
ensidighet. Båda ha sedermera, när kritiken
blev för påträngande, i företal, brev och
tidskriftsuppsatser givit till känna att då de så
uteslutande betonade såväl de ekonomiska krafternas
invärkan på samhällenas historiska utveckling som
produktionens grundläggande betydelse för
människornas sätt att tänka och att inrätta sitt liv,
så var det som en nödvändig reaktion mot den
naiva tron på idéernas allsmäktiga förmåga att
leda utvecklingen i en för kulturen lycklig
riktning som vid deras framträdande i litteraturen
var förhärskande eller ensamrådande.
Samhällsinstitutionerna, har Engels nödgats erkänna, bli
själva “sociala makter“, vilka återvärka på
utvecklingen, befordra den, hämma den eller länka den
i andra banor, varibland rätten är en sådan
pådrivande eller tillbakahållande samhällsinstitutionJfr Bernstein, Socialismens förutsättningar, sv. övers.,
1907, sidd. 10, 11, 13 m. fl. samt Wigfors, Materialistisk
historieuppfattning, 1908, s, 47 ff. — Se aven Hägerstrom,
Social teleologi i marxismen, 1909, jämförliga ställen..

En av de tongivande franska utläggarna av
skolans rättsteori, Emmanuel Lévy, har sökt ge
i ett av sina arbeten “Kollektivrättens
konstituering“ (L’affirmation du droit collectif) — från
början ett föredrag hållet vid en konferens av

jurister i Lyon 1903 — klasskampen “en juridisk
formel”, såsom prof. Andler i företalet till
ifrågavarande skrift uttrycker sig. Skolan betonar
nödvändigheten av att antagonismen mellan kapitalet
och arbetet, mellan bourgeoisin och proletariatet
såväl som övriga samhällsfrågor, som vänta på
sin lösning, framställas i en juridisk form, ty endast
därigenom få de enligt skolan en klar och bindande
gestalt. Rätten är den institution, som i sista
instans ger bekräftelse på de fordringar och
ombildningar, vilka samhället uppställer och genomgår.

Genom att ge nämnda stora samhällskonflikt
en juridisk formel ställes den därmed under juridisk
synvinkel utan att dess ekonomiska karaktär
undanskymmes. Genom att så behandlas, ådagalägges
tillika, såsom Lévy säger, socialismens både juridiska
och logiska berättigande. Lévy anser för sin del
att klasskampen varder avvecklad till
arbetarklassens fördel icke genom “något suveränt och
diktatoriskt domslut” men helt naturligt, genom
fortsatt utveckling av de juridiska institutioner,
vilka bourgeoisin själv givit sig.

I nämnda föredrag ställer Lévy bourgeoisin och proletariatet
i samma förhållande som det som eger rum mellan borgenär
och gäldenär. Hittills ha arbetarna varit de ständiga
gäldenärerna. Men förhållandena ändras, när de organisera sig.
De bli nu i sin tur fordringsegare, kunna som sådana med
kraft göra sig gällande, vilka kräva sin växande andel såväl
i den årliga sociala nettobehållningen som i de genom tiderna
uppsamlade allmänna fonderna de varit med om att bilda
som klass. De stå noga taget i samma förhållande till
samhället som aktieegare till det bolag, den kartell eller trust,
vars fonder de genom sina insatser gemensamt bildat och
av vilkas avkastning och årsvinster de sedan njuta en
kvotandel. Kapitalets rättigheter komma så småningom att
absorberas av arbetets rättigheter och slutligen den dag
randas, då arbetets rättigheter, med andra ord arbetsrätten
blivit förvärkligad. Såsom egendomen skall varda absorberad
av arbetej, så skall då även staten varda absorberad av
kollektiviteten. Lévy gör här gällande det rent antistatliga

och revolutionära elementet i skolans tendens. Staten spelar
på rättens område samma roll som kapitalismen på det
ekonomiska området. De bereda båda enligt sakens natur
sitt eget fall, sin egen upplösning: “såsom egendomen, en
gång frigjord från det feodala bandet, hör sin dödstimma
slå, så skall ock staten, då den förvärvat alla rättigheter
och åter gjort rätten till sin, i sin tur ha förberett sitt fall
genom sin frigörelse. Och såsom egendomen skall absorberas
av arbetet, så skall ock staten absorberas av kollektiviteten.
Den dagen skall rätten till arbetet, arbetets rättigheter vara
realiseradeLévy, anf. arb., s. 30—31..“

Samma tankegång är ju förut utvecklad av
Engels i “Socialismens utveckling från utopi till
vetenskap” (s. 56), där han säger:

“den första akt vari staten värkligen träder fram som
representant för hela samhället — besittningstagandet av
produktionsmedlen i samhällets namn — är på samma gång
dess sista självständiga akt som stat. På det ena området
efter det andra blir det överflödigt att någon statsmakt
griper in i samhälliga förhållanden, sådant upphör följaktligen
av sig självt.”

Den juridiskt-socialistiska skolans både metod
och fältrop lyda: “rättens användande mot rätten“
— l’emploi du droit contre le droit. Vid sidan
av och utanför lagen driver den, vad den kallar,
en extra-legislativ propaganda. “En hel plejad
av socialistiska doktorer (akademiker) har gripit
sig an med att ge den ekonomiska
förvandlingsprocess, som den nuvarande samhällsordningen är
underkastad, en juridisk formel“, yttrar en juris
professor vid juridiska fakulteten i Grenobel Hitier
i en uppsats han skrivit i en fransk tidskrift rörande
den nya socialismen såsom den senaste teoretiska
utvecklingen av socialismenHitier, La dernière
évolution doctrinale du socialisme. Le socialisme juridique i
Revue d’Économie politique, 1906.. För den juridiska
socialismen gäller det att lägga fram för öppen
dag allt som kan vara juridiskt åskådningsmateriel

i socialistiskt hänseende. Såsom en äldre tids
kungadöme i sin strid med den feodala lagstiftningen
använde till sin fördel vissa väsentligen feodalistiska
teorier mot feodalismen själv, så böra ock
socialisterna, enligt vad en av skolans män Mater
gör gällande, “till bourgeoisins förgörande” bland
sig ega “legister“, vilka i den juridiska arsenalen
uppsöka alla täxter, argument, privilegier,
resonnemang som man kan vända och använda mot den
kapitalistiska världen”. (Citerat efter Hitier).

Quiding har sålunda här fått ett stöd och ett
understöd i sin rätts-socialistiska mission som han
knappast kunnat ana. Och skall denna nya
företeelse vi här sysselsätta oss med måhända bli
vägen till hans erkännande och fulla uppskattning.
Huru var det Quiding säger om den allmänna
opinionen: “blott en enda medhållare ökar tankens
trovärdighet något, flera göra en stor förändring och
genom ganska mångas instämmande mening växer
allmänhetens tro till full övertygelse, vilket
möjliggör samma tankes inträde som värkande kraft i
det praktiska livet” (II: 139).

Bestående rätt är skolans såväl utgångspunkt
som attack. Rättssocialisten intresserar sig endast
så tillvida för de juridiska disciplinerna — sådana
äro exempelvis civilrätt, förmögenhets- och
personrätt, straffrätt, processrätt, förvaltningsrätt,
rättshistoria o. s. v. — som de äro användbara till att
modifiera eller omintetgöra den nuvarande
borgerliga rätten, säger samma nyss åberopade
rätts-socialist Mater, vilken Hitier nämner såsom den,
som särskilt arbetat på en systematisering av den
nya läran. Rätten betraktas ej mera som ett
“konserverings- och konsolidationsinstrument av
förvärvade rättigheter och ställningar”. Från att
ha varit “ett vapen till förtryck, kan rätten under
ledning av de socialistiska juristerna bli ett vapen

till frigörelse”. (Hitier). Huvudpunkten i skolans
program är utarbetandet av en socialistisk
rättsdeklaration i ändamål att vara ett motstycke till
den politiska rättsdeklaration, som den franska
konstituerande nationalförsamlingen 1789 utfärdade
och lade till grund för statsförfattningen 1793,
samt som följd därav fastställande av vägar och
medel till genomförande av den nya rätten.

2. Anhängarna. — Anhängarna av riktningen
intaga i övrigt en rätt skiftande ståndpunkt, varför
det mött och möter svårigheter att samla dem
under en hatt och att nogare precisera deras
gemenskap i såväl teori som praxis. Alltifrån början
har det sålunda funnits en moderatare och en i
egentlig mening revolutionär grupp, man kan väl
ock säga en höger och en vänster och t. o. m.
en center. De, vilka räknas bland riktningens
tongivande anhängare inom och utom Frankrike,
ge redan en antydan därom. Utom jurister, Lévy
och Mater i Frankrike och Anton Menger i
Österrike, anföras Jaurés, de förenade franska
socialisternas partichef, och hans speciella antagonist G. Sorel,
känd som syndikalistisk teoretiker och privatlärd,
ortodox marxist samt f. d. ingenjör vid franska
statens väg- och vattenbyggnadskår, som han
lämnade 45 år gammal dekorerad med hederslegionen,
Ch. Andler, litteraturhistoriker m. m. vid
universitetet i Paris och “jaurésistisk socialist”,
Bernstein i Tyskland m. fl.

Under det Jaurés numera omfattar den fredliga
omvandlingens taktik, samhällets stegvisa
omläggning till ett socialistiskt samhälle på laglig väg,
håller Sorel fast vid Marx’ revolutionära
grundsatser, varom Jaurés uttalat sig rätt respektlöstSå säger Jaurés i “Aus Theorie u. Praxis”, Berlin
1902, en övers, av hans “Etudes socialistes”, om Marx’ system:
“det vilar på dels utslitna historiska, dels onöjaktiga
ekonomiska hypoteser”. Jfr Hammer, Social Retsudvikling i
Statsekonomisk Tidsskrift (den norska), 1904, s. 131—32.—
Jaurés vädjar numera även till vissa humanitets- och
mänsklighetsideal. Jfr Diehl, Socialismen etc., sv. övers., 1913,
s. 157., 

tagande även katastrofteorin för god, visserligen
icke som ett faktum utan som en på proletariatet
värkande revolutionär “myt“. Andler anlitas
mästadels som förf. av företal till rättssocialistiska skrifter.
Så har han skrivit sådana till översättningarna av
Lassalles och Mengers arbeten, till Lévys
ovannämnda broschyr o. s. v. Främst nämnes Anton
Menger, den österrikiske rättsläraren, som den,
vilken varit omedelbar orsak till den rätt rikhaltiga
rättssocialistiska litteraturen och skolans
konstituering som skola och “rörelse” genom de av honom
utgivna skrifterna i rättssocialism, vilkas rad
inledes med hans 1886 utkomna debutarbete “Rätten
till arbetets fulla avkastning”.

Som den socialistiska rättens grundvalarEtt “remarkabelt” franskt arbete av Eichthal utkom
1899 med en så lydande titel “Les bases du droit socialiste”., vilka
tillika äro att betrakta som rättssocialismens
ekonomiska rättsdeklaration, ha av Menger
proklamerats de tre “ekonomiska grundrätterna”: rätten
till arbete, rätten till existens och rätten till
arbetets hela avkastning. Den äldre franska
rättsdeklarationen statuerade människornas likhet med
avseende på deras rättigheter som människa och
medborgare, men förklarades på samma gång den
privata egendomen, av Menger anförd som den
mäktigaste källan till all olikhet, för en naturlig
och oförytterlig rätt. (Jfr för övrigt vad därom
säges i inledningen till andra avdelningen av detta
arbete s. 83—84). Den ekonomiska
rättsdeklarationen upphäver denna så kallade omistliga urrätt

till privategendom och statuerar i stället en alla
människors medfödda rätt till delaktighet i naturen och
i de materiella existensvillkoren, vilket är möjligt
endast därigenom att arbetsmedlen bli gemensam
egendom eller, som uttrycket även lyder,
socialiseras. Menger uppställer fördenskull en långt
gående kommunistisk samhällsordning.

Av Menger tydligen påvärkad, intar G. F. Steffen
hos oss en rätts-socialistisk ståndpunkt till höger
om Menger, sålunda högerståndpunkt. Socialismen
definieras av honom som “den ekonomiska
rättsordning, den anordning av egendomsrätten och
den reglering av ekonomisk maktutövning i
samhället som omöjliggör att någon enda medborgare
blir utesluten från andel uti egendom och andel
uti ekonomisk makt, när folkhushållningen är
organiserad enligt arbetsdelningens, stordriftens och
storkapitalismens system”. (Sociala studier, XIII,
s. 125).

Mengers andliga släktskap med Quiding är
slående både vad beträffar åsikter i allmänhet och
grundtankar i synnerhet. Allt vad Menger,
folkpolitikens teoretiska mästare, säger om familje-
och släktintressena, om domstolarna och om
juristerna som skrå; om kyrkan, prästlisten och
den “kristna” moralen; om den konservativa
rättsskolan och dess män; om regeringsformerna m. m.
m. m. är ända till uttryckssättet så i
överensstämmelse med vad Quiding uttalar i dessa stycken
att en någorlunda uppmärksam och intresserad
läsare av dem bägge näppeligen skall kunna undgå
att lägga märke därtill. Rättssynpunkterna i
allmänhet äro också hos dessa båda desamma rörande
våld, makt och rätt. Organisationsförslagen
sammanfalla i somliga, divergera i andra avseenden,
beroende på deras olika uppfattning om staten
och om lagars befogenhet att inskrida i

människornas inbördes förhållanden. Båda äro de
kommunister, men Quiding är den längst
avancerade av dem. Menger yrkar på att
bruksföremål, såsom bostäder, möbler, husgeråd, trädgårdar,
böcker o. dyl. bli stats- eller allmänegendom, men
upplåtet med nyttjanderätt åt den enskilde samt
att produktions- och trafikmedel, såsom jord,
gruvor, fabriker, järnvägar, ångbåtar, råmateriel
egas av och uteslutande disponeras av staten eller
kommunerna, medan däremot konsumtionsföremål
som omedelbart förbrukas, såsom livsmedel o. dyl.,
skola falla under enskild eganderätt. Quidings
“nya kommunallära“ gör även
konsumtionsföremålen till gemensamhetsegendom. Är Quiding
sålunda helkommunist, så kan Menger ju benämnas
trefjärdedelskommunist. Kommunen är hos Menger
ett kollektivstatens lydorgan, ehuru genom och
inom kommunen egendom och ekonomisk
värksamhet regleras, medan “kretsen” hos Quiding är
alldeles självständig beträffande dess egna
angelägenhet, utgörande ett helt för sig, under det
att staten är för honom liktydigt med
världssamhället, vadan någon nationalstat icke existerar
för Quiding.

Båda äro avlidna och saknade de all kännedom
om varandra. Men man bör noga lägga märke
till att Quiding avled samma år Menger
debuterade som social författare med nämnda skrift om
arbetsavkastningen. Quiding hade sålunda slutat
sitt värk, då Menger började.

Liksom Lévy, så betraktar Quiding underklassen
som det bestående samhällets på en gång
gäldenärer och borgenärer. Sålunda omnämner Quiding
på ett par ställen underklassen som
“gäldenärernas stora klass” samt ironiskt som “vårt kära
fosterlands gäldenärer” (I: 70 o. II: 73). Han talar
annorstädes även om en riksförsamling, bestående av

en underklass, som dekreterar exempelvis en lag,
som suspenderar domars värkställighet i
gäldsaker (I: 90).

“Tänk“, utbrister Quiding, “om en riksförsamling bleve
så uppblandad med underklass att den förr än någon anar
kom underfund med rättens hemlighet och det misstag, som
ligger i exekutionsvärkets princip, samt dekreterade en lag
ungefär så: vill icke ni, överklass, själv riskera era
pänningar i industriella företag, så låna ut dem... men se själv
till huru ni får dem åter. Ty inbilla er icke att landet skall
hålla ett dyrbart rätts- och exekutionsvärk endast för er
skull för att garantera er det liv i kräslighet och arbetslöshet
som är den säkra räntetagarens lott och för att skaffa
pänningarna tillbaka, i fall ni lånar ut dem till oärligt folk
som ingen välgärning förtjänar. Det är dessutom svårt, om
icke omöjligt, att i sådana fall förhjälpa er till er rätt.”

Quiding vill emellertid icke “driva raljeriet till
övermått”, utan tröstar i stället “levande
bankmatadorer” med försäkran om att denna lag
kommer att låta vänta på sig.

I likhet med den nutida rättssocialisten talar
Quiding ävenledes om den borgerliga rättens
övergång i en socialistisk rätt på reformatorisk
eller evolutionistisk väg utan att dock utesluta
möjligheten av en “extra-legislativ”, d. v. s. utanför
eller vid sidan om lagen framkallad resning. Han
tänker sig, såsom vi förut erfarit (2:a avdeln.,
s. 126), möjligheten av en proletariatets diktatur
à la Marx såsom en yttersta utväg att genomdriva
en ny socialistisk samhällsordning, för vilken han
anser tiden nu vara inne. Ett förslag till en ny
konstitution bör av sakkännare utarbetas, av
samhället diskuteras samt, om det vinner allmännare
genklang åtminstone hos underklassen, av den
upphöjas till lag medelst massornas diktatur, så
framt överklassen icke vill ge vika, varefter deras
diktatur snarast möjligt bör upphöra. (Kvartuppl.,
s. 453. — Jfr även Holmberg, Nils Herman Quiding,
1909, s. 198—99).



Individrätt och samhällsrätt.

Det nuvarande borgerliga rättssamhället är enligt
Quiding den på individrätten baserade
samhällsordning, som har till sitt förnämsta kännemärke
den enskilda, privata egendomsrätten.
Individrätten betecknar Quiding i definitionens koncisa
och bindande form än som “de regler egarna
uttänkt till ordning och skydd för sin egendom”
(IV: 8); än som “det vidlyftiga befästningsvärk
som till skydd för sitt jordiska goda överklassen
uppfört på den enskilda eganderättens grundsten”
(III: 42); än som “det bestående samhällets
faktotum“ (I: 123); än som “inbegreppet av de regler
som överklassen uttänkt eller låtit uttänka åt sig
för att göra egendomsrättens frukter permanenta”
(I: 32); än som “våldet bragt i system och under lag“
(Kvartuppl., s. 406). Individrätten liknas vidare än
vid en “dunstbild, som, i det man närmar sig för
att med den komma underfund, alldeles förflyktar,
således ej kan bevisas utan genom maktspråket
hos en sista instans som säger: detta är rätt”
(I: 148); än vid “ett inbillningsfoster” ... “ty att
några få prompt vilja för sin enskilda räkning
besitta och begagna vad som obestridligen tillhör
alla, det kan icke kallas för annat än lindrigast
sagt en förvänd inbillning; flera tänkare ha kallat

det för stöld“. (Kvartuppl., s. 516). Slutligen,
säger Quiding, ha rätt och orätt, framsprungna
ur “lagarnas rätt“, blivit uttryck för att beteckna
handlingars sedliga värde: “en handling som icke
instämde med överklassens lagar eller med
gudstjänstens ritual blev en last, en synd“. (I: 38).

Men såsom marxisten och sociologen av den
materialistiska historieuppfattningen förklara
exempelvis slaveriet ha varit nödvändigt för kulturen,
så erkänner ock Quiding att individrätten haft
trots all därmed sammanhängande grymhet och
brutalitet sin kulturella bestämmelse. Han
förliknar den t. ex. vid “yxan, som röjer fältet och
skapar materialier för den allgagneliga odlingens
byggnad... Överklassens genom (individ-)rätten
stadfästade egendomstillgrepp satte honom i stånd
att ägna tid, krafter och medel åt kunskap och
konst, vilka sedan genom världshandeln och krigen
spredos jorden runt. Om ock få bland
överklassen fattade en sådan dess högre bestämmelse och
i syftning däråt använde sin egendom, blev dock
allmänna följden av en så ringa
människoavdelnings predominerande ställning andliga behovs
uppkomst och uppehållande genom mörka
tidskiften”. (IV: 108; jfr även Quidingmonografin,
noten s. 125).

Kan det sålunda icke förbises att den odling,
som mänskligheten uppnått, tillkommit under
rättens, d. v. s. individrättens hägn, så följer av detta
förhållande ingalunda dess absoluta nödvändighet
för all tid. Den har varit nödig blott som
övergångsstadium till “ett nytt kulturens tidevarv”,
då efter vidtagna vederbörliga reformer
“samhällsinrättningarna finnas till icke för rättens (d. v. s.
individrättens) utan för samhällets egen skull...
avseende endast och allenast den mänskliga
odlingens gagn“. (I: 123).


Gent emot individrättens relativt goda sidor
stå hennes mörka. Såsom sådana anför Quiding:

1. Underklassens kroppsliga och andliga elände.
2. Överklassens skeva ställning till samhället och
därigenom uppkomna förfalskning av livet i alla
riktningar. 3. Kvinnokönets slaviska beroende av
männen. 4. Krigen med alla deras olyckor. 5)
Brotten med alla deras rysligheter. (III: 49).

Under våldets och rättens tillskyndelse har
jorden som arbetets urkälla och inbegrepp av allt
materiellt gott fallit i händerna på blott några få.
Därav blev följden: 1. att flertalet för att stilla
sin hunger måst arbeta i fåtalets intresse, 2. att
fåtalet använt flertalet som medel för sin enskilda
vinning, 3. att flertalet sig emellan måst strida
om arbetet för att hålla sig uppe, liksom fåtalet
sig emellan stritt om högsta vinsten. Allt detta
har till slut haft till följd 4. ett oavbrutet krig mellan
alla enskilda om jordens goda. (IV: 9).

Det är de gamla romarna, vilka varit senare tiders juridiks
egentliga läromästare. Det är också de vilka givit
individrätten hennes utbildning och teoretiska byggnad. Deras
stora lagvärk — corpus juris civilis — av Dühring, själv
fackman, benämnd “den juridiska bibeln“, har varit den
borgerliga rättens lagbok samt är tillika, såsom Dühring
säger, “uttryck för en på erövring, andra folks utsugning
och slaveri baserad folkhushållning. (Sociale Rettung durch
wirkliches Recht etc., 1907, s. 121 o. 141). Eller såsom Quiding
uttrycker sig: “denna rätt (underförstått individrätten)
utbildades företrädesvis under romerska världsväldet till en
hög grad av spetsfundighet och har allt sedan fått
karaktären av någonting absolut, något i natur och förnuft grundat
som under alla förhållanden bör vara så, ehuru för varje av
vanor och traditioner oförvillat omdöme måste vara klart
att rätten är ingenting annat än en helt naturlig följd av
våld och list... De skarpsinnigaste jurister och filosofer
hava nöjt sig med detta axiom och blott arbetat på rättens
(individrättens) utbildande och förbättring”. (Kv.-uppl., s.
431, 433). Att den romerska lagen kunde komma till “sådan
ära“ att den dels tillämpades omedelbart, dels lades till
grund vid ombildandet av egna rättsinstitutioner, så att

“Rom ännu från graven behärskade Europa”, förklarar Quiding
bero på de gamla romarnas högt uppdrivna samhällsliv, som
hade gjort rättskollisionerna allt flera samt att “intet folks
lagar hade att uppvisa något liknande i skarpsinne och
fullständighet“. En juristskola uppstod som drev juridiken “till
en förvånande grad av subtil spekulation”. (1: 30).

Ännu i dag utgör den romerska rätten ett av
huvudämnena vid vårt lands tre juridiska fakulteter
i Stockholm, Uppsala och Lund.

Individrätten, sedvanligen benämnd än civil-, än
privaträtt, är Quidings benämning på den borgerliga
rätten. Denna rätt sammanfaller med den privata
egendomsrätten och är alltså lika gammal som
privategendomen. En produkt av historien,
innefattar individrätten de under tidernas lopp
förvärvade historiska rättigheterna i motsats till de
mänskliga, de människan som människa
tillkommande naturliga rättigheterna, som de förvärvade
historiska rättigheterna förkvävt eller hindrat att
komma fram och göra sig gällande. Sådana
förvärvade rättigheter äro de ärvda klass- och
ståndsprivilegierna. Det är då just ingenting
märkvärdigt eller ens naturvidrigt att historien varit en
historia om klasstrider, såsom Marx säger; en
historia om kampen för rätten, såsom Ihering
säger; en historia om raskampen om herravälde,
såsom Gumplowicz säger. Samtliga definitioner
äro olika uttryck för ett och samma historiska
faktum, nämligen människans herravälde över
människan eller kampen mellan de sociala gruppernas
motsatta intressen: utsugning och härsklystnad å
ena sidan, utarmning och förtryck å den andra.

Individen är rättens källa. Han är, såsom den
franska rättssocialisten uttrycker sig, på en gång
rättens föremål och mål. Rättigheterna äro
organiserade och garanterade uteslutande i individens
intresse i enlighet med den liberala politikens

grundsatser om frikonkurrens, avtalsfrihet,
förvärvsfrihet till båtnad för den starkare, för den andligt
eller materiellt överlägsnare, för den med yttre
eller inre förmåner berättigade. All individens
strävan går fördenskull ut på att framför allt
upprätthålla redan förvärvade ställningar, oavsett huru
långt tillbaka i tiden de ha sina rötter.

Gent emot individrätten står i dag
samhällsrätten såsom en alla samhällsmedlemmars
gemensamma rätt, en rätt som bör komma alla lika till
del utan att sålunda den ena individen gynnas
på den andras bekostnad medelst konstlade och
raffinerade medel.

Anmärkas bör till sist att den modärna
franska rättssocialisten använder ett med individrätt
adekvat uttryck, nämligen droit de l’individu.

Samhällsrätten kan naturligtvis vara olika
normerad. I själva värket äro förslagen därom lika
många som det finns socialistiska system. Quiding
har sitt.

*

Quiding talar flerestädes i sin samhällsbok om
ett “rättslöst” samhälle och om “ett samhälle utan
rätt“. Han menar därmed dels att en mängd
med privaträtten sammanhängande “rätter” komma
att bortfalla i ett av honom tänkt kommunistiskt
samhälle, dels att en del individuella rätter uppgå
i eller övertagas av samhällsrätten, dels att
samhällstillstånd kunna tänkas utan allt slags rätt.

Rätt är enligt Quiding något annat än lag, därvid
underförstått en viss, given rätt, individrätten. Kan “rätten”
försvinna, så måste å andra sidan ändock lag alltid finnas som
norm för ett ordnat samhällsliv. “Lag är regeln för
samhällslivet”. Men denna lag skall ingalunda vara en mångfald
av lagar som aldrig taga ett slut, men vilka individrätten
med alla dess tusen tvister har gjort nödvändiga. Den skall

inskränkas till det allra nödvändigaste, till det som gör
överhuvud sammanlevnad möjlig inom och mellan samhällena.
“Lagen är“, säger fördenskull Quiding, “ingenting annat än
en promemoria eller minneslista, som ingalunda vill anses
ofelbar eller tilltvinga sig gudomlig vördnad”. (I: 175). För
att kunna fylla sin uppgift av promemoria måste “rättslagen”,
vilken är lagen om varandras rättigheter och åligganden
inom och mellan samfälligheterna, vara enkel och kortfattad,
klar och tydlig, på sätt Quiding givit prov med sin
utarbetning av “Europas grundlag” och “ny svensk kommunallag”,
Lagen, sådan den i dag är, “syftar icke på samhällsordning
utan på bevarande av överklassens rätt, varmed
samhällsordningen får följa så gott den kan“. (I: 176). De lindringar,
som under tidernas lopp kommit den underkuvade
underklassen till godo och som införts i den maktegande
överklassens lag, har underklassen sig själv att tacka. “Olikheten
i dessa klassers samhällsställning har, så långt historien går
tillbaka, lett till fiendskap och strider. Och framstegen i
civilisationen böra egentligen räknas efter de framgångar
underklassen småningom förmått tillkämpa sig till höjande
och betryggande av sin existens. Varje sådan framgång har
icke kunnat vinnas utan större och mindre ingrepp i
överklassens rätt.“ (Kv.-uppl., s. 431).

Kommunen är enligt Quiding det första samhället. I
kretssamhället är all fast och lös egendom samt
arbetsavkastningen alla kretsmedlemmars gemensamma egendom.
Kretsrätten, som reglerar såväl denna gemenskap som
förvaltningen och fördelningen av arbetsprodukterna mellan
kretsmedlemmarna, har dessutom till en viss tid samma funktion
mellan kretssamhällen och distrikten inbördes som
individrätten under det nuvarande samhällsskicket individerna och
staterna emellan. Under övergångsstadiet, innan alltså alla
kretsar kunnat genomföra den kommunistiska rättsordningen,
som avses införd efter hand, anser Quiding “rätten“ icke
kunna fullständigt undvaras, men “betagas det mästa av sina
onda värkningar“ genom dess utsträckning från individen
till kretsen samt sedan mellan kommunerna: “det

samhällsskick låter ännu icke tänka sig, under vilket all (juridisk) rätt
skulle kunna försvinna”. (II: 14).

Anarkismen, som har tagit till sin speciella
teoretiska uppgift att utreda rättsproblemet, har
bland sig tongivande förespråkare, vilka hysa en
liknande uppfattning som Quiding angående rättens
nödvändighetProudhon förkastar icke rätten, men så gott som alla
enskilda rättsnormer. Den enda rättsnorm han uppställer är
att avtal, fördrag måste hållas, det enda rättsförhållande han
gillar är rättsförhållandet mellan avtalsslutande parter. —
Bakunin godtager rätten, men utdömer lagrätten. Lagrätten
menar han är oskiljaktig staten. Avtal måste enligt honom
även hållas grundad på frihet, rätten till fri sammanslutning
och skilsmässa är den första och viktigaste av alla politiska
rätter. — Kropotkin akcepterar Bakunins idé att rätten skall
bestå men lagrätten försvinna. I lagrättens ställe träder
sedvanerätten. Kropotkin kräver en rättsnorm i kraft varav
alla ting äro gemensam egendom, en rättsnorm i kraft
varav gemensamt arbete gäller i produktionen. Avtal måste
hållas. — Enligt Tucker skola rättsnormer gälla som bero
på allmänna viljan. I nödfall kunna alla medel tillgripas för
deras genomförande: även fängelse, dödsstraff. Till
rättsnormerna höra bl. a. skydd mot kränkning, skydd för egen
arbetsprodukt. Avtal hållas. I stället för stat frivillig
sammanslutning mellan avtalsslutande individer. — Jfr Eltzbacher,
Der Anarchismus, 1900..

Så som det är i det nuvarande samhället inom
en familj som icke utifrån påvärkas av “rätten”,
så skall det bli inom kretsen, vilken kan betraktas
som en enda stor familj.

“Ingen civillag uppställer där skillnad mellan mitt och
ditt, ingen strafflag skrämmer från den farliga handlingen,
ingen exekutionslag hotar den tredskande. Det oaktat går
allt bättre i denna lilla krets än i det större samhället. Den
ene låter den andre få vad han behöver, såvitt tillgångarna
medgiva. Var förrättar sin syssla ordentligt utan betalning.
Arbeten som fordra den största uthållighet, tålamod och
ansträngning utföras med nöje... Ingen avundas, beljuger,
bestjäler, slår eller förolämpar den andre. Individen söker

blott hela familjens väl och glädes över vad en annan därtill
kan bidraga. Den enes lycka och nöje är allas. Med ett
ord det bästa människan kan här på jorden hoppas, frid,
trevnad och sällhet, såvitt livet har att bjuda på, utmärker
denna sammanlevnad och ingenstädes finner sig i längden
individen så väl som inom sin familj, där han kan få vara
fullkomligt sig själv.” (I: 128).



Makt-teorin.

Marxismen har, ensidigt betraktande
samhällsutvecklingen från dess ekonomiska sida, tidigare
bestritt våldet, resp. makten all roll i
samhällsordningens ursprungliga uppkomst och även i
densammas vidare utbildning, men anfört
arbetsdelningen som den ensamt avgörande faktorn. I sitt
arbete om parlamentarismen förklarar Kautsky
kort och gott att “våldsteorin är icke blott tröstlös,
den förklarar häller ingenting”. Den förklarar
“icke det ringaste varför hos alla folk just på den
eller den kulturgraden den eller den sorten av
förment starkare eller klokare känt behovet att
underkuva de svagare och enfaldigare och varför
det lyckats dem just på den kulturgraden”. Den
är tröstlös, ty den sociala klasskillnaden skulle
enligt denna teori vara evigt beståndande såsom
grundad i naturen efter vad naturrättsteoretiker
av en gammal föråldrad historisk rättsskola lära,
mästadels med stöd av Darwins teori om det s. k.
naturliga urvalet, därvid den starkare och bättre
utrustade segrar över den svage och sämre
utrustade i kampen för tillvaron.

Icke våldet men de för varje kulturgrad
utmärkande egendomligheterna ge klaven till
klasskillnadens uppkomst. Grundvalen för

egendomligheterna bildar de olika kulturstadiernas
produktionssätt. Produktionssättet — intet annat än
produktionssättet — förklarar de olika klassernas
samhällsförrättningar. Och varje klass’ funktioner
bestämma den roll, som klassen spelar i samhället.
Uttrycket för produktionssätten är
arbetsfördelningen, som med varje nytt produktionssätt
antager rent tekniskt allt hårdare former för dem,
vilka kroppsarbetet “tillfallit”. (Der
Parlamentarismus etc., 1893, s. 5—6).

I sin av Marx genomsedda och gillade och av Marx delvis
skrivna polemiska skrift mot Dühring, populärt kallad
“Anti-Dühring“I företalet till 3:e uppl. av “Herrn Eugen Dührings
Umwälzung der Wissenschaft“ (1894), s. XII skriver Engels
att han före tryckningen hade förelagt Marx hela manuskriptet
samt att Marx har skrivit 2:a avdelningens 10:e kapitel., förnekar Engels allt egentligt inflytande av våldet
i historien. Privategendomen läsa vi där är i allmänhet taget
icke resultatet av plundringen eller våldet... Den har
uppkommit av ekonomiska orsaker. Våldet har alls ingen del
i dess skapande... Hela historien om privategendomens
uppkomst är baserad på uteslutande ekonomiska orsaker och
för att förklara den är det ej en gång behövligt att tillgripa
våldet, rovet, staten eller vilken annan politisk inblandning.
Egendom måste skapas genom arbetet. Man kan icke
tillägna sig den genom styrkan. Innan slaveriet är möjligt, är
det nödvändigt att olikhet i produktionen och fördelningen
redan inträtt. — Alltså, icke våldet, icke makten, ej häller
staten... det är produktionen själv som åstadkommer
klassskillnaden, förtrycket, slaveriet! (Anf. arbete, sidd. 165,
167—69).

På grund av bokens polemiska karaktär och den
vid tiden för dess tillkomst förbittrade stämning, vari
författaren, resp. författarna befunno sig mot sin
då fruktade kritiska motståndare, ha i denna bok
uttalade satser fått en skärpa i formuleringen som
under lugnare och fredligare förhållanden de
knappast hade kommit att få. Nu stupa de på
sin egen ensidighet och självtillräcklighet. Marx

har dock i vart fall för sin del så tydligt och
upprepade gånger påvisat våldets roll i
samhällsförrättningarnas utveckling, i ”Elend der
Philosophie“ m. fl. skrifter, att man behöver alls icke
stanna i tvivel rörande hans tanke därom, om ock
dualismen i hans ekonomiska lära understundom
kunnat draga en slöja däröver. “En undertryckt
klass är livsvillkoret för varje samhälle, grundat
på klassmotsatsen”, säger han sålunda i
nyssnämnda skrift (s. 181). Förtryck utan våld låter
icke tänka sig, är en logisk orimlighet. Att tvinga
människor till vissa arbeten kan ej häller ske utan
våld; någon människa, stode hon ock på djurets
ståndpunkt, går ej häller frivilligt under
slaveriets ok.

Gumplowicz, österrikisk rättslärd som Anton
Menger, påpekar i sitt imposanta arbete
“Raskampen” (Der Rassenkampf, 2:a uppl., 1909) just i
anledning av arbetsdelningens ensidiga framhävande
som utvecklingsfaktor den “naiva“ optimism som
härleder klassernas uppkomst från ett behov efter
arbetsdelning. En förklaring, som går igen, säger
han, i otaliga variationer hos historiker, filosofer,
etnografer och socialoger och över vilken även
de största tänkare icke kommit. Vid människornas
förökning, så ungefär lyder denna argumentering,
inställde sig behovet av arbetets delning: nu blev
den ene bonde, den andre hantvärkare och några
herrar. (Anf. arb., s. 217).

Ådagalägger Gumplowicz (uttalas Gomplåvitj)
människans naturliga begär efter makt till sin
egen och sina likställdas fördel men på övriga
människors bekostnad, så betonar han i samma
arbete å andra sidan att maktförhållandet, som
uppkommer genom den enes herravälde över den andre,
är “även alltid samtidigt ett allmänt-ekonomiskt
arbetsdelningsförhållande” (ein Verhältniss der

Teilung der volkswirtschaftlichen Arbeit unter die
einzelnen Bestandteile, s. 208). Herraväldet
definierar han som “en genom övermakt reglerad
delning av arbetet, varvid de grövre och tyngre
arbetena tillfalla de behärskade, de högre och
behagligare — ofta endast befäl och förvaltning
— de maktegande” (s. 236). “Men liksom utan
delning av arbetet ingen kultur är tänkbar, så är
utan makt ingen ändamålsenlig delning av arbetet
möjligt, emedan ingen frivilligt underkastar sig
utförande av grövre och tyngre arbeten” (s. 236).
Så länge den ursprungliga människoflocken bestod
av fullkomligt lika och lika fria individer och envar
var sysselsatt med tillfredsställandet av sina egna
behov antingen för sig eller i samvärkan, så länge
kunde det då ej häller vara något tal om kultur. Ty
även den obetydligaste kultur, dess första och
primitivaste utvecklingsfaser betingas av en delning
av arbetet i kraft varav den ene tillfaller lägre
och tyngre, den andre finare och lättare arbeten
(s. 233—34). Alltid och överallt har det varit
dels fysiskt tvång, dels naturliga, tvingande
förhållanden som ha framkallat den sociala arbets-
och yrkesfördelningen: Våld eller list ha berett
den väg, eljes skulle den icke ha funnits i dag.
“Ingen människa skulle någonsin frivilligt besluta
sig för att göra slavtjänst för en ’herre’; intet folk
skulle någonsin utan att det blev överlistat låta
utsuga sig av ett främmande, handelsidkande folk“
(s. 218). Världshistorien är ingenting annat än
en stor exempelsamling till konstaterandet av dessa
och andra likadana satser. “Vad äro”, frågar
Gumplowicz, “staternas och folkens krig annat än
organiserade plundringståg i syfte att exploatera
heterogena etniska eller sociala element? Vad
som bland primitiva stammar eller s. k. naturfolk
eger rum i liten skala, upprepar sig på en senare

utvecklingsgrad bland “civiliserade nationer” under
prunkande namn och i “finare former” (s. 158).
Kapitalismen är icke någon ny företeelse. Den
finns, förklarar Gumplowicz som anhängare av
den materialistiska eller, såsom han föredrar att
säga, realistiska eller sociologiska
historieuppfattningen, men mera fördjupat än MarxSå säger Gumplowicz att Marx ekonomiska
historieuppfattning innehåller “en ny och till största delen riktig
uppfattning av staten” — han finner endast att den “sociala
antagonismen” är ur sociologisk synpunkt för snäft
uppdragen genom dess uppdelning i endast två klasser.
Marxisternas senare utveckling av begreppet “materialistisk” till att
inbegripa alla faktiskt och realt värkande orsaker synes
honom vara en mycket förbättrad, fullständigad och förfinad
uppfattning av det historiska förloppet. — “Staten är” —
säger Gumplowicz — “icke förvärkligandet av en före den
existerande rättsidé, utan en organisation av sociala element,
vilkas kamp först alstrar rätten, dock alltid blott inom den
statliga organisationens skrankor, alldenstund det utan stat
icke kan finnas någon rätt, enär staten är förutsättningen
sine qua non för all rätt”. Se Gumplowicz, Geschichte der
Staatstheorien, 1905, sidd. 372—73 samt Die soziologische
Staatsidee, 1902, sidd, 147 o. 152., “redan
då den med klubba beväpnade vilden överföll och
slog ihjäl den obeväpnade honom främmande
vilden för att äta honom. I vilken form kapitalet
framträder ändrar ingenting i saken: det förblir
alltid medlet, varmed man tvingar ’de andra’ att
tjäna sig“. (Die soziologische Staatsidee, 2:a uppl.,
1902, s. 39).

Gumplowicz ser i maktförhållandet en nödvändighet, t. o. m.
en naturnödvändighet för kulturens uppkomst och allt vidare
framsteg, men han menar fördenskull ingalunda att makten
för alltid skall vila hos dem som en gång fått makten och
sedan gått i arv på deras arvtagare. Han är likväl icke
socialist. I allt maktväsen ligger herravälde; och herravälde
skall bestå så länge det finns människor och mänskligt
samliv. Icke avskaffa, men förbättra, “harmonisera”
herraväldet” måste vara alla förnuftiga människors mål, anser han.

Även “ett fritt samhälle” skall alltid vara behärskat, det
kommer blott an på “huru“. (Anf. arb., s. 47). I all social
kamp går utvecklingen i riktning av en ständigt uppåtgående
ström av de undre och understa gruppelementen och ett
relativt utsinande och försvinnande av de översta; en kamp
som är under ständig föryngring på en allt högre
utvecklingsgrad med alltid en ny följande reglering av gränserna
för de enskilda maktsfärerna. Det är, säger han, den enda
rättvisa som historien känner (s. 139—140). Han förnekar
möjligheten av att allas frihet, frid, jämlikhet, broderskap
någonsin skall varda förvärkligat. Men hans kritik av den
historiska utvecklingens gång är överväldigande rik på vyer,
klara och fördomsfria tankar. Som den värklighetssociolog
han är, säger Gumplowicz, såsom t. ex. Marx om slaveriet,
att realisten nöjer sig med att konstatera sakförhållandena
såsom produkt av en “oundviklig, naturnödvändig process”
utan varje försök till deras uppförgyllande med ideologiska
floskler. (Jfr anf. arb., s. 40). Men ifråga om framtiden
tror Marx i motsats till Gumplowicz, vilken förnekar allt
slags idealism, att både klasskillnad och politisk makt skola
en gång försvinna.

Till upprätthållande av makten och till skydd
mot upprorselementen, som icke kunde känna sig
solidariska med den maktegande gruppen och på
vilka de maktegande därför icke kunde lita,
uppkom rätten. Inom en alltigenom likartad stam
eller hord utan underkuvade och utan blandade
folk- och klasselement, där alltså alla äro
lika, kan ingen rätt uppstå. Rätten är på grund
av den sociala kampen underkastad en ständig
ombildning, som Gumplowicz säger, “en
kompromiss mellan två eller flera grupper, en etapp i en
evig kamp“ (s. 164). Med “grupp“ förstår
Gumplowicz å ena sidan den etniska gruppbildningen,
såsom flock, stam, folk, nation, stat; å den andra
sidan den sociala gruppbildningen, såsom klass,
stånd, yrke, parti, klick. (Etnisk kommer av
grekiska ethnos som betyder folk; etnisk användes
sålunda i betydelsen av det som är utmärkande
för en folkstam).


Såsom makten och herraväldet är en
intressekamp, så är även rätten en intressekamp och av
denna reglerad. “Den första rätten uppstod”,
säger en tysk sociolog Schäffle, vilken, när dessa
ord fälldes, ännu var marxist, “ur våldets och
listens första seger“. (Bau u. Leben des socialen
Körpers, 1881, II: 62). All följande utveckling
karaktäriseras av honom som resultatet av andlig,
fysisk och ekonomisk överlägsenhet, som en följd
av en legalt och moraliskt värksam övermakt.
Grundad på andlig och fysisk övermakt är varje
mystisk förklaring av rättens och rättsprincipernas
uppkomst “ur en annan värld plötsligt inkastad i
våra samveten” falsk och konstlad. (Anf. arb.,
II: 68). “Rätt och rättvisa falla icke färdiga från
himmelen“. (II: 495). Rätt kan icke uppstå utan
makt. Den ädlaste filosof kan icke höja rätten
till en makt, om han icke förstår att vinna därför
sin tids makter, folkets ledare och genom dem
folkets massa. Makten går till tiden före rätten.
Rätten utan en kraft som gör den gällande är
otänkbar. (II: 77—78). Någon högre utveckling
av samhället och civilisationen är emellertid icke
möjlig utan idealism. Den driver oss till lösningen
av nya framstegsuppgifter. Den etiska socialismen
uppställer allt högre mål för rättsbildningen. Ingen
tid är tillfreds med sina förhållanden. Ju djupare
och allmännare den rättsligt-sedliga korruptionen
blivit, desto mer ingripa först enskilda, sedan
massan. (IV: 187).

Av maktens två beståndsdelar våldet och rätten
träder med civilisationens framsteg våldet relativt
mer tillbaka, medan rätten blir allt mer den
starkare av de två maktbildande faktorerna. (IV: 332).
Var det i en förfluten tid nödvändigt att stödja
rättsbildningen på familje- och klassövermakt, så
vore det å andra sidan falskt att därav draga den

slutsatsen att “rätten till enskilda andligt och
ekonomiskt övermäktiga klassers herravälde” måste
för beständigt upprätthållas. Det “fjärde”
ståndets emancipationskrav i vår tid har bragt sådana
felslut på skam. (II: 78).

I sin berömda, även till svenskan 1879
översatta lilla skrift “Striden för rätten” — Kampf
ums Recht — utvecklar Ihering, tysk rättslärd,
ävenledes maktens juridiska teori. Han har
fullständigt brutit med den av Savigny grundade
konservativa tyska historiska rättsskolan, vilken
för övrigt Marx, som på den tid han studerade
juridik vid Berlins universitet åhörde Savignys
föreläsningar, skarpt nagelfarit liksom Quiding hos
oss i sin kritik av “det historiska förnuftets män“.

“All rätt som finns i världen är“, säger Ihering, “vunnen
genom strid, varje rättssats har först måst avvinnas dem
som bestredo den... Det ges tusenden av individer, vilkas
liv går sin jämna gång utan stötar och hinder i rättens
regelbundna banor. Och skulle vi säga åt dem: rätten är
kamp, skulle de icke förstå oss. De känna honom blott
såsom ett tillstånd av frid och ordning. Och rådfråga de
endast sin egen erfarenhet, ha de fullkomligt rätt alldeles
som den rike arvtagaren, som utan möda fått i sin hand den
mogna frukten, av andras arbete, icke kan fatta den satsen
att egendom är arbete... Det var en tid på modet att
pryda urtiden med alla sköna egenskaper: sanning, öppenhet,
trohet, barnsligt sinne och from tro. I sådan jordmån skulle
säkert ock rätten ha kunnat trivas utan all annan drivkraft
än rättskänslan makt: hand och svärd hade han icke behövt.
Men i våra dagar vet envar att denna fromma urtid hade
en alldeles motsatt karaktär”... (Anf. arb., s. 1—2, 11).
Med svärdet är romerska världen grundad. Och svärdet
eller spjutet är den romerska rättens äldsta symbol... Romarna
ha ingen ’härledd’ egendom i rättsspråkets betydelse, härlett
från gud eller andra människor, utan de ha en ’ursprunglig’,
vid vilken egaren är sin egen autor: de ha tagit sig den, varest
de funno den. Romarens förvärv bestod im capere, egendom
är för honom vad han tagit med handen”Citerat efter Hägerström, Stat och rätt, Uppsala 1904,
s. 170..


Vacklande mellan de olika rättsskolorna
anmärker prof. Hägerström i Uppsala att

“man kan nu härvid diskutera, om det icke var i
bakgrunden liggande nyttighetshänsyn som gav åt den äldsta
romerska eganderättsidén, sådan den här av Ihering
framställes, dess kraft. Men säkert är att i själva idén, betraktad
juridiskt eller efter dess objektiva innebörd, låg just
föreställningen om personens naturliga makt i dess grövsta form,
denna och intet annat, såsom grundläggande egendomsrätten.
Om nu värkligen Ihering har rätt i sin framställning, har det
nämnda förhållandet en stor betydelse för uppfattningen av
privategendomen överhuvud. Om det kan sägas att den
romerska privaträtten övat ett avgjort inflytande på
rättsbildningen i hela den civiliserade världen och om den rena
maktsynpunkten är juridiskt sett bestämmande för den privata
eganderätten i dess ursprungliga form i den romerska rätten,
så har man stark anledning att antaga att detta institut även
i sin modärna utbildning skall juridiskt sett vara
genomdragen av maktsynpunkter“. (Stat o. rätt, s. 170—71).

Det är vad Quiding med sådan energi gör
gällande i sin slutlikvid med nutidens
rättssamhälle.

Rätten är grundad varken på fördrag eller på
massans, folkets “tysta” samtycke, ej häller någon
“omedveten skapelse av folksjälen”, något som
uppkommit så till sägandes av sig självt,
oförmärkt, man vet icke riktigt hur, på samma sätt
som t. ex. språket, såsom Savignys konservativa
rättskola så utomordentligt filosofiskt lär. Rätt
är helt enkelt makt och övermakt, varvid
människans ädlare känslor ingalunda varit de
avgörande. Så föga är det fallet att enligt Schäffle
ha “förmeringsdriften, d. v. s. förvärvsbegäret,
egoismen, härsklystnaden, äregirigheten samt i en
senare tid till mindre del idealism, såsom
allmänanda, människokärlek, altruism; enligt Gumplowicz
hat, avsky, antipati, avsöndringen mellan klasser,
flockar, folk o. s. v. varit “de stora stridsväckande
drivkrafterna”.


Proletariatet har som bekant framställts av Marx
som en revolutionär maktfaktor i utvecklingen och
som en organiserad makt, som skall “erövra” den
politiska makten för att omvandla den nuvarande
“klasstaten” till en association, vad namn den nu
må ha eller få. Han säger visserligen å ena sidan,
då han objektivt beskriver den historiska
utvecklingens ekonomiska lag, att kapitalismen förstör
sig själv, är sin egen dödgrävare just på grund
av den ekonomiska utvecklingens egna lagar, som
värka naturnödvändigt oberoende av människans
vilja; å den andra, då han subjektivt som den
revolutionära organisatören och utopisten utvecklar
proletariatets historiska uppgift, att det
kapitalistiska systemets tillintetgörande och skapandet av
den socialistiska samhällsordningen — sålunda då
också av en “ny“ rätt — måste vara det
medvetna värket av en social klass — proletariatet.
Denna Marx’ dualism har vållat ändlösa diskurser,
kostat mycket bläck och många heta debatter.
Leder den ekonomiska utvecklingen värkligen
själv utan varje åtgörande av det mänskliga
medvetandet till socialismens seger, varför, frågar
man, skulle då arbetarklassen behöva delta i den
sociala kampen och förbruka sin kraft på något
som den förutan måste oundvikligen ske?Tugan-Baranowsky, Moderne Sozialismus etc., 1908,
s. 91 m. fl. ställen.. Huru
som hälst, som faktum står fast att proletariatet
enligt Marx är en makt som bygger sin frigörelse
på makt.

Marx’ hängivne anhängare i Italien, framlidne
rättsfilosofen vid universitet i Rom Antonio Labriola
har även kunnat säga, det “historien icke varit
en process, varigenom förnuftet kommer till
herraväldet i rätten. Hittills har den icke varit något

annat än en serie förändringar som lett till
underkastelse och slaveri, varit m. a. o. från början till
slut en strid om intressen, varvid rätten endast
och allenast är det auktorativa uttrycket för
intressen som gått segrande ur striden”. (Essais sur
la conception matérialiste de l’histoire, Paris, 2:a
uppl., 1902, s. 225).

Lassalle, vilken hyllade en från Marx avvikande
“ideologisk” uppfattning av rätten, anser likväl
att ett lands sociala och politiska förhållanden stå
i beroende av de i ett land faktiskt rådande
tillstånden och reala maktförhållandena. Rätten borde
gå före makten, i värkligheten går dock alltid
makt före rätt, alltid och så länge tills rätten å
sin sida har samlat bakom sig en tillräcklig makt
för att krossa orättens makt. All social och
politisk rätt har hittills alltid varit en fråga om “reala,
faktiska maktförhållanden”. En författning,
nedskriven på papperet, är utan betydelse, blott “ett
blad papper”, om en makt icke står därbakom
och den icke motsvarar de värkliga i samhället
bestående maktförhållandena.

Gick rätt före makt eller makt före rätt, frågar Lassalle
med hänsyn till sitt lands politiska förhållanden på hans tid,
då den preussiska nationalförsamlingen i november 1848
sprängdes med bajonetter? Gick rätt före makt eller makt
före rätt, då den till revision inkallade kammaren trots
artikeln 112 i den oktrojerade författningen 1849 på nytt
upplöstes? Och så fortsätter Lassalle att fråga med
hänsyftning på sitt lands politiska rättsbrott och
regeringsdespotism. (Ueber Verfassungswesen, etc., av Bernstein utg.
uppl. 1907).

Åsikten om att stats- och rättsordningen blivit
av fåtalet påtvingad flertalet genom krig och strid
är enligt Anton Menger maktteorins innehåll.
(Folkpolitik, s. 5). “Alla hittillsvarande rättsordningar
ha uppstått i sista hand ur maktförhållanden och
ha fördenskull alltid fullföljt ändamålet att främja

de få mäktigas nytta på de breda folklagrens
bekostnad”. (Neue Staatslehre, s. 3).
Egendomsordningen definieras av Menger som “en
fordomtima genom list och våld grundad ordning”.
(Folkpolitik, s. 27). G. F. Steffen, vilken vänder sig
mot uppfattningen att klassindelningen eger sin
förnuftiga och uteslutande grund i
arbetsfördelningen, möjliggörande samhällsfunktionernas
utövning, och enligt vilken äldre tiders förhållande
mellan slavegare och slavar, länsherrar och livegna
och en nyare tids förhållanden mellan arbetsgivare
och arbetare “i grunden skulle vara varken mer eller
mindre än den bästa (av människonaturens
bristfälliga beskaffenhet på varje särskilt
utvecklingsstadium betingade) anordning för den ekonomiska
produktionens organisering och de ekonomiska
företagens ledning” — gör likaledes gällande att
människorna drivits av “ett dominerande begär
att utöva våld mot medmänniskor och att härska
över dem i främsta rummet för vålds- och
härskarvärksamhetens egen skull och blott i andra
rummet, först senare i utvecklingen därjämte för
att uppnå vissa ekonomiska fördelar”. Och ännu
i dag sträva de härskande folken och klasserna
“efter en för deras politiska och rättsliga
herravälde möjligast effektiv social organisation”.
(Sociologi, 1911, s. 434, 436 o. 437).



Quidings historieuppfattning.

Efter den orientering vi nu värkställt angående
makten och rätten, sådana dessa blivit förklarade
av socialister och modärna sociologer — vilka
senare synas allt mer avlösa marxismen eller
måhända riktigare marxismen absorberas av dem
som beståndsdel i en djupare gående sociologisk
samhällsteori — skall man säkerligen bättre förstå
Quiding. Och vi kunna för vår del med fullkomlig
tillförsikt nu låta en framställning av Quidings
historieuppfattning rörande individrätten, dess
uppkomst och fortbestånd, här följa.

I sin “historiska återblick” — utgörande första
delen av hans samhällsbok och som egentligen
är en hel sociologi, varest alla de
rättsinstitutioner, vilka falla och stå med det nuvarande
“rättssamhället”, underkastas en omstörtande revision:
klass- och släktväldet, arvsinstitutionen,
prästväldet, domstolsväsendet, myntväsendet,
egendoms-institutionen, äktenskapsinstitutionen o. s. v. —
uppställer Quiding följande teser:

1. Den starkare blev medveten om sin styrkas
värkningar och slog den svagare till marken. Styrkans välde
blev därmed proklamerad såsom lag för den mänskliga
sammanlevnaden.


2. Den svage mannen blev den starkes slav. Vad den
förre innehade av jordens goda kom i den senares besittning.
Han blev egendomslös. Ingen egde utan kraft att försvara
det han tagit för sig av jordens goda.

3. Kvinnan liksom hennes avkomma blev desslikes den
starkes egendom.

4. Med städernas uppkomst skapas ett nytt medel till
egendomsförvärv i stället för det nästan enda som dittills
existerat: våldet, nämligen arbetet. Kapitalisten exploaterar
småningom arbetet såsom jordegaren tidigare småningom
exploaterat jorden. Egendomskällorna äro: på landet jorden,
i staden pänningen.

5. De enskildes egendom garanteras egaren först genom
vana eller hävd; sedan genom lag, som de egande själva
giva sig till skydd för sig och sina arvtagare samt för egen
säkerhet. Rättssamhället tager gestalt; individrätten är dess
grundval.

6. Egendom fanns före “individrätten”, eganderätt före
“samhället”. Egendom har varit förutsättning för uppkomsten
av individrätten. Egendomsrätt fanns före lagen, lagen gav
den blott sanktion i de makt- och egendomsegandes intresse.

Dessa teser äro helt och hållet en bekräftelse
på den modärna historiska maktteorin eller,
omvänt, den modärna maktteorin är en bekräftelse
på dem, om ock med en till dels annan
vetenskapligare motivering och utgångspunkt. Quidings
undersökningsmetod är den historiska. Och till
sina slutsatser har han kommit, såsom han själv
säger, “på rent historisk väg“. Han framställer
sedan det historiska förloppet “under bilden av
en enda handling”, den han beskriver sålunda:
“den starkare blev medveten om sin styrkas
värkningar och slog den svagare till marken“. Det
är alldeles samma tanke, varåt Gumplowicz ger
uttryck, när han i “Der Rassenkampf“ förklarar
den historiska utvecklingens princip vara

”raskampen om herraväldet” i alla dess former, av
honom även beskriven under “en bild“ (uttrycket
hans eget) av nästan oavbrutna krig mellan stammar,
folk, stater, nationer (s. 179) samt som ett uttryck
av “de starkares och överlägsnares utsugnings-
och härsklystnad”. “Vad som sammanför från
tidernas början de olika folkelementen och under
den vidare historiska utvecklingen de olika
samhällsgrupperna; vad som följer och dikteras av
den och sålunda sätter den sociala naturprocessen
i rörelse är de starkares och överlägsnares eviga
utpressnings- och härsklystnad. Raskampen om
herraväldet i alla dess former, i såväl de öppna
och brutala som de latenta och fredliga, är alltså
historiens egentliga rörelseprincip, värkande kraft”“Was die heterogenen ethnischen Elemente von
Uranfange an und die heterogenen sozialen Bestandteile in der
weiteren Entwicklung der Geschichte zusammenführt, was
sie aufeinander anweist und bezieht und auf diese Weise
den sozialen Naturprozess in Bewegung setzt: das ist (wie
wir gesehen haben) die ewige Ausbeutungs- und Herrschsucht
der Stärkeren und Ueberlegeneren. Der Rassenkampf um
Herrschaft in allen seinen Formen, in den offenen und
gewalttätigen, wie in den latenten und friedlichen, ist daher
das eigentlich treibende Prinzip, die bewegende Kraft der
Geschichte” (s. 219)..

Nu är det väl att märka att “ras” användes av
Gumplowicz i en alldeles särskild, alldeles ny
betydelse, nämligen icke som “ett antropologiskt
begrepp”, som en produkt av en blott fysiologisk
eller biologisk process, på blott härstamning o. dyl.
beroende produkt, utan som ”ett historiskt
begrepp”, som en produkt av historiens
utvecklingsprocess, som beteckning på olikartade etniska och
sociala grupper: stam, folk, nation, stat å ena
sidan samt stånd, klass, parti o. s. v. å den andra
sidan, på deras sammansmältning och uppgående
i varandra till nya eller allt större enheter under

en ständig inbördeskamp, i en ständigt pågående
ombildningsprocess. (Jfr Der Rassenkampf, t. ex.
sidd. 195 o. 253).

Energiskt gör Quiding gällande sin historiska
metods giltighet. “Av slutledningar från det
historiskt kända till vad dessförinnan måste hava
timat, blev det mig omsider klart att den enskilda
människans eganderätt, all rätts ursprung, var
mästadels genom den starkares eller listigares
tilltagsenhet ett fullbordat faktum långt innan något
samhälle existerade... Av vad vi känna om
människosläktets historiska tid kunna vi sluta huru
det tillgått i den förhistoriska... Jag har låtit
historien vara vad hon är, men har ansett mig
berättigad att av henne draga slutsatser för att
kunna föreställa mig en tid som ligger långt bortom
all historia. Av vad man känner får slutas till
det obekanta, av historien till huru dessförinnan
tillgåttKvartuppl., sidd. 5, 430, 574—75.. Så lyda några bland hans många satser
i avseende härpå. Det är i det stora hela samma
metod som både Schäffle och Gumplowicz
förklara vara den enda vetenskapligt möjliga, om
man vill komma till klarhet om förgångna tiders
sociala förhållanden och förstå förutsättningarna för
sin egen sociala tid. “Den äldre rättshistorien är“,
säger sålunda Schäffle, “full av luckor och börjar
först nu genom det etnografiskt jämförande studiet
av levande folk på lägre utvecklingsgrad bli belyst.
Genom sovring av de organisationsgrader och
organisationsrester, som kunna iakttagas hos vildar,
skall i en icke avlägsen tid den jämförande
etnografin, vad vi vilja hoppas, tillstädja utfyllandet
av dessa luckor”. (Bau u. Leben des socialen
Körpers, 1881, II: 83, 86). Gumplowicz säger:
“är mänsklighetens utveckling en naturprocess,

alltså en serie av förlopp, vilka äro beroende av
en naturlag — ej tillfällighet — samt av den
behärskas, så måste de förlopp, varav denna
naturprocess är sammansatt, alltid och allestädes ha
varit de vi iakttaga både i förfluten tid av kända
historiska akter och i närvarande tid“. (Der
Rassenkampf, s. 176—177). Genom hela sitt
glansfulla värk följer Gumplowicz samma tankegång
rörande folkstammarnas utveckling alltifrån deras
begynnelse — “uranfang“ — som Quiding rörande
rättsbildningens historia alltifrån dess ursprung
“i urtidernas natt“.

Eganderätten har, understryker Quiding, icke utgått “från
en förnuftig insikt om vad som borde vara utan har endast
och allenast en historisk grund”. (I: 8). Rättens ursprung
är “ett rent historiskt”. Rätten är “helt enkelt ett från
hedenhös kvarstående faktum; och dess utbildning till det
skick vi nu hava för ögonen har skett efter hand par la
force des choses... Genom de under tidernas lopp
förändrade rättslagarna har man blott sökt att för tillfället
komma från varje tids svårigheter, dem en sådan rätt måste
hava i följe desto mera, ju mer de industriella förhållandena
växte från barndomstillståndet”. (Kvartuppl., s. 454).

Genom Quidings stränga särskiljande mellan
historisk och filosofisk forskning har hans
historieuppfattning fått en dubbelmening, som är alldeles
nödvändig att noga beakta, om man vill låta
honom komma till sin fulla rätt. Enligt Quiding
ser den historiska forskningen “sakerna sådana
de äro“; den filosofiska forskningen “därutöver
vad de enligt deras natur, deras idé borde vara...
den förra är detaljernas, den senare översikternas
upptagare; den förra samlar fakta, den senare
bedömer dem“. (I: 100).

Quiding bedömer det närvarande och det
förgångna sålunda realistiskt efter en historisk
måttstock, men framtiden skådar han med filosofens
ögon. Hädanefter skall förnuftet, det klara

medvetandet om världsordningens harmoni och
möjligheten alltså även av en harmonisk
samhällsordning vara den styrande principen och icke
såsom hittills en lekboll för blinda eller ensidigt
värkande historiska drifkrafter. Som filosof
omfattar Quiding den platonska och nyplatonska
idealismen. Om fördenskull hans samhällsbok
beträffande dess filosofiska del är uppfylld av den
platonska idealismens uråldriga terminologi och
begreppsföreställningar om gud, sanningen och
människoandens strävande mot ett fullkomningsmål bort i
det osinligas värld, så är det ingenting att förundra
sig över, då ingen undgår att vara barn av sin tid.

Hans historieuppfattning är med hänsyn till
framtiden och till sin filosofiska del en rationalistisk
historieuppfattning. Även den gamla hedniska
grekiska idealismen hyllade en rationalistisk (och
metafysisk) historieuppfattning. Den utgick
nämligen från det mänskliga förnuftet som källan för
allt skeende på det sociala området samt sökte i
människans karaktär, i hennes egenskaper, i hennes
intressen, drifter och lidelser orsakerna till hennes
handlingar. Den “materialistiska”
historieuppfattningen betraktar som bekant mänskligheten som
en “ofri“ del av naturen och vars utveckling följer
naturnödvändigt de naturlagar som äro för henne
utstakade. Med hänsyn till samhällenas framtida
utveckling har Marx, såsom vi sett, dock även en
ideell (förnuftig) föreställning om socialismen som
den sociala utvecklingens “slutmål”, påskyndat
genom ett stridande proletariats medvetna ingrepp.
En alltigenom konsekvent materialistisk eller,
såsom han hälst säger, naturalistisk
historieuppfattning företräder däremot Gumplowicz, men så är
ock hans lära kemiskt ren från varje spår av
idealism, den må vara av vad slag som hälst.

Quidings på såväl historisk som ekonomisk grund

uppförda system är till sin metodiska del rationell
och kritisk samt till sin uppbyggande del
konstruktiv socialism. Sin lära har han framställt från
icke mindre än fyra sidor. För det första har
han givit henne en genomgående historisk
belysning, utgått från faktiska, av historien bekräftade
samhällsförhållanden, betraktade från speciell juridisk
synpunkt. För det andra har han givit henne
innehåll och form av en reformlära samt anknytit
sina reformplaner vid gällande rättsinstitutioner,
förordningar och lagar, varigenom den på så sätt
får ett bestämt praktiskt värde och avklädes varje
sken av hugskott och tygellös fantasi. Quiding
har därmed gjort sin lära till ett samhällsprogram.
För det tredje har han givit den en grundlags
knapphändiga men koncisa form. För det fjärde
har den iklätts en berättelses lätta dräkt i form
av ett samtal mellan ett par personer, vilka
tillsammans vandra genom det nya samhället utan namn.

Om något, är väl detta originellt! Vilket land
kan uppvisa ett motstycke? Intet. All denna
kolossala möda för — en utopi! Ett par och
femtio år gammal var Quiding färdig med sin
historiska revision av gällande lagar i den första
av sin “slutlikvids“ fyra böcker. Vid fyra och
femtio hade han sin reformlära utarbetad, vid sju
och femtio “Europas grundlag” samt författade
68 år gammal sin utopi i egentlig mening “Platos
stat i korrigerad bild”. Må man lägga
vederbörligen märke till den ordning, i vilken Quiding
författar de olika avdelningarna av sin samhällslära.

För utarbetningen av sitt, låt oss hällre än
samhällsutopi säga samhällsprogram har tvivelsutan
följande grundsats varit för Quiding bestämmande:

“Allt måste nödvändigt vara tillfyllest genomtänkt
såsom helhet, innan bestämt svar är möjligt”.
(II: 146).


”Samhället i dess helhet måste för reformatorns inre öga,
om hans uppträdande skall utmärkas av fasthet i vilja och
handling, stå klart i dess fullkomligaste gestalt, som hans
tanke däråt förmår att giva. Ett dylikt ideal kan icke bliva
annat än högst begränsat och bristfälligt. Vilka former
samhällslivet skall antaga efter tusental av år kan den skarpaste
siareblick icke urskilja; den förmår på sin höjd, vägledd av
historiens fackla, skåda ungefärliga beskaffenheten av det
samhällsskick som närmaste framtiden skall medföra och
delvis ana det följande”. (II: 6—7).



Huru Quiding bör läsas och förstås.

Frågar man huru Quiding bör läsas och förstås,
kan det i korthet svaras sålunda:

1. Quiding måste studeras. Det är t. ex. icke
tillräckligt att endast mekaniskt återge någon gång
ett och annat utdrag ur hans samhällsbok. Han
måste naturligtvis göras levande genom att studeras,
bearbetas, ställas i ett förtydligande samband med
dagsföreteelserna, så länge Quiding är så okänd
och oförstådd som han är och, vi kunna säga
även med fara att missförstås, måste vara. Man
bör gå till väga alldeles som man gör med andra
litteraturens och det offentliga livets stora eller
blott bemärkta personligheter. Vi ha högar av
bearbetad litteratur över den svenska
skönlitteraturens föregångs- och märkesmän. Det är så som
jag menar Quiding bör studeras och bearbetas
utan att därför förfalla till mångskriveri. Vi äro
själva fullt medvetna om huru vid fortsatt studium
av Quiding ideligen nya synpunkter, nya detaljer,
nya sidor av hans rika författarpersonlighet göra
sig påminta, varför man inte häller med ens kan
vara färdig i sin slutuppfattning av honom. Han
hör till de betydande andar som måste läsas om
och om igen, studeras, skärskådas, begrundas, ägnas
eftertanke och kärlek. Man skall då finna att han

växer under det man var gång läser honom och
mediterar över honom.

Ett bland kännemärken på en värklig tänkare
är mångsidigheten och djupet i hans tänkande,
tillika detta utgör villkoret för och möjlighet att
kunna bli föremål för bearbetningar, utläggningar
och betraktelser. Quiding är en sådan första
ordningens tänkare, eger fördenskull ett outtömligt
förråd av bearbetningsstoff. Såsom alla betydande
tänkare, måste han bearbetas och skärskådas från
andras synpunkter och ställningar, varigenom
betydelsen av hans värk blir fullt begriplig och klar.
Det är nu en gång så att människorna i allmänhet
inte kunna lita på sig själva och sitt omdöme.
De måste först höra andras meningar för att bli
säkra på sig själva, innan de kunna tro och förstå
att det kan ligga något fördolt till människors
lycka i den ensamme tänkarens liv och värk. Huru
vi än må förneka vårt oberoende av auktoriteter,
kunna vi ändå inte helt undvara dem, skulle vi ock
vara de värsta auktoritetsförnekande individualister.

2. Quiding bör ställas i belysning av andras
läror och teorier samt av en senare tids företeelser.
Försök härtill har gjorts i det föregående genom
uppdragandet av paralleller mellan honom och
särskilt de nyaste utslagen av rättssocialism och
maktföreställningen. Vi tillåta oss upprepa vad
som sagts i en not i Quiding-monografin (s. 212).
“Det kunde vara nog så lockande att jämföra
olika revolutionära författares åsikter och förslag
angående ’revolutionen dagen efter’ med de av
Quiding företrädda åsikterna och förslagen”. Att
Quidings system tål att utsättas för en sådan
jämförelse är ett bland många bevis på att Quiding
besitter originalitet, självständighet, ursprunglighet.
Hos honom finns inte så mycket som ens skymten
av en skrävlare.


3. Genom sovring bör Quidings värk avklädas
sin något gammaldags (ny-)platonska
språkbeklädnad. Var tid har sitt sätt att uttrycka sig liksom
var tid sitt mode att kläda sig. Quiding levde
i en tidsmiljö, då idealismen som filosofisk lära
behärskade människornas tänkesätt. Och som
Plato, såsom den idealistiska filosofins skapare, i
två tusen år och några århundraden därtill behärskat
tänkesättet, så faller det av sig själft att Quiding,
Platos beundrare, måste gå i en nog så
gammaldags klädnad. Men kan Plato läsas än i dag, så
kan Quiding det så mycket mer. Kan Tolstoj
läsas av anti-kristna, så kan Quiding det också
med lika stor och större fördel.

4. Quiding kan med lika gott resultat göras
till föremål för systematisk bearbetning som för
detaljstudium av vissa av hans lärosystems partier.
En förnumstig liten skribent, som gav sig utseende
av att ha studerat Quiding, ehuru hans alster var
ett skamlöst plagiat, skrev i en månadsjournal en
höstmånad år 1910 att bland Nils Nilsson
arbetskarls “mångenstädes mycket (!) egendomliga (!!)
samhällstankar” var hans uppfattning om kvinnan
och äktenskapet “förtjänt” (!!!) av att särskilt
uppmärksammas. Det finns emellertid ofantligt mycket
mer som “förtjänar” särskild uppmärksamhet. Man
har ännu inte börjat ens ana allt som kan finnas
att taga vara på hos Quiding; han, den svenska
underklassens hittills enda historieskildrare.

Några huvudpunkter skola vi i det följande
spika fast.

1. Quiding har sin egen kunskapsteori.
Förnuftet, fantasin och känslan utgöra tillsammans
kunskapsförmågan, genom vilken människan
kommer till insikt om sig själv och världen. Stödd
på erfarenhetens fakta arbetar förnuftet sig fram
till full visshet och övertygelse medelst begrepp,

omdömen och slutledningar. Genom fantasin
förskaffar människan sig en inre bild av abstrakta och
ännu icke förvärkligade ting och livsyttringar.
På ingivelsens — hjärtats eller känslans — väg
sättes hon i stånd “att hålla något för sannt,
änskönt det icke skulle kunna varken begripas
eller bildligt fattas”, t. ex. tro. Som
kunskapskällor supplera och kontrollera förnuftet, fantasin
och känslan varandra. Förnuftets sanningar värka
upplysning, fantasins sanningar bildning, hjärtats
sanningar hänförelse. Fantasin och hjärtat äro
som själskrafter icke några “säkra vägledare till
målet, utan behöva själva föras i ledband av en
tredje kallt undersökande och beräknande kraft”,
nämligen förnuftet. En rätt kunskap benämner
Quiding sanning.

2. Quiding har sin egen psykologi, sin egen
själslära, varå han, såsom han själv säger, grundat
sin slutlikvid med såväl Sverges som alla andra
länders lagar. Den framträder alldeles speciellt
i hans teorier om eganderätten, om kärlekslivet,
om nöjet, om ceremoniväsendet, om brottet o. s. v.

Eganderätten har sin första upprinnelse i
människans driftliv, icke i någon yttre omständighet,
såsom i behovet av arbetsdelning eller dylikt.
“Icke vishet utan kroppslig styrka ledde våra
förfäder till eganderättens begrepp” är ett av Quidings
många djupa sanningsord. (III: 40).

Quiding har även sagt att “av samhällslärans
alla specialiteter är äktenskapet den svåraste att
utreda“ (III: 15). Könsfrågan utgör fördenskull
ett bland de förnämsta kapitlen i Quidings
slutuppgörelse med det borgerliga samhället. Han
räknar ock kvinnokönets slaviska beroende av
mannen bland individrättens värsta följder.
“Rättighet till kärlek”, sådan den tagit form i den
nuvarande äktenskapsinstitutionen, är i Quidings

ögon “det befängdaste av allt vad rätten
åstadkommit under sin långa regeringstid”. (I: 138).
Rättens “kontinuitet” vilar också på äktenskapet;
och dess första lag är, såsom Quiding erinrar,
nog så betecknande giftermålsbalken. (II: 34). Som
“kärleken framför allt vill vara till för sin egen
skull“ (I: 138), kräver fördenskull Quiding även
“kärleksfrihet” — uttrycket är hans eget — som
en bland människans oförytterliga urrättigheter,
hittills utesluten därifrån. (III: 55). Quiding sätter
hela sitt hopp om en rätt uppskattning och en
rätt utövning av kärleken till 1. naturens egna
lagar och insikt om följderna av deras missbruk;
till 2. de ungas uppfostran och självtukt; till
3. kvinnans valfrihet samt till 4. omintetgörande av
alla beräkningar, nu i regel oskiljaktiga vid
ingående av äktenskap, genom samhällets omläggning,
så att grunden för dessa beräkningar bortfaller.

En konsekvens av det nuvarande
tvångsäktenskapets upphävande som samhällsinstitution blir
upplösning av det enskilda hushållet och
familjelivet, enskild barnuppfostran samt släktväsendet.
Liksom Plato (och Kristus) ser Quiding i
släktväsendet, som i historien spelat en stor roll som
befrämjare av klass- och ståndsskillnaden, ett ont,
som måste utrotas.

“Bäst vore om samhället kunde så inrättas att människan
icke behövde känna varken sina föräldrar eller sina barn.”
De jämte hela den övriga släkten äro människan “blott till
hinders i både arbete och nöje“. Skulle människan
företrädesvis älska och leva för sina barn, så komme hon, säger
vidare Quiding, “blott allt för ofta att älska slynglar och
slynor”. Många urarta ock genom uppfostran i
föräldrahemmet samt inträda i världen med “pretentioner som göra
dem och andra olyckliga”. (III: 64).

Nöje och arbete stå i intimaste växelvärkan med
varandra. Nöjet, i vilket enligt Quiding
kärlekslivet ingår som en viktig beståndsdel, eger “sitt

berättigande och sitt värde såsom upplivande
och stärkande kropps- och själskrafterna till
nya mödor. Det skall därför icke föraktas utan
tvärtom aktas såsom andra sidan av det andliga
livet, om arbetet anses som den ena“. (I: 116).
Det har legat i överklassens intresse att låta
kyrkan, hennes “tjänare” och “värkmästare”,
predika “arbete, evinnerligt arbete från morgon till
kväll, år ut och år in“. Nöjet, som är
uppfriskande och stimulerande, kunde, befarade man,
värka “en frimodighet eller något ännu mer,
som man icke behöver frukta under det slaviska
arbetet”. (I: 126.) Den undre klassens lott har
fördenskull alltid varit ett liv utan nöjen. Nöjet
ingår därför som huvudprincip i en ny
samhällsordning.

Här som på övriga samhällsområden vänder sig
Quiding med stor skärpa mot det “oerhörda” ofog
som i alla tider bedrivits med ordet synd och
“syndaväsendet” i allmänhet och som av honom
ställts i samband med individrättens
upprätthållande. Synd har blivit ett “magiskt” ord, som
begagnas som skräckbild för att göra människorna
hörsamma under kyrkans och överklassens vilja.
Räknande ”sina anor ända från den tid, då Moses
genomvandrade öknen med Israels uppstudsiga
barn”, begagnades det av honom att ingjuta
fruktan hos dem för Jehovahs straffande hämd,
om de ej ville lyda honom. Juridiken och den
kristna kyrkan, båda individrättens värktyg, ha
sedan använt det så snart deras bestånd hotats
eller deras lagar överträtts. Lagbrott är synd,
att roa sig är synd, naturdriftens tillfredsställande
annorledes än kyrkan bestämmer är synd o. s. v.
(I: 108—09; III: 53).

Quiding förklarar trots sin kristligt färgade
idealism icke blott att det är “alls icke meningen

att det själviska sinnelaget skall försvinna, ty
människan är i sanning skapad för sin egen skull”
(III: 66) utan även att “gott och ont, dygd och
last m. fl. dylika uttryck, vilka häntyda på det
sköna eller fula i handling och leverne äro
konventionella begrepp, föranledda av olika slags
odlingsgrad, vanor och traditioner”. (Kvartuppl.,
s. 429). “En allmän, absolut så kallad sedelära
eller moral kan icke givas”. (I: 111). Quiding
betecknar emellertid eganderättens införlivande
med ”rättssamhället” som ett “syndafall”. Men,
såsom han själv säger, menar han därmed icke
“syndafallet, varom det talas i första Mosebok”,
utan i första boken av hans Slutlikvid med Sverges
och alla nutida länders lagar. (II: 61).

Ceremoniväsendet i alla dess former: ståt,
utmärkelser, titlar, rang, uniformer och
ordensprydandet har en ofantlig makt över människors
sinnen och sålunda då även en viktig beståndsdel
av samhällspsykologin. Genom sin makt över
sinnena kan ceremoniväsendet upprätthålla för
länge sedan fallfärdiga institutioner och ges dem
sken t. o. m. av ett högre, gudomligt ursprung.
Man erinre sig blott kyrkans, enkannerligen den
katolska kyrkans insövande ceremonier och lockande
mystik; kröningsceremonierna; den militära ståten;
ordensutnämningarna som regeringarnas
ärebevisningar. “En tanke som i sig själv är fördömlig
kan, omklädd med ceremonier, vinna insteg och
göras trodd av mängden. Också begagnades för
politiska ändamål denna konst i alla tider av
överklassen, självskriven ceremonimästare; och vad
hon uträttat till uppehållande och befästande av
den yttre gudstjänsten övergår all föreställning.”
(I: 37). Prästerna blevo också mästare i
ceremonikonsten. (I: 44). Ceremonierna utgöra ävenledes
ett väsentligt medel till opinionens bildande och

ledande. (I: 154). I allt ceremoniväsende döljer
sig lögn, svek, förställning, med ett ord list satt
i system. Quiding har upptagit ceremoniväsendet
såsom en bland hörnstenarna i civilrätten och står
därmed i rapport med vår tids bästa
socialpsykologiska författare*) När borgmästare Zahle bildade ny ministär i
Köpenhamn i juni d. å., hade han anhållit hos konungen att de
nya ministrarna måtte fritagas från titlar, rang och uniform.
Så demoraliserande är rang-, titel-, ordens- och
paraduniformsväsendets invärkan på individer som komma under
dess makt. — Borgmästaren i Stockholm Carl Lindhagen
har vid senaste riksdagar sökt genom motioner och
interpellationer, fast förgäves, få det lysande eländet avskaffat.
— Konstitutionsutskottet vid 1840 års, för övrigt rätt stormiga
riksdag framhöll beträffande utdelningen av de tomma titlarna
att de “i sin mån gåvo näring åt en allt mer
överhandtagande flärd som hotade att undergräva nationens moraliska
kraft. — Vid 1913 års svenska riksdag fick Lindhagen ensam
och övergiven försvara sin ståndpunkt, som borde ha varit
“nationens”. — Ju mer feodalmässigt ett land regeras, såsom
t. ex. det tyska käjsardömet i våra dagar, desto frikostigare
utdelas nådevedermälen och upprätthålles rangordning bland
militär, inom ämbetsmannakårer o. s. v., allt i syfte att stötta
tronen. — Bland svenska skrifter, vilka behandla
ifrågavarande saker, kan särskilt rekommenderas “Republiken och
konungadömet” (1885) av v. häradshövding A. Nilsson..

Straffrätten är en bland individrättens
specialrätter och som därför kommer att försvinna med
denna. Den har sprungit fram ur eganderätten
och är så tillvida dess supplement som den allt
ifrån början tjänat till värn för den övre klassens
egodelar gent emot den egendomslösa undre
klassen. Sålunda kom “missgärningsbalken“ att
bli full av all djävulsk grymhet, tortyr och marter.
I stället för de nu gällande straffen, vilka Quiding
anser vara “helt enkelt en kvarleva från den forna
överklassens vana att martera sina slavar” (I: 24),
skall träda tvångsuppfostran för de egentligen
samhällsvådliga men eljes tillräkneliga individerna

samt asylvård för abnormt belastade. Brott bör
enligt Quiding bedömas efter psykologiska grunder
men icke efter vare sig lagparagrafer eller graderad
brottskala. Ur samhällssynpunkt finns det blott
ett slags brott, lagens överträdande. Men med
lagen förstår Quiding endast en norm, en regel
för människornas sammanlevnad i ordnade
samhällen. Lagöverträdelsen bör tillrättavisas men
icke bestraffas. Allt straff är onatur. (III: 47).
“När rätten (individrätten) hunnit reduceras till
sitt intet, skall samhället icke veta av mer än ett
slags lag och ett slags brott, det är lagbrottet,
precis lika brottsligt, vilken lag som brytes och
evad skadan därav anses större eller mindre.
Människan skall icke styras med yttre tvång utan
med inre — sätt i stället för lagar dem
överklassen blott i sitt intresse stiftat, dem som avse
allas väl. Och människan skall utan yttre tvång
samt gärna efterkomma lagens bud, emedan hon
begriper att den är nödvändig för samhället”.
(II: 63).

Quiding står ifråga om orsakerna till de av
individrätten själv framkallade brotten i samklang
med den modärna socialismen, som söker dem
framför allt i de ekonomiska förhållandena. Han
står ock i jämhöjd med och till dels även framom
den nya italienska s. k. straffrättsskolan. Såsom
den, betraktar han brottet socialpsykologiskt; det
är icke “brottet” ensamt utan brottslingen och
hans miljö som böra undersökas. Den metoden
leder till andra konsekvenser än ett blott stirrande
på det begångna brottet. Samhället blir ansvarigt,
om ock icke ensamt ansvarigt.

3. Quiding har sin egen pedagogik. Barnen
uppfostras utan åtskillnad på samhällets bekostnad.
Skolgången är för alla barn obligatorisk och
undervisningen är lika för dem alla. Skolans mål skall

vara icke så mycket förvärvandet av kunskaper
som fastmer förmåga att framdeles kunna studera
och forska på egen hand. Om endast fakta,
d. v. s. om de olika vetenskapernas “säkra
resultater” lämnas undervisning. Allt dött och onyttigt
lärdomskram är fullständigt bannlyst från “den
nya tidens” uppfostran. Skolan är tillika internat,
d. v. s. lärjungen har där sitt hem, bor och spisar
inom anstalten samt står under lärarens ständiga
uppsikt och ledning. Betyg, klassflyttningar och
examensväsen är bortrensat som ogräs i den nya
tidens skola. Betyg inplanta hos barnen
auktoritetstro, men “under intet villkor får barnet
tillvänjas auktoritetstro utan snarare misstro till
mänskliga omdömen”. (II: 81). Skolan är inrättad
icke med hänsyn till genomgångna examina, utan
med hänsyn till barnets växande
förståndsutveckling. All elementär undervisning avslutas med
det 17:e året, varefter vidtager den fackliga
utbildningen vid specialskolor, yrkes- och högskolor.
Examensväsendet är “en kvarleva från den gamla
tid, då slaven skulle visa sin herre, vilken massa
lärdom han inpluggat i herrens son”. (II: 81).
Ungdomen skall “läsa för livet, icke för att pråla i
examen”. (II: 82). Den “bästa” kontrollen över
åtnjuten undervisning och uppfostran ligger i “det
uppvuxna släktets beskaffenhet”. Resultaten av
nuvarande undervisningssystem äro bl. a. “liten
upplysning i allmänhet, oförmåga till självständig
forskning, undergivenhet för vanor och hävdvunna
åsikter, tillväxt i pauperism, brott och allt slags
elände, en mängd ämbetskandidater, som för
högfärdiga till näringsyrken vilja leva på det allmänna”.
(II: 79).

Quiding är vän av de fria studierna och den fria
forskningen men på en god, fast och praktiskt
gagnelig elementär underbyggnad. Undervisning

och studier skola under alla omständigheter vara
grundliga. Han vill ingalunda uppamma klåperi
och dilettantism.

4. Quiding har sin egen lära om kapitalismen,
som sammanfaller med den modärna socialismen.
Såsom för Marx, så är ett samhälle utan klasser även
Quidings ideal. Klasskampen, dess väsen och
roll i historien har Quiding fattat så klart som
trots någon utan att ha läst ett ord av Marx.
Varken frihet, ej häller fosterland eger den klass
som ända till 90 % av landets befolkning är
beroende av dess överklass. Deras sammansmältning är
även omöjlig, så länge enskild rätt existerar. (III: 62).

Arbetslöshetsproblemet behandlas i samband
med hans kritik av det nu härskande
självförsörjningssystemet, på vars skylt står: “försörj dig
själv eller svält ihjäl” och baserat som det är på
arbetsmedlens exploatering av enskilda, av vilkas
gunst och nåd massan av människor sålunda beror.
Nuvarande ocker- och ränteväsen framträder
bjärtast i Quidings kritik av rådande enskildas,
kommuners och staters skuldsättningar. I stället
för det nu härskande skuldsättningssystemet bör
införas ett kooperativt undsättningssystem, vari
de kommunistiskt ordnade samhällena,
associationerna eller kommunerna, vad man nu hälst vill
kalla dem, bistå varandra till främjande av
varandras ekonomiska utveckling såväl som vid
inträffade brydsamma svårigheter, vilka tarva hjälp
och undsättning, utan några som hälst
utpressningar i form av räntor o. dyl. Däremot kvarstår
amorteringsskyldighet å försträckta kapital. För
såvitt kommunen-gäldenären blir insolvent, ställes
han i nödfall under administration, tills han kommit
på fötter igen.

Det nu rådande myntsystemet (med
“metallbitar”), en av “rättssamhällets” stödjepelare, skall

avlösas av ett pappersmyntsystem, för vilket jorden,
“alla varors stammoder”, men icke guldet, självt
en handelsvara och därför underkastat rubbningar,
skall utgöra realsäkerheten. Redan nu, säger
Quiding, utge bankerna sedlar att gälla som mynt.
Dessa papper ha också blivit det huvudsakliga
betalningsmedlet. Och ehuru bankerna utge sedlar
till vida större belopp än de ega i mynt och
metalltackor, cirkulerar sedelmyntet likväl
förträffligt som värkligt mynt; ett bevis “till de övriga
att det icke är myntets värde som bestämmer
dess gångbarhet och antaglighet utan det
förtroende innehavaren hyser till samhället som utgivit
myntet”. (I: 93).

Som bekant anse mer framsynta
nationalekonomiska fackmän det icke ligga utom
möjlighetens gräns att pappersmyntet (icke att
förväxla med det nutida kreditpappersmyntet)
kommer att bli framtidens myntSe t. ex. Gide, Nationalekonomins grunddrag —
obligatorisk lärobok vid svenska universitet (Uppsala). I en intressant
avhandling “Vad är pänningen?” (1838) tager
C. J. L. Almquist, som visserligen icke var “man
av facket”, även till orda för pappersmyntet, då
“pänningen blir allenast en idé, vilken den är
ämnad att bli och otvivelaktigt också en gång
blir”. I “Ekonomisk Tidskrift” för 1904 träder
en man av facket Knut Wicksell i en uppsats om
“Framtidens myntproblem” inom skranket for “ett
av metallvärdet oberoende pappersmynt, som “är
det i rent teoretiskt avseende mäst fullkomliga
uttrycket för själva pänningens idé”. Men ingendera
av dessa två nämnda ägnar såsom Quiding det
metalliska myntets karaktär av utsugningsmedel
mot en trälande, egendomslös underklass någon
särskild tanke, än mindre då som en bland

grundvalarna för det kapitalistiska “rättssamhället”. Allt
låneväsen blir enligt Quiding omöjliggjort genom
det nya idémynt han förordar. Det kan icke göras
affär med det, icke göras till medel till inkomster
utan arbete eller till ett flott, sysslolöst liv för
dem, vilka händelsevis ega pängar, aldrig bli
föremål för vinningslystnad, då det utfärdas “nätt opp
i den myckenhet som samhället en gång för alla
bestämt”. I förbigående kan erinras om att även
Marx har avskaffat metallmyntet. Men han lägger
arbetskostnaden till grund för varu- eller
arbetspriset, beräknat efter använda antal arbetstimmar.
Producenten mottar “pappersanvisningar”, mot
vilkas uppvisande han erhåller av “samhällets
konsumtionsförråd” en hans arbetstid motsvarande
mängd varor. (Das Kapital, 1885, II: 349).

Den modärna socialismens tre stora (av Fourier
formulerade) krav rätten till arbete, rätten till
arbetets avkastning samt rätten till existens äro
ävenledes Quidings. Har människan rätt att vara,
så måste hon ock ha rätt till utkomst, säger
Quiding, vilken förkastar välgörenheten och
välgörenhetsinrättningarna, av honom benämnda
ostatsinrättningar, som jämmerliga palliativ till
fattigdomens avhjälpande. “Största delen av dessa
inrättningar utgöra de så kallade fromma
stiftelserna, tillkomna i bästa fall av godhjärtade
överklass-människors medlidande vid åsynen av
underklassens himmelsskriande elände, vars värkliga
orsaker ligga över deras fattning, och som de
därför trott sig kunna avhjälpa genom dylika
palliativer, att förlikna vid en droppe balsam i
lidandets hav”. (I: 64).

5. Quiding har slutligen sin egen lära om
folkrätt och internationalism. Quiding säger
som Anton Menger att de egendomslösa
folkklasserna böra betrakta “hela världen såsom sitt

fädernesland, hela mänskligheten såsom sin nation”
(Menger, Folkpolitik, sv. övers., s. 49). Varför
skulle nutidens stater såsom fosterland vara mer
värt än andra delar av jorden? Tvärtom böra vi
taga oss till vara för att låta “instänga oss inom
gränser och former, som de gamla tidernas
överklasser och deras krig uppställt”. (I: 51).
Hembygden, kretsen, kommunen är “det rätta
fäderneslandet”. Var annars sätta gränsen? frågar
Quiding i likhet med en nutidens vetenskapligt
skolad internationalist, Hervé, då häradet, landet,
riket, världen utgöra ett enda samhälle. (III: 67).
Krigsmaktens innersta och egentliga syfte har alltid
varit att upprätthålla en på erövring, rov och
övermakt grundad samhällsordning; det gäller staterna
icke mindre än överklasserna.

Som det nya samhället enligt Quidings plan
bör återuppbyggas på kommunen, existerar för
Quiding ingen statsrätt i ordets nuvarande
betydelse. Quiding undviker också alltid att begagna
ordet stat utan säger alltid rike, där man nu
vanligen begagnar stat som territoriellt eller nationellt
begrepp. Världssamhället kallar han, av brist på
något bättre ord, stat. Vi kunna kalla det så,
såsom han uttrycker sig. (I: 169).

Om Quidings stil. — Kritik av en författares
stil och språkbehandling äro vissa kritikers
vanligen största trumf. Har man just ingenting annat
av vikt att säga, så kan man ju alltid ta sin
tillflykt till språktekniken. Vi mena givetvis icke
att inte anmärkningar kunna vara på sin plats,
tvärtom är det varje författares ovillkorliga plikt,
han må kallas stor eller liten, att iakttaga aktsamhet
om språkets rykt. Men att göra det så som om
allt eller det huvudsakliga hängde därpå är väl
ändå en något för stor, hur skola vi säga —

språkkänslighet. Även de största författare gå sällan
fri från anmärkning av rent tekniska,
grammatikaliska fel, som understundom kunna bero lika
mycket på brådska och hets som på ren
vårdslöshet. Vi erinra i förbigående t. ex. om C. D.
af Wirséns bokanmälningar, utgivna i bok under
titeln “Kritiker” (1901); Bengt Lidforss’
hudflängningar av Levertins osvenska under den bekanta
Strindbergsfäjden 1910. Ellen Key, som en gång
sagt att hon icke kan skriva svenska, skriver ändock
i tusendes tycke “härlig” svenska.
Riksspråksförbundets egendomliga stiftare, forne ledare och
språkrensare, O. C. Kjellberg, hur våldsamt har
han inte gått fram över språkets ogräsbemängda
odlingsfält.

Icke blott Bergstedt i “Samtiden” utan ännu i
dag föreställer man sig att Quiding både skriver tung
svenska och brister i disposition och systematisering.
Ingenting kan vara oriktigare. Hans stil eger
kristallens klara genomskinlighet. Hans
systematiseringar och ämnesgrupperingar sträcka sig ända
till lagspråkets klara överskådlighet, att nu icke
tala om huru varje hans påstående omedelbart
åtföljes av en esomoftast originell och snabb
motivering. Quiding har en gång jämförts med
Fourier, Quiding naturligtvis till nackdel, men
alldeles med orätt. Visserligen är Fouriers stil
spirituell, men bearbetarna av hans många arbeten
säga — närmast tänka vi på Gide som 1890 utgav
ett urval av Fouriers arbeten — att deras möda
städse varit stor för att få system i de i arbetena
kaotiskt kringkastade tankarna och idéerna samt
vid tydningen av hans svårbegripliga stilSå säger Gide i “Charles Fourier, Oeuvres choisies“,
1890, att “hans idéer äro kastade om vart annat och utan
ordning i alla hans volymer” samt i ett senare arbete “La
Coopération etc.“ talar Gide om Fouriers “le style inintelligible“.
(S. 281, 1:a uppl. 1900)..

Märkligt är för rästen att liknande anmärkningar göras
om Saint Simon av dennes senaste biograf Muckle.
Enligt honom äro Saint Simons skrifter
osystematiska, fulla av motsägelser och i enskildheter oklart
avfattade, men stilen som sådan är av
“obeskrivligt” behag, egande “det ofullbordades reiz“.
(Henri de St. Simon, die Persönlichkeit u. ihr
Werk, 1908, sidd. 229 o. 251). Det har emellertid
icke utgjort något hinder för deras studerande.
Mer än någonsin läses och kommenteras Fourier
i våra dagars Frankrike, varom den ständigt nya
litteratur som utkommer om honom bär ett
glädjande och intelligent vittnesbörd1911 utkom t. o. m. en “Dictionnaire de sociologie
phalanstérienne. Guide des oeuvres complêtes de Charles
Fourier” om 459 sidor jämte 11 sidor inledning..

Quidings stil har tvivelsutan även sitt behag:
djärv, skoningslös och etsande som den är utom
övriga goda egenskaper. Gent emot dem, vilka
fått en förutfattad mening om Quiding speciellt
vidkommande hans stil, är det med värklig
tillfredsställelse vi kunna anföra även en annans
omdöme än vårt eget personliga. Hj. Branting,
som ju icke är så alldeles bortkommen i sitt
modersmåls behandling, har i sin dödsruna över Quiding
i “Dagens Krönika” funnit Quidings åsikter
framställda i “en mönstergill stil“ (1887, s. 199). Ehuru
fällt för ett kvarts sekel sedan, får Brantings
omdöme om Quidings stil väl fortfarande anses
ega giltighet. Åtminstone kunna vi icke annat
än instämma däri.

Slutord. Säkerligen skola många stämmor och
mer än en penna krävas, innan Quiding får den
plats i den svenska socialismens panteon som utan
all fråga tillhör honom såsom dess första, värkligt

stora centralgestalt. Hur bearbetas inte
litteraturens stormän hos oss inom alla områden utom
på det socialistiska området. I utlandet, varest
det enskilda initiativet är stort, vaket och intresserat
och varest kunnige män förutsättningslöst sätta,
en ära i att ge socialismen sin röst och sitt hjärta,
skulle helt visst pennorna sedan länge varit i full
gång, om blott Quiding hade kunnat nås av någon
av dem; och han vore dem bekant. Att tänka
sig något annat är icke möjligt, försåvitt de
litterära företeelserna i utlandet få gälla även
fallet Quiding.

Quidings Slutuppgörelse med nutidens
samhällen — han har ingalunda tänkt uteslutande på
Sverge: hans vidräkning mellan överklass och
underklass gäller nämnda klasser hos alla folk —
är utan all överdrift att inrangera bland den
internationella socialpolitikens och socialismens
huvudvärk Som bekant utges för närvarande i Tyskland under
prof. G. Adlers redaktion en samling värk av olika lands
äldre socialistiska och socialpolitiska författare under
samlingstiteln “Hauptwerke des Sozialismus und der
Sozialpolitik”. När en gång Quidings värk kommer att utges i
original och såmedelst bli den läsande allmänheten tillgängligt,
bör början göras med den avdelning i kvartupplagan av
hans samhällsbok som Quiding givit titeln “Försök till en
lättfattlig exposé af Nilssonska samhällsteorien”, utgörande
sammanlagt 67 trycksidor, där ämnena fått en detaljerad
gruppering och klassificering och sålunda hans system
därigenom blivit än överskådligare.

I detta sammanhang må omtalas vad efter
Quiding-monografins utgivning blivit mig berättat från trovärdigt
håll, nämligen att när Quiding utgav sista redigeringen av
sin samhällsbok, kvartupplagan 1886, men endast i ett hundra
exemplar, skall en kvinlig anhörig till honom sökt komma
över dem alla för att ge dem till rov åt lågorna. Hon
tyckte visst att hans kärlekslära var värd det offret. Samma
år dog Quiding!. Quiding felas blott den främmande

notabilitet, som är i besittning av nog stor makt och
myndighet att placera honom på hans rätta plats.
Hos oss hade måhända Strindberg varit mannen
att göra det. Strindbergs eljes omutligt starka
rättfärdighetskänsla svek emellertid honom här —
av vilken orsak? Ja, av vilken orsak? I en
välvillig anmälan av Quiding-monografin yttrar
anmälaren i “Dagens Nyheter” för den 31 dec. 1909
halvt skeptiskt, halvt optimistiskt att genom
bearbetningar av dylikt slag kunde det vara möjligt
att Quiding blir “mera känd och uppskattad än
han någonsin var i livstiden”. Som det visat sig,
än så länge en alltför optimistisk tanke!

Quiding avslutar den svenska socialismens första
epok, men genom sin kritik av gällande
rättsordning — den borgerliga rätten — inleder han
därjämte en ny epok. Så som “överklass och
underklass” stå till varandra, så stå till varandra
“individrätt och samhällsrätt”. De två senare
uttrycken bli kanhända en dag lika bevingade
som nu de två förraTermerna överklass och underklass ha numera
vunnit burskap även i tyska språket i den tyska
socialpolitiska litteraturen. Fr. Oppenheimer använder Oberklasse
och Unterklasse samt Ober- und Unterklasse i sin avhandling
“Staat und Gesellschaft” i det nya sammelvärket “Handbuch
der Politik” (1912)..

Den svenska underklassen får aldrig glömma
eller undanhållas en så betydelsefull sanning att
arbetskarlen Nils Nilsson alias Nils Herman Quiding
är den förste och ende, vilken skrivit dess sociala
historia.



Tillägg. — Till s. 135 om Götrek. Det förtjänar att
omnämnas att Götrek var föregångsman även i spridandet
av kunskap om stenografin. Han utgav en lärobok i
stenografi, “P. Götreks snabbskrivningslära“, som utkom i två
upplagor, samt lämnade enligt annons i “Demokraten”
undervisning i ämnet.

— Till s. 182 om arbetsinställningarna i landet. I det
av svenska landsorganisationen 1912 utgivna statistiska värket
“Fackföreningsrörelsen” meddelas i avdelningen Sverge, kap.
IV, att den första sträjk som kunnat konstateras i Sverge
är hamnarbetarsträjken i Hälsingborg 1863. Under 60-talet
förekom det dessutom sträjk av stenhuggare i Stockholm
1865, av brädgårdsarbetare i Gävle och hamnarbetare i
Uddevalla 1867, av pappersmassearbetare i Trollhättan och
varvsarbetare i Göteborg 1868 samt av fabriksarbetare i
Mölndal och murare i Stockholm 1869. Enligt ett överslag
s. 74 var sträjkernas antal under 1860-talet 1 1863, 1 1865,
2 1867, 3 1868, 4 1869 samt under 70-talet 1 1870, 5 1871,
8 1872, 11 1873, 9 1874, 3 1875 o. s. v.



Rättelser. — S. 7 r. 12 står introdusör, läs introduktör.
— S. 12 o. s. 81 står prof. Ljungberg, läs prof. Ljunggren.
— S. 36 r. 2 nedifrån står koloniseringsplatser, läs
koloniseringsplaner. — S. 48 r. 14 står uppehöll sig, läs uppehöll
sig på godset. — S. 77 r. 2 står revolutionens gång, läs
historiens gång; samma sida r. 14 står likas som utgår. —
I noten s. 83 åberopade biograflexikon är det av Palmblad
m. fl. utgivna över namnkunniga svenska män. Hofberg
utgår. — S. 87 r. 19 står Det är i Frankrike därhän, läs Det
har i Frankrike kommit därhän. — S. 96 r. 1 står
tvångmakt, läs tvångsmakt. — S. 101 r. 13 står ordet
fäderneslandet, läs ordet fädernesland. — S. 102 r. 4 nedifrån står
riktigheten, läs riktighet. — S. 103 r. 6 nedifrån står första
göromål, läs första plikt och göromål. — S. 104 r. 13
nedifrån står vart, läs vart barn. — S. 105 r. 12 står baron
eller greve, läs baron och greve. — S. 106 r. 3 nedifrån
står De ha haft sitt berättigande, lägg till: de stora
fäderneslanden. — S. 112 r. 6 står falanstär, läs falangstär. —
S. 114 r. 3 nedifrån står denna en ny tids, läs dessa en ny
tids. — S. 139 r. 15 nedifrån står i legio, i utgår. — S. 145
r. 13 o. s. 214 r. 11 nedifrån står ha, läs har. — S. 187
r. 8 nedifrån står kallad, läs kallat. — S. 209, noten, står
Gibbern, läs Sibbern. — Några av läsaren lätt rättade
bokstavs- och interpunktionsfel ha lämnats oanmärkta.



