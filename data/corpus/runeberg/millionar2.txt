SVENSKA

MILLIONÄRER.

——*——


SVENSKA

MILLIONÄRER

MINNEN OCH ANTECKNINGAR

AF

LAZARUS

--------------

ANDRA SAMLINGEN

--------------

STOCKHOLM

P. A. HULDBERGS BOKFÖRLAGS-AKTIEBOLAG


NORRKÖPING 1898

JOHAN JÖNSONS BOKTRYCKERIAKTIEBOLAG

(f. d. M. W. Wallberg & C:o Boktryckeri).


Förord.

Uppmuntrad af det välvilliga 

mottagande, som kommit första samlingen af

”Svenska Millionärer” till del, hvilket

arbete utgör mina första försök på

litteraturens kapplöpningsbana, dristar jag

härmed fortsätta genom att framlägga den andra

samlingen, innehållande fyrtiosju biografier.

Inom årets slut hoppas jag kunna

ytterligare presentera Millionärernas tredje

samling.

Stockholm i April 1898.

Ödmjukast

Lazarus.



Rättelser och Tillägg.

Sid. 88. Tredje raden står: ångplog, läs: bra plog

„ 145. Tredje raden står: tiodubbelt, läs:
tredubbelt

„ 159. Sista raden står: Nyhamns, läs: Nyhammars

„ 169. Femtonde raden, står: 9000, läs: 9600

„ „ Sextonde raden, står: 9,000,000, läs: 9,600,000

„ 204. Sjette raden, står: Stensta, läs: Stenta

Tillägg till artikeln Gustaf Falhem;

Kopparbergs Aktier hade på fondbörsen vid 1898
års början ej uppnått ett försäljningspris af 3000 kr.,
men i Mars såldes de för 3700 kr. stycket, och efter
Fraenkel—Handelsbankens affär genom inköpet af
Dicksons Sandarne väntas i dessa dagar en notering
af öfver 4000 kronor.

—



”Byggmästar’ Andersson”.

Så nämndes han i åratal inom Stockholms
olika samhällskretsar, och trots
adresskalenderns mångfald af byggherrar, arkitekter,
tomtjobbare eller murarebasar med etikett:
byggmästar’ Andersson, fanns det ingen, hvilken
misstog sig om hvem som egentligen menades
man och man emellan, då den nämnda
beteckningen gjordes: — det var den mäktige Johan
Andersson, furste af Strömsborg och herre till så
många andra byggnads- och tomtväldigheter inom
konungariket Sveriges hufvudstads hank och stör.

Allmänna tanken rådde, att mannen var född
småländing; man ville sluta sig härtill af hans
ovanliga affärsgeni och affärstur, hans seghet,
parad med klokhet. Först efter hans död blef det
kunnigt, att byggmästar’ Anderssons vagga icke
stått

”i Smålands furudungar,
där gettren bita knopp”,

utan vid Sundets böljor, på Skånes kust.	1
Johan Andersson var nämligen född år 1823
på Raus bys egor, gården n:r 7, i närheten af
Helsingborg. Huset, i hvilket han är född, finnes
ännu i behåll och tillhör kommunalordföranden
John Olsson.

Fadern, som var skomakare, hade många barn
och ville hafva Johan, såsom varande äldst, till
biträde i sitt yrke, men detta tilltalade icke denne,
som i stället började sin lefnadsbana som
vallgosse; vorden litet äldre och kraftigare, lämnade
han inspektoratet öfver böndernas kalfvar, får och
gäss, tog till yxan och spaden samt biträdde byns
fiskare i deras ansträngande och farliga yrke.

Vid 17 års ålder kom Johan i murarelära i
Helsingborg och efter tre års sträfsamt arbete blef
han gesäll, hvarefter han stannade ytterligare ett
år i Helsingborg. Då greps Andersson, enligt
tidens sed, af gesällers vanliga vandringslusta, snörde
sin ränsel och begaf sig ut för att se sig omkring
i världen, hvarpå han arbetade i Kalmar,
Göteborg och Norrköping. Efter två års vistelse i
sistnämnda stad var han så försigkommen, att han
köpte sig en ångbåtsbiljett till Stockholm.

Anländ till hufvudstaden, inskrefs Andersson
år 1847 i Akademiens för de fria konsterna
förberedande byggnadsskola. Efter flitiga och
grundliga studier därstädes uppflyttades han år 1851
i högre byggnadsskolan och utexaminerades samma
år ur praktiska byggnadsskolan med betyget:
mycket berömlig.

Huru Johan Andersson skötte sina studier vid
akademien, framgår bäst af de många
utmärkelser, som under hans elevtid kommo honom till
del. Utom ett flertal loford och jettoner, erhöll
han år 1849 såväl den Ribbingska som den Meijerska
medaljen; år 1852 fick han två gånger den
Tessinska medaljen, hvarpå han erhöll mästarebref.
Därjämte genomgick han akademiens
ornamentskola, där han år 1853 erhöll betyget ”utmärkt
berömlig” och följande år samma betyg i högre
byggnadsskolan samt hade då fullbordat de
akademiska studierna.

Det senare året, 1854, inflyttade Andersson i
Clara församling och började sin verksamhet i
smått, vann förtroende och fick allt större
uppdrag. Ett af Anderssons första husköp — redan
1855 ägde han n:r 15 Bryggaregatan, n:r 7 i kv.
Riddaren — var det af egendomen n:r 3 i
kvarteret Riddaren med adressnummer 56 Mäster
Samuelsgatan, hvilket hus han inköpte för 20,000
riksdaler banko. Hans sista affär här i lifvet var
försäljningen af just samma egendom till kongl.
postverket för 486,000 kr. Vid Vasagatans
anläggande hade Stockholms stad förut fått expropriera
en del af huset och tomten, hvadan Johan
Anderssons vinst på detta husköp belöpte sig till öfver
en half million kr.

I detta hus, n:r 56 Mäster Samuelsgatan,
bodde i många år skalden, statssekreteraren Carl
Gustaf af Leopold, och han samt hans hustru dogo
därstädes år 1829. Leopold, som de 10 sista åren
af sitt lif var blind, hade sin käraste tillflyktsort i
husets stora, vackra trädgård och i dess
därvarande lusthus. Andersson lät under sin tid
däremot trädgården helt och hållet vanvårdas och
begagnade den till upplagsplats för allt möjligt
skräp, så att den hade alldeles samma utseende
som de Elliotska lumpetablissementen vid
Drottning- och Adolf Fredriks kyrkogatorna. När
Vasagatan började bebyggas med vackra hus, lät
Andersson uppföra det nuvarande planket åt nämnda
gata, för att för den yttre världens blickar dölja
eländet.

I slutet af 1850- och under 1860-talet
uppförde Andersson på entreprenad de flesta af
hufvudstadens större allmänna byggnader, såsom
Konradsbergs hospital, Vetenskapsakademiens hus,
stadens arbetsinrättning vid Grubbens gärde,
Tekniska högskolan, Allmämja barnbördshuset vid
Handtverkaregatan, Gymnastiska Central-Institulet,
Frimurarebarnhuset vid Kristineberg, Sabbatsbergs
fattighus m. fl.

***

Den 13 December 1865 blef en
bemärkelsedag i denne rike mans historia. Nämnde dag
inköpte han nämligen det Fersenska huset på
Blasieholmen af grefve August Gyldenstolpe och dennes
hustru Louise, född von Fersen. Köpesumman för
detta hus med dess vidsträckta tomter, upptagande
ett helt kvarter, begränsadt af Arsenalsgatan,
Blasieholmstorg, Stallgatan och Grefgränden, utgjorde
455,000	kr. Andersson försålde sedermera på
1870-talet under gynnsam konjunktur en tomt åt
Arsenalsgatan till Stora sällskapet samt det betydliga
huset åt Blasieholmstorg och terrassen åt
Grefgränden till grosshandlaren N. G. Sörensen. Själf
behöll och bebyggde Andersson en tomt åt Stallgatan
och hörnet af torget samt en tomt åt
Arsenalsgatan. Huset bredvid Sällskapets hus åt
Arsenalsgatan byggdes af byggmästare Axel Alm åt
Gyldenstolpe.

Genom detta Fersenska husköp lär Johan
Andersson ha förtjänt minst en million krctnor.

***

Vid sin död innehade Johan Andersson 14
fastigheter inom Stockholms stad med ett
sammanlagdt taxeringsvärde af 2,231,200 kronor och alla
dessa hus skuld- och gravationsfria.

***

På 1860-talet inköpte Andersson Strömsborg
af brukspatron Bernhardt för 60,000 kr. Innan
han lät uppföra den kolossala stenkistan på
holmen, erbjöd han Stockholms stad att köpa
Strömsborg för 270,000 kr., hvilket pris stadsfullmäktige
dock funno för högt.

Det ända intill senaste tiden befintliga lilla
stilenliga och vackra stenhuset på holmen byggdes,
enligt en inskription, som fanns å en mur på
husets sydvästra sida, år 1750 af Berge Olofsson
Ström.

Denne Ström var en på sin tid ansedd
handlande i Stockholm och ägare af det forna
Rosenhaneska huset på Riddarholmen.

Af Ström köpte traktören Benedictus holmen
och huset för 682 rdr specie, och efter honom
blef stallmästaren Bergencreutz ägare. Det var
denne senare, som planterade träden på
Strömsborg, af hvilka de ytterst vid kajmuren befintliga
ännu kvarstå. Som denna plantering ägde rum
1797, kunde de gamla träden, också de, ha
jubilerat i "allsköns grönskande salutem”, såsom
Bellman säger, det stora jubelåret 1897.

Efter Bergencreutz kommo flere ägare till
Strömsborg, däribland Bernhardt från 1855, då dess
taxeringsvärde var 22,250 rdr b:ko; dess
taxeringsvärde före nybyggnaden var 100,000 kronor.

***

Strax innan Sammanbindningsbanan blef
beslutad, inköpte Andersson några ruskiga kåkar,
belägna på den nuvarande planen framför
Centralstationen. Järnvägen måste expropriera dessa,
och på den affären förtjänte A. 187,000 kronor.

***

Johan Andersson gifte sig som millionär
vid 44 års ålder, med en dotter till
spegelfabrikören och riksdagsmannen Conrad Th. Svanberg.
Därförinnan lät han upprätta sitt den 30 mars
1867 daterade testamente, lydande ordagrannt
sålunda:
I anledning af mitt förestående giftermål och för
den händelse jag med döden skulle afgå innan inbördes
testamente varder upprättadt, vill jag härmed som min
yttersta vilja förordna, att den delen af min
kvarlåtenskap, i både fast och lös egendom, hvaröfver jag äger
fri dispositionsrätt, skall med full eganderätt tillfalla
mina närmaste släktingar; men om så är, att vid min
död barn finnas i äktenskapet, skola omförmälda mina
släktingar erhålla, om jag har ett barn efter mig,
hälften och om jag har två eller flera barn, endast en
tredjedel af omförmälta min disponibla kvarlåtenskap
samt resten tillfalla barnen under förmyndarevård. För
den händelse, att jag under min lifstid skulle komma
att skänka mina släktingar något penningebelopp och
därå taga kvitto, skall hvad sålunda finnes kvitteradt
afräknas från deras testamentslott, till förmån för mina
barn. Från min ofvan omförmälda disposition
undantages min giftorätt i möbler och husgerådssaker, så att
densamma odeladt tillfaller min kära hustru.

Något senare testamente eller förordnande
finnes icke. Detta testamente af den 30 mars 1867
var således lagligt gällande, hvaraf följt, att en
fjärdedel af förmögenheten, belöpande sig till
omkring 1,250,000 kr. tillfallit hans broder Nils och
systern Elna, gift med timmermannen Åke
Andersson. Fyra syskon till funnos vid testamentets
upprättande, men de afledo före testator.

***
Johan Andersson ägde ett ovanligt klart och
redigt hufvud. I frågor, som han ej förstod, var
han alltid nog klok att icke yttra sig, utan satt
då och såg tänkande och djupsinnig ut. Däremot
när frågor förekommo på områden, där han var
fullt hemmastadd, yttrade han sig både väl och
sakrikt, och som han ej talte i oträngda mål,
vägde hans ord tungt.

Andersson tillhörde Stockholms
stadsfullmäktige från institutionens början, 1 januari 1863, ända
till sin död. Efter stadsfullmäktigesammanträdenas
slut bjöd han nästan alla sina vänner från Clara
församling och äfven andra, som icke voro
Clarabor, på fina tillställningar, hvilka på senare åren
höllos å Hotel Continental, och hans nöje var att
vid sådana tillfällen vara wohlthäter.

Sitt eget kära Strömsborg ville Andersson
alltid besöka ensam och tyckte icke om, att han där
uppsöktes eller språkades an. Under
sommarnätterna såg man honom ibland lämna
Strömsborg först efter solens uppgång och följdes då
öfver bron af ett par kypare.

***

Under sin lifstid skänkte Andersson 30,000
kr. till en stipendiifond vid Fria konsternas
akademi och 11,000 kr. till Nordiska museum. I
tysthet utöfvade han stor enskild välgörenhet, hvaraf
mycket kom i dagen efter hans död. Medlem af
Clara församlings kyrkoråd, skänkte Andersson
alltid 100 kr. till hvarje kollekt för välgörande
ändamål. Å listan för församlingens skollofskolonier
skref han årligen på 200 kr.

***

Under sista året af sin lefnad var Andersson
mest upptagen med bebyggandet af Strömsborg.
Man gissade, att han däraf ämnade göra någon
stiftelse för välgörande ändamål, och möjligt är,
att Andersson tänkt göra om sitt gamla
testamente, men beräknade ej att hans lifstid skulle så
hastigt afklippas. Han var dock tillräckligt länge
krasslig. Till några intimare vänner påstås han
hafva yttrat, att han tänkte blifva en Stockholms
Sven Renström. Detta rykte gaf ock anledning
till att Stockholms tidningspress icke med den kraft,
som eljes nog utvecklats, lade sig emot
Strömsborgs vandalisering genom det väldiga byggeraget.
Man påstår äfven, att en af Stockholms främsta
kommunala stöttepinnar, generalkonsul F—l, haft
all möda ospard att, säkerligen bona fide, invagga
tidningarna i den tron, att ”om Andersson finge
vara i fred med sitt rustande på Strömsborg, skulle
hans millioner hamna i herr Stockholms
kassakista”.

***

På en begrafning några dagar före sin död
efter en person, som helt hastigt aflidit, lär
Andersson hafva yttrat:

”Jag vill icke dö så där hastigt, ty jag
behöfver styra om och förordna om mitt hus”.
Johan Andersson dog emellertid knall och fall,
af hjärtförlamning, den 22 juni 1897 och
efterlämnade en boupptecknad förmögenhet:

Tillgångar  4,700,426: 20
Från skulderna 31,213: 90,
bör afräknas kapitaliserade
lifräntor, 8,872: 29, så att
skuldernas belopp endast blir  22,341: 61
______________________
Behållning 4,679,084: 59

Osäkra fordringar funnos endast till belopp
af 28,654: 65 och största beloppet däraf 6,934 kr.
för ogulden hyra.

Johan Anderssons hela lösörebo
representerade blott ett värde af 7,167: 95.

Han efterlämnade änka och en son, Knut
Anders Andersson, lärare vid musikkonservatorium
i Strassburg.



Oscar Dickson.



Kommerserådet James Dickson seniors
fjärde son, Oscar, föddes i Göteborg
den 2 december 1823.

Hans tre äldre bröder hade ägnat sig åt
köpmansyrket och utbildat sig i firman James
Dickson & komp. till adepter för den af fadern och
farbrodern införda, dittills i vårt land okända
”förädlingen” af våra gamla skogar, som
fordomdags voro landets stolthet, och hvilka redan konung
Karl den elfte på sin tid ville skydda för sköfling,
anseende dessa stora djupa skogar vara icke
allenast Sveriges förnämsta nationalrikedom, utan
äfven tjänande som ett utmärkt försvar mot våra
fiender, då dessa ville angripa oss i ryggen. Karl
XI gick själf till fots, för att utröna detta, hela
riksgränsen mot Norge upp från Svinesund till
lappmarkerna.

Karl XIV Johans regering sökte ordna
skogarnas angelägenheter och borttaga oegentliga
förhållanden, som varit rådande under de senaste 140
åren. Af en tryckt redogörelse härom framgår,
att dessa ärenden dryftades af vederbörande
myndigheter, på grund af särskilda uppdrag, hvilka ock
föranledde regeringsbeslut i laglig ordning. Man
upplät emellertid, i form af skatteköp, tili enskilde
personer stora arealer af rekognitionsskogar och
förlänade inkomsten af häradsallmänningarna till
kommunerna samt gaf dessutom privilegier åt
inflyttade främlingar att vid deras sågverk i de
norrländska älfvarna få årligen mot s. k.
stubbören tillösa sig ett visst antal af jägeribetjäningen
utstämplade träd.

På så sätt uppstod det ryktbaraste af dessa
privilegierade verk, det sedan riksbekanta Baggböle
vid Umeåälfven, hvilket tillika med det vid samma
älf belägna, Dicksons firma äfven tillhöriga
Norrfors var privilegieradt med en årlig utsyning a
20,040 timmerträd mot erläggande af stubbören,
hvilkas belopp var beroende af markegångspris.
Till utstämpling af angifna belopp privilegiitimmer
för Baggböle och Norrfors anslogs en skogsareal
af kronoparkerna, belöpande sig till icke mindre
än 1,200,000 tunnland.

***

Oscar Dickson erhöll i ungdomen
undervisning i Göteborg, både privat och vid stadens
handelsinstitut, någon liten tid ock vid Chalmersska
slöjdskolan.

Därefter utsändes unge Oscar till Lübeck för
att genomgå Klugmanns handelsakademi därstädes.

Återkommen till Göteborg, började han deltaga
i kontorsgöromålen, men stannade ej länge hemma,
utan begaf sig till England och London, dock icke
för att, såsom i tidningarnas lefnadsteckningar
öfver honom uppgifvits, arbeta på firman Dickson
Brothers & Comp:s kontor i London; hans
njutningslystna sinne sökte endast nöjen.

Firman Dickson Brothers & Comp. i London,
utgörande en filial af Dicksonfirman i Göteborg
för bevakande af densammas stora intressen inom
det britiska riket, hade sitt kontor vid Broadstreet
i City, i grannskapet af bankirernas gata,
Lombardstreet, och förestods af kommerserådets äldste
son, James Jamesson, född 1815.

Andre sonen, Charles Peter, född 1817, var
bosatt i Liverpool. Sedan han blifvit måg till sin
principal, Dudgeon, som dref stora ostindiska
affärer, blef Charles Peter kompanjon med denne
under firma Dudgeon, Dickson & komp., Liverpool.

Tredje sonen, Robert, född 1819, var anställd
hos sin farbror, Peter Dickson, i London och stod
hos denne i så stor gunst, att han vid farbroderns
död några år efteråt fick ensam ärfva dennes stora
förmögenhet, uppgående till omkring 500,000 pund
sterling.

Unge Oscar hade sålunda haft godt tillfälle
att hos sina äldre bröder få lära sig världshandelns
olika grenar, men han begagnade sig ej däraf,
utan skötte, som sagdt, endast sina nöjen i
England.

Oscar blef hemkallad för att erhålla
undervisning af en vida skickligare läromästare, kusinen,
brukspatronen James Dickson junior, disponent
öfver alla de Dicksonska domänerna i Norrland
samt delägare i firman James Dickson & komp.

Hemkommen till Göteborg, bad unge herrn
sin pappa att före sin uppresa till Norrland få
göra en tripp till Paris för sitt nöjes skull, och
fadern biföll denna begäran.

***

Oscar Dicksons intimaste vän på den tiden
var den samma år som han själf födde Theodor
Friedländer, son till en grosshandlare i Göteborg
af tysk, men icke judisk extraktion. Denne
Friedländer hade vistats flera år i Algeriet, anställd hos
en stor firma, Bonnevier & komp, hvilken
importerade mycket trä från Sverige. Firman Bonnevier
& komp. gjorde dock cession, och då begaf sig
Friedländer till Paris, dit han anlände någon kort
tid före Oscar Dickson, hvilken kom med en
vacker reskassa af 50,000 francs, hvilket belopp skulle
användas till nöjen, dock icke af den förädlande
arten, utan krassa, materiella förlustelser.

Friedländer tog Oscar Dickson om hand och
anmodades af denne att arrangera nöjena.

I världens hufvudstad, Paris, fanns den tiden
samladt ett ovanligt stort antal svenske vivörer,
alla af goda familjer och de fleste med späckade
börsar: baron H. Rehbinder, Holger Rosencrantz,
grefve Spens, grefve Jockum Beckfriis, grefve
Charles Emile Lewenhaupt, baron Karl Gerhard de
Geer, kaptenen, sedermera öfversten Sjöstén,
artisterne Max Hess och Höckert samt G. Odencrantz.
Dessa voro de ordinarie i det lefnadslustiga
kotteriet, där dock äfven Pirre Horn, doktor Rossander,
Louis Guilletmot och andra glada själar
tillfälligtvis gåfvo gästroller. Att firman Oscar Dickson &
Theodor Friedländer, en firma, hvilken anställt
Bacchus som prokurist och Venus som kassör samt
hade Sanct Anton kortmålare till huspredikant,
med öppna armar skulle upptagas i detta
njutningslystna och fördomsfria lag, var naturligt.

När de femtiotusen krigarne ärligt stupat
under glädjens fana, reste Oscar Dickson hem till
Göteborg, men Friedländer stannade kvar i Paris
och etablerade för egen räkning en god
agenturaffär för försäljning af Dicksons och andra
sågverksägares trävaror i Frankrike och Spanien,
hvilken agentur ännu existerar i Paris och äges af
brodern, Ludvig Friedländer. Det var Theodor
Friedländer, som år 1856 förmedlade den
märkvärdiga försäljningen af Åmmebergs zinkgrufvor i
Nerike till det belgiska bolaget ”Société de la
Vieille Montagne”.

***

Åmmeberg tillhörde den bekante
brukspatronen Jansson, hvilken började som skjutspojke och
hållkarl vid Lerbäcks gästgifvaregård samt tjänte
upp sig till millionär genom lyckade
egendomsaffärer och vid sin död, år 1852, var ägare af,
förutom Åmmeberg, Skogaholms bruk i Nerike,
Borggårds bruk i Östergötland, Ekensholms och
Stålbåga bruk med Björndammens masugn samt
Torps stora landtegendom i Södermanland.

Jansson blef ägare till Åmmebergs grufvor af
en tillfällighet, som är karakteristisk för hans
sedermera utvecklade affärssnille. Jansson, den tiden
hållkarl på Lerbäcks gästgifvaregård, skjutsade en
dag två herrar in till Örebro. Under färden hörde
han dessa herrar samtala om, att de vid
ankomsten till Örebro skulle inmuta ett fält
koboltgrufvor på Åmmebergs ägor. Jansson, som var född
i Hammars socken, kände noga till belägenheten
af det omtalade gruffältet. Vid ankomsten till
Örebro likviderades skjutskarlen, men de två vännerna
beslöto att, innan de gingo till bergmästaren, taga
sig en god middag på gästgifvaregården. Först
därefter begåfvo de sig till bergmästaren, men då
hade redan hållkarlen Jansson hos denne nyss fått
mutsedlar på hela gruffältet, till hvilkas lösen han
hade användt de erhållna skjutspengarna.

Efter Janssons död kom gruffältet i
handlanden Lundgrens i Askersund ego, som till detta köp
fått förlag af sin svåger, den bekante
bank-konto-pro-diversaren, kamrer Widestrand i Örebro.

Lundgren begaf sig utrikes, i sällskap med en sin
vän, brukspatron Alsing, för att söka sälja
gruffältet. I Paris träffade de tillsammans med
Theodor Friedländer och omtalade för denne sitt
ärende.

— Hvad vill ni ha för grufvorna? — frågade
Friedländer.

— Vi tänka begära tvåhundratusen kronor,
men taga nog mindre — svarade Lundgren.

— Duger alls inte — sade Friedländer. —
Minst två millioner måste ni begära, om saken
skall lyckas. Vill ni anförtro affären åt mig?

— Gärna! — svarade Lundgren.

Friedländer erbjöd grufvorna till ”La société
de la Vieille Montagne” i Verviers och begärde
för dem 3 millioner francs. Belgierna beslöto sig
för att sända en af sina skickligaste kemister till
Sverige, för att undersöka Åmmebergs grufvor.
Denne fann, att gruffältet innehöll en nästan
outtömlig tillgång af ett slags zinkmalm, som passade
utmärkt till uppblandning af bolagets egen malm
och hvarefter det förgäfves sökt i flera år.
Belgierna köpte gruffältet af Lundgren för 2,800,000
francs, och Friedländer fick 360,000 francs i
provision. Lundgrens millioner försvunno dock snart
och inom 10 år därefter fick han göra cession, då
bosatt å och ägare af Kaggeholm. Friedländers
360,000	francs förstördes på den af honom anlagda
Hernösands ångsåg, ett företag, som öfverskred
hans krafter. Friedländer tjänte dock upp sig ånyo
och dog för några år sedan i Stockholm som en
förmögen man.

Men återvändom till den egentlige hjälten i
denna skizz!

***

Efter återkomsten från Paris började Oscar
Dickson sin merkantila bana som biträde hos sin
kusin, brukspatronen på Svartvik. Af denne
erhöll Oscar en grundlig undervisning i allt som
hörde till de Dicksonska affärerna, såsom
sågverksrörelse, skeppsbyggeri, fraktfart m. m.

De båda kusinerna sympatiserade synnerligt
väl ined hvarandra. Båda voro ovanligt kraftfulla
naturer och i högsta grad hänsynslösa. För
respektens skull klådde de upp bönderna, då dessa
ansågos ha för stora anspråk eller voro i de båda
herrarnes tanke oförskämda. Med kronofogdar,
länsmän och jägeritjänstemän lefde kusinerna
Dickson för affärens skull däremot på mycket förtrolig
fot och mutade dem dessutom frikostigt, för att de
skulle hålla sig passiva i de många kuriösa
affärerna.

På Svartvik fördes ett mycket högt lif. Både
brukspatronen och Oscar visste att njuta af guds
gåfvor i såväl mat som dryck. Från ett af dessa
glada bunkalag berättas en för både situationen
och Oscar Dickson betecknande anekdot. Efter en
middag hade en gång rangerats ett viraparti med
en på besök till Svartvik anländ länsman. Oscar
kom underfund med att brodern länsmannen hade
fuffens för sig med kortlapparna, hvarför han
genast tog sin ärade gäst i kragen och bar ut
honom i förstugan samt höll honom öfver räcket till
gårdstrappan.

— Vill du erkänna, att du spelat falskt, din
rackare? Annars släpper jag dig utför! — sade
Oscar.

— Ja! — pep länsmannen, hvarefter han
sattes på fötter igen, men fick dock ej komma
tillbaka i sällskapet, utan måste begifva sig därifrån.

***

Det första Baggbölekriget slutade år 1849 med
K. M:ts dom, som ålade brukspatronen att endera
betala 60,000 rdr för oloflig åverkan på kronans
skogar eller också fria sig med värjemålsed.
Brukspatronen svor i Degerfors’ tingshus den 17 juni
1850 på sin oskuld. Därefter kunde han omöjligen
kvarstanna i Norrland, utan flyttade till Göteborg.
Oscar blef då disponent för alla Dicksonska verken
i Norrland och på samma gång delägare i den
stora firman.

Oscar reste ned till Göteborg. Fadern,
kommerserådet, arrangerade en stor fest, hvartill äfven
hela Dicksonska kontorspersonalen inbjöds. Vid
champagnen knackade kommerserådet, enligt sin
vana, två gånger med glaset i bordet, hvarefler
han reste sig och yttrade:

"Mitt herrskap! Vi fira i dag en förlofning.
Jag föreslår en skål för de nyförlofvade! It is:
min son Oscars inträde i dag som delägare i firman
James Dickson & kompani. Behagar herrskapet
tömma sina glas.”

Man tömde glasen för ”de nyförlofvade”.

Oscar återvände därpå till Norrland.

***

Firmans grundläggare och hufvuddelägare,
bröderna James och Robert, lefde ännu, men
firmans roder sköttes med öfverlägsen skicklighet af
brukspatronen James Dickson junior, och denna
period var firmans mest lysande tid.
Brukspatronen utgick dock ur firman år 1854 till följd af
sjuklighet, och kommerserådets äldste son, James
Jamesson Dickson, hemkallades från London för att
öfvertaga chefskapet för firman. I hans ställe blef
seniorernas systerson, J. D. Park, chef för
Londonfilialen och på samma gång delägare i den stora
firman i Göteborg.

***

Affären i Norrland var så skickligt grundlagd
af brukspatronen, att därmed var för Oscar endast
att gå i de gamla hjulspåren. Oscar utvecklade
den dock ytterligare.

Sandarne, beläget vid Ljusneälfvens utlopp,
inköptes och en såg anlades vid det 1 ¼ mil
högre upp vid älfven belägna Askesta.

Oscar Dickson gick själf ända från
Ljusneälfvens källor till dess utlopp och besåg dess
skogstrakter för anläggande af flottleder.

Skogsköp med 50 års afverkning afslutades
med bönderna. Ifrån Askesta såg skulle det
färdigsågade virket nedflottas till Sandarne.

Under de två första åren gick dock Sandarne
med 4,000 pund sterlings förlust om året,
beroende på vattenbrist i älfven. Oscar hade
befraktat fartyg för att vid Sandarne inlasta Askesta
virke. Fartygen lågo vid Sandarne och väntade
på last, men virket kunde icke flottas utför älfven
i brist på vatten, hvilket orsakade firman stora
förluster. Året därpå lät Oscar för att göra sig
oberoende af dylika naturhinder bygga den 1,1
mil långa järnvägen mellan Askesta och Sandarne.

Svartviksaffärerna sköttes på utmärkt sätt af
två af brukspatronen uppfostrade adepter, hrr
Lampert och John Ekström, och därigenom blef Oscar
i tillfälle att under långa tider vistas i Stockholm
för att sköta sina nöjen.

Från denna tid förskrifva sig berättelserna
om hans utmärkta middagar på Blå porten och
hans tidsfördrif om förmiddagarne att skjuta
sönder speglar och ljuskronor på de fina hotellen i
Stockholm.

***

Kommerserådet James dog 1855 och brodern
Robert 1858. Oscar Dickson återflyttade vid
faderns död till Göteborg.

Disponentskapet vid Svartvik öfvertogs då först
af Lampert och sedan af Ekström, hvilken senare,
då firman ej ville höja hans lön från 6,000 till af
honom fordrade 10,000 kr., mottog
disponentskapet för Vifsta varfs bolag och fick köpa sig några
aktier i detta bolag för 500 kr. st., hvilka aktier
nu gälla 60,000 kr. pr st. Efter Ekström blef
Lamperts måg, L. Stackel, disponent vid Svartvik.

Efter 1858 voro firman James Dickson & komp:s
delägare: James J. Dickson, Oscar Dickson och
kusinen J. D. Park. I början af 1860-talet antogs
Mårten Wærn först till kontorschef och sedan till
delägare i firman.

***

Vid sin återkomst till Göteborg inköpte Oscar
Dickson af kommerserådet Olof Wijks
sterbhusdelägare landstället Bokedal, en från Jonsereds
säteri afsöndrad lägenhet, hvilken han mycket
förskönade och hvilken blef hans käraste
tillflyktsort under hela hans återstående lefnad.

Samtidigt lät han byggmästaren Rapp åt sig
uppföra ett nytt hus i Göteborg i korsningen af
nya och gamla alléerna, hvilket hus på den tiden
ansågs som den vackraste och bekvämaste bostad
någon enskild man hade inom vårt land.
Kostnaden för detta privatpalats uppgick till 400,000 kr.

***

Från Norrland och särskildt Baggböle
uppkommo 1860 åtskilliga missljud, i det att
Dicksonska firmans flottningschef på Uman,
nämndemannen Lundström, blef åtalad för oloflig afverkning
på kronans skogar och stöld af beslagtaget timmer,
men saken var denna gång en bagatell.
Lundström dömdes till ersättning af 6,000 kr., hvilket
belopp efter K. M:ts dom erlades af firman James
Dickson & komp. genom dess förvaltare på
Baggböle, Nelzon.

***

Oscar Dickson förde emellertid i Göteborg den
rike mannens aldra behagligaste lif, ägnade sig åt
jakt, fiske och segling, andra förlustelser att förtiga,
samt gjorde bekantskap med Karl XV och prinsen
af Wales samt fick äfven nåden se dem som gäster
under de storartade jakterna vid egendomen
Skeppsta.

I det politiska lifvet i Sverige deltog Oscar
Dickson på det sätt, att han vid 1865 års
riksdag, när representationsförändringen genomfördes,
uppköpte riddarhuspoletter af fattiga adelsmän,
som voro hufvudmän för sina resp. ätter, och
utdelade dessa till ”pålitliga” adelsmän, som skulle
rösta för det kungliga förslaget. Det lär ock varit
han, som blef den egentlige upphofsmannen till de
s. k. stormdeputationerna, hvilka vid sidan af den
lagliga representationen medverkade till den stora
reformens genomdrifvande.

Oscar Dickson hade vid denna tid säkerligen
ej en tanke på, att han själf framdeles skulle bli
både adelsman och friherre. I så fall skulle han
kanske ha uppoffrat dubbelt med pengar för att
motarbeta förslaget.

***

Omedelbart efter representationsförslagets
antagande började det andra Baggbölekriget, med
följande krigsförklaring i form af rapport om
skogsåverkan:

Till konungens befallningshafvande i Umeå!

Vid sista inspektions- och kontrollresan genom
Vesterbottens län under sistlidne november och denna
månad har undertecknad med biträde af hr jägmästaren
G. A. Hedström anträffat och för kronans räkning
seqvestrerat från kronomarkerna olofligen åverkade
skogseffekter efter bilagda förteckning. För de större
åverkningarna å Svannbergen anses blifva så mycket bevis
på gärningsmännen, att desamma kunna lagligen åtalas.
Å de i Mörtjern och Stormyrberget nära halfhuggna
träden hade det allmänt kända Baggbölemärket — tre
streck — så nyligen blifvit inhugget, att spåren efter
gerningsmännen voro synliga i snön från det ena trädet
till det andra. Anmärkningsvärdt därvid är, att till
åtskilliga skadade och smärre träd, som äfven voro
halfhuggna, syntes också spåren i snön, men de tre
strecken hade icke på dem blifvit inhuggna. Tydligen
syntes, att träden blifvit huggna en tid före
märkningen, hvarför det vill synas, som om en person först
genom halfhuggning föreslagit träden till halfhuggning
och annan person sedan försett med Baggböle märke
de träd, som voro dugliga. Då jägmästaren Hedström,
som ofvan är nämndt, biträdt och närvarit vid dessa
beslag, så far jag äran anhålla om förordnande för
honom att i vanlig ordning för planteringskassans räkning
genom öppen auktion till försäljning utbjuda virket.

Umeå den 26 december 1866.
A. M. Österdahl,
skogsinspektör.

Landshöfdingeämbetet förordnade om åtal vid
Degerfors och Lycksele häradsrätt, dock först
sedan på våren 1867 ett parti beslagtaget timmer
i en s. k. afva stulits från kronan, hvilket
timmer återfanns inom själfva timmerbommen vid
Baggböle.

Ufgången af detta märkvärdiga mål blef, att
flottningschefen Ström fem år senare på samma
sätt som ”salig brukspatronen” i tiden svor på sin
egen och Dicksons oskuld, så att det ljungade i
Degerfors tingssal, och på det sättet gick äfven
nu Dicksonska firman som segrare ur det andra
Baggbölekriget.

Till hämnd för afslag å ett af Oscar Dickson
till K. M:t och kronan framstäldt förlikningsförslag
att årligen från kronoskogarna få utsynade 120,000
timmerträd till pris af 30 öre pr st., utfärdade
Oscar sin bekanta ukas att icke på de utlysta
auktionerna å beslagtaget timmer gifva något anbud,
hvilket hade till följd, att kronan icke kunde sälja
dylikt virke, utan måste tända eld därpå för att
förstöra det.

Idén till förlikningsförslaget utgick från den då
ännu lefvande brukspatron James junior, hvilken
sökte för sitt sjuka samvetes skull att få sitt gamla
system legaliseradt. Däremot utgick idén att tvinga
kronan till att bli braständare från Oscar.

***

En väsentlig häfstång för Oscar Dicksons
uppsvingande därefter till glans och berömmelse,
liksom en sköld mot såväl den allmänna rättskänslans
som det legalt formulerade rättsbegreppets anlopp
mot honom under denna period, var Göteborgs
Handels- och Sjöfartstidning. Vid denna tid, då
det knappast fanns något enda det offentliga
ordets organ i Sverige, som ej gaf luft åt den
allmänna opinionens fördömande af de smutsiga
Baggböleaffärerna, och då själfva Nya Dagligt
Allehanda, de högste tjänstemännens, de
förnämste börsmatadorernas och de politiskt konservativa
samhällsklassernas tidning, rent af yrkade, att
grosshandlaren och kommendören — N. D. A.
använde just den titulaturen — Oscar Dickson skulle
stånda tjufrätt, då slog Handelstidningen, en
modern Starkotter, ”med try par armar” omkring
bland kollegerna både till höger och vänster för
att försvara James Dickson & komp. Demokraten
Hedlund, hvilken aldrig krusat för kungarne med
spira eller för kronans glans, rullade sig i stoftet
för Baggbölemonarken med skogsbila och
värjemålsedsgloria.

Förhållandet var en psykologisk gåta.

Ingen kunde ens ett ögonblick misstänka
magister Hedlunds omutbarhet; hans borgerliga
lefnadsvanor på samma gång som ömtåligheten om
egen respektabilitet förbjödo honom att förblifva
deltagare i de Oscar Dicksonska förlustelserna och
dessutom var hans tidning då en af de
lukrativaste affärerna i vårt land och således ej i behof
af subvention.

Enda förklaringsgrunden torde varit en in
absurdum drifven — lokalpatriotism. Må rättvisan
trampas under fotterna, allmänna rättskänslan
hånas och förslöas, blott Göteborgsbörsens ”finaste"
namn räddas! Så var onekligen Handelstidningens
tankegång och lösen för dess handlingssätt den
tiden.

***

För att afleda det allmänna föraktet mot de
Dicksonska affärerna i Norrland, beslöt Oscar sig
nu att uppträda som beskyddare af vetenskapen
samt bekostade den år 1868 utgångna första
Spetsbergsexpeditionen, hvarjämte han har offrat mycket
penningar på senare, af Nordenskiöld och andra
företagna expedilioner.

Invigde vilja dock veta, att dessa
mecenatsummor ej alltid togos ur Oscars egen kassakista,
utan att den Dicksonska familjefonden, bildad af
en del af brukspatronens kvarlåtenskap Se detta arbetes del. I, sid. 127., fick,
naturligtvis med de afgörande släktmedlemmarnes
samtycke, släppa till det utsäde, hvarur sedan
adelskap, baronvärdighet, ledamotskap i lärda
samfund och ordnarnas mångfald uppspirade.

***

Under år 1874 tyckes Dicksonska firman nått
sitt kulmen. För detta år var firman
bevillningstaxerad för 736,300 kr. Två år senare för den
dock respektabla summan af 460,587 kr.

***

Att Oscar Dickson icke var något finanssnille,
visas bäst af att han var en af grundarne och
inbjudarne till det sedan så olycksaliga Göteborgs
handelskompani, kanske — eller helt visst — den
största svindelaffär, som vårt land haft att uppvisa,
vårt svenska Panama, och som i sitt fall för en
tid på ett högst betänkligt sätt störde Sveriges
kredit i utlandet. Orsaken till Oscar Dicksons
association med D. O. Francke om grundande af
Handelskompaniet var, att den senare lyckades
öfvertala Mårten Wærn att utöfva tryck på
bröderna Dickson, framhållande för dem, att ”juden
Mannheimer i Skandinaviska kreditaktiebolaget
klådde dem för mycket på vexelkursen”, såsom
den gode Mårten, när förmiddagsportvinet gjort
honom frispråkig, brukade uttrycka sig, och
hvaruti Mårten icke hade så orätt, ty när fråga varit
om vexelkurs, ha alltid telningarne af Arons stam
lagt i dagen sina från stamfadern ärfda
traditioner, som äfven återfinnas i Första Moseboks 23 kap.
20 vers: ”På den främmande må du ockra, men
icke på din broder.”

Detta var orsaken till, att James och Oscar
associerade sig med den af dem förut föraktade
storvinglaren Otto Francke, hvilken, ehuru född jude
med namnet Fränckel, låtit döpa sig till kristen
med namnet Francke, och som vid denna tid
uppträdde som antisemit, sedan han förut själf blifvit
grundligt, som man säger, skamfilad af sina gamla
stam- och trosförvandter.

Handelskompaniets bolagsordning, daterad den
29 december 1871, är den enda, som blifvit
stadfästad på civildepartementets föredragning.
Bolagets ändamål skulle vara att bedrifva
handels- och bankiraffärer till utveckling af svensk industri
och affärsverksamhet samt underlättande af
likvider med utlandet.

Vid den första aktieteckningen (aktierna å 180
kr.) fastställdes en premie af 50 kr. pr aktie, eller
28 7/9 procent, hvilken premie inbjudarne stoppade
i sina fickor. Dessa inbjudare voro: James J.
Dickson, D. O. Francke, Aug. Röhss, Eric Wijk
och Ivar Wærn. Den andra emissionen af aktier
var i början af år 1873, men då med en premie
af 120 kr. pr st. Denna emission lyckades äfven
fullkomligt och storståtligt. Aktierna fulltecknades
och af premien, som uppgick till 1,200,000 kr.,
lades en million till reservfonden och resten till en
annan fond.

Dicksonska namnet förledde många äfven af
småfolket att insätta sina besparingar i detta
företag, hvarifrån de sedan fingo gå som sparfvarna
från axen.

Oscar Dickson lät öfvertala sig att inväljas i
styrelsen för Handelskompaniet, men efter två år
utträdde han dock därur, när han insåg, att
företaget snart skulle sluta med ruin och vanära.

Efter sju års verksamhet gjorde kompaniet
konkurs. Icke allenast hela aktiekapitalet var
förloradt, utan därjämte tillskyndades stora förluster
inhemske och ännu mera utländske fordringsägare.
Som en sista räddningsplanka tillgrep
Handelskompaniets styrelse det bekanta lotterigeschäftet
med Köckert Haltenhoff i Genève, men äfven detta
försök misslyckades — krokarna voro för grofva.

Till Oscar Dicksons heder må dock anföras,
att han vid denna kompaniets sista affärs
startande ej längre tillhörde dess styrelse, som då
utgjordes af D. O. Francke, August Röhss, Eric Wijk,
Ivar Wærn och Pontus Fürstenberg.

Herrarne Dickson voro engagerade i
Handelskompaniet: James J. med 2,250 aktier, Oscar med
1,376 och Robert med 1,212, eller tillsammans
4,838 aktier à 10 pd sterl., hvilket åsamkade de
tre bröderna en förlust af 48,380 pd sterl.,
förutom chikan och förargelse.

Så slutade det Francke—Dicksonska fälttåget
mot Israels barn, eller det tredje Dicksonska kriget.

***

Redan under James J. Dicksons lifstid började
realisationen af de Dicksonska domänerna i
Norrland genom Gideå och Husums försäljning till ett
särskildt bolag. Edvard Francke, en broder till
David Otto, inköpte skogstrakter emellan Gideå
och Husum och kom därigenom i kollision med
James Dickson & komp. För att utjämna de
uppkomna tvistigheterna satte sig Francke i
förbindelse med Oscar Dickson, hvilken gaf ett
oförsiktigt löfte, att Francke skulle med sina skogar få
gå in i ett särskildt bolag, benämndt Gideå och
Husums aktiebolag, och att Edvard Francke skulle
få bli detta bolags disponent. Förslaget tilltalade
dock icke brodern, James J. Dickson, hvilken för
sitt medgifvande stipulerade, att hans måg, Olof
Wijk, och dennes firma äfven skulle få ingå i det
nya bolaget, hvilket sedan startade år 1874 med
Edvard Francke som disponent och blef en mycket
lukrativ affär. Efter några år trängdes dock Francke
från disponentskapet och efterträddes däri af Carl
Wijk.

Af de återstående Dicksonska domänerna i
Norrland bildades år 1893 Svartviks aktiebolag
med ett kapital af nio millioner kronor, fördelade
i 360 lotter à 25,000 kr., och hvaruti James
Jamesson ingick med 132 och Oscar med 162 lotter.

Dicksonska namnet och affären voro dock så
afskydda i hela Norrland, att det icke kunde
lyckas för detta bolag att få de gamla
afverkningskontrakten förnyade med hemmansinnehafvarne.
Oscar såg på gamla dagar, att Dicksonska firmans
forna roll i Norrland var utspelad och att en
realisation var nödvändig.

Med svidande hjärta sålde han och de andra
ägarne först själfva lastageplatsen Svartvik år 1891
till ett af norrmannen G. P. Braathen bildadt
konsortium. Till samme Braathen fick han äfven år
1896 sälja skogarna utefter Ljungan, Holmsund
och till sist själfva det traditionella, med firmans
historia införlifvade — Baggböle.

Af hela härligheten återstår nu endast
Sandarne med Askesta, och det är antagligen endast
en tidsfråga, när äfven detta Svartviks aktiebolags
sista verk måste säljas, innan skogskontrakten
utlöpa. Mycket pengar har dock inkommit samt
utdelats genom dessa försäljningar; men emellertid
beslöt det gamla Svartviks bolag vid stämman den
1 maj 1897 att nedsätta aktiernas värde från 25,000
till 3,000 kr.

***

Den ofvan omtalade gamla vänskapen mellan
Oscar Dickson och ”Handelsmagistern” svalnade
betydligt under de senare åren. Förnämsta
orsaken härtill torde hafva varit Handelstidningens
skonslösa referat öfver en midsommarnatt i —
Marstrand för några år sedan, då arftagaren till
den nybaronliga kronan kreerade hufvudrollen i
en "excentric comedy”, hvars epilog utspelades
inför den lilla stadens rådhusrätt. Men utom den
offentliga afbasningen i tidningen, lät farbror Sven
till sig uppkalla syndaren och gaf honom en
enskild uppsträckning.

Nu tyckte dock gamle nybaronen, likasom så
mången annan pappa, att ”min pojke agar jag
själf”, och, som sagdt, det gamla vänskapsbandet
mellan tidningsfursten och Oscar Dickson blef
betänkligt skört, liksom ungefär samtidigt bandet
mellan furst Bismarck och kejsar Wilhelm. Det
var nu Oscar Dickson öfverflyttade sina sympatier
på det Hedlundska organets gamla konkurrent och
motståndare i politiska frågor —
Göteborgs-Posten. Och som denna tidning under den
Åkerblomska regimen betydligt sackat bakut i
prenumerantantal samt kommit i därpå beroende
ekonomiskt trångmål, måste dessa sympatier också
taga sig ett rent ekonomiskt understödsuttryck,
och följden blef, att baron Dickson snart var
Göteborgs-Postens störste aktieägare.

Vi komma nu till Oscar Dicksons sista privata
Göteborgsaffär.

Midt under det unionella revisions- och
"promenad"-oväsendets värsta tid innehöll
Göteborgs-Posten en mot unionskonungen personligen
riktad och i hög grad ohöflig artikel, däri
högstdensamme påstods lida af ålderdomssvaghet och
slapphet. Artikeln var författad af en
norskätande docent af Norénska skolan, och att den
inflöt, var en obegriplig blunder af tidningens
redaktör, doktor Åkerblom.

Vid samma tid inträffade, att samme dr
Åkerblom bakom Oscar Dicksons rygg gjort någon
slags omplacering af vissa tidningens aktier, och
detta förgrymmade den senare till den grad, att
Åkerbloms störtande blef beslutadt af baronen,
hvilken därför kunde inleda vårt stora klang- och
jubelår med slaktandet af en offerbock till den
höge jubilarens ära, samtidigt med att han
tillfredsställde sin privata hämndkänsla.

Baronen utlyste för besluts fattande extra
bolagsstämma med tidningens aktieägare och
upplyste, utsedd att vid stämman föra ordet, att
afgörande svaret angående tidningens öfverlåtande
i andra händer redan samma dag skulle
afgifvas. Till kl. 12 var stämman utsatt, och kl. 1
skulle telegram om saken ovillkorligt sändas till
den nominelle spekulanten, direktör F. Zethræus i
Stockholm. De vid stämman närvarande förhöllo
sig tämligen passiva. Blott en af aktieägarne
opponerade sig med kraft mot ordförandens manöver,
och en annan — det uppgifves hr August Röhss
— lär uttalat sig för önskvärdheten af att handla
gentlemanlikt genom en dags uppskof för att
söka träffa något annat arrangement än absolut
bortsäljning och den dittillsvarande redaktionens
sättande på bar backe; men ett dylikt uppskof
förklarades af ordföranden omöjligt, och tack vare
en dåligt skrifven bolagsordning blef ordförandens
beslut det giltiga. Utan vidare raisonnement föll
klubban, och Göteborgs-Postens öfverlåtande till
ny ägare, under alltigenom ny redaktion, var
genomdrifvet och beslutadt. Och i och med
detsamma hade ock genom baron Dicksons händer,
en ny maska tillknutits i det for Sveriges land och
folk ödesdigra Vallenbergska tidningsnätet.

Dagen därpå uppvaktades — berättas det —
baronen af en mycket bekant och högt aktad
göteborgare, hvilken allt sedan Göteborgs-Postens
grundläggande i slutet af 1850-talet varit för
densamma på flerehanda sätt lifligt intresserad. Denne
ville höra, om det verkligen vore möjligt, att en
affär på detta sätt kunde bedrifvas, hvarjämte han
framhöll, att särskildt tidningens gamla
medarbetare och öfriga personal genom denna
öfverrumpling finge stora bekymmer att kämpa mot.
Guldmannen med järnhjärtat såg hånande på den
interpellerande, orden ”det är micke' lässamt”
kommo öfver de tunna läpparna, och därmed var
den audiensen förbi.

Men — kanske i detta ögonblick visaren på
Oscar Dicksons lefnadsur började peka mot det
sista klockslaget, räkenskapens stund! ... I hela
sitt lif hade han dock väl aldrig tänkt på den
förkrossande dom, som i den heliga urkunden faller
öfver den, hvilken beröfvar sin fattiga nästa hans
torftiga bröd.

***
Att baron Dickson förbehöll sig ett
dominerande antal aktier äfven i det nya
Göteborgspostbolaget, var klart; men att hans affärsblick ej
heller därvid varit vidare skarp, visas däraf, att i
Oscar Dicksons bouppteckning hans 48 aktier i
Göteborgs-Posten, à 1,000 kr. stycket, visserligen
upptagits bland de säkra tillgångarna, men med
hela 50 procents beräkning under nominella värdet.

***

Under de tre sista månaderna var Oscar
Dicksons förnämsta åtgörande att klarera affärerna för
den blifvande arftagaren till det gamla
köpmansnamnet och den nya friherreskölden.

Pingstaftonen 1897 for baronen till
egendomen Almnäs. På kvällen tillsade han sin betjänt
att väcka honom morgonen därpå, den 6 juni,
kl. 6. När betjänten inkom i rummet för att på
bestämd tid fullgöra sitt uppdrag, låg Oscar
Dickson död i sin säng.

***

Bouppteckningen efter Oscar Dickson upptager:

Tillgångar  11,457,660: 79
Skulder  1,598,594: 36
__________________
Behållning 9,859,066: 43,

förutom osäkra fordringar till belopp af 557,841
kr, 94 öre.

Listan på de osäkra fordringarna är tämligen
brokig. Rangnamn inom både den militära och
civila ämbetsmannavärlden förekomma ingalunda
under de lägsta skuldsummorna. Högsta platsen
å denna svarta lista intog kvarndisponenten, f. d.
grosshandlaren D. E. Sandberg, 352,000 kr., och den
lägsta en stackars göteborgsk vissångare, hvilken,
mot vederbörlig revers, af den store mecenaten
lyckats få en dundervigg om hela — 100 kr.!

Till Almnäs reste Oscar Dickson sin sista färd
med en långt ifrån öfverfull kassa. Vid hans död
på morgonen fanns endast 90 kr. i svenska
penningar i plånboken, dessutom utländskt mynt till
belopp 3,677 kr. 45 öre. På Almnäs var dock
icke kassafeber, ty i gårdskassan fanns vid detta
tillfälle 8,605 kr. 72 öre.

De 162 aktierna i Svartvik, ursprungligen å
25,000	kr., äro upptagna bland säkra tillgångar
till 3,000 kr. stycket med 486,000 kr.

Ibland säkra fordringar upptages också,
förutom särskild fordran af Svartviks bolag, 765,400
kr., äfven fordran af James Dickson & komp.
1,578,181 kr. 43 öre.

Denna firma innehafves enbart af baron
Osborne Dickson.

Fordran af de båda mågarne upptager:
Grefve Göran G:son Posse . . kr. 213,000: —
Kaptenen G. Lilliehöök . . . . „ 39,050: —

Oscar Dicksons testamente af den 13 april
1883 stadgar endast, att hans hustru, Marika von
Rosen, skall ärfva tre fjärdedelar af den behållna
förmögenheten; däremot hade däri inga som helst
donationer gjorts.

***
Den första af de Dicksonska egendomarna,
som efter baronens bortgång realiserades, var
Skeppsta, som af sterbhusdelägarne såldes till J.
Hedengren för omkr. 230,000 kronor. I lifstiden
hade Oscar Dickson förut sålt minst två tredjedelar
af denna egendom, hvilken — såsom berättats i
detta arbetes del I, sid. 253 — från Wahrendorff
öfvergått till Oscar Dickson mot en betydlig
lifränta.

Vid Dicksons tillträde år 1881 hade
egendomen ett taxeringsvärde af 742,525 kr. och var
helt och hållet gravationsfri. Wahrendorff
testamenterade hela sin förmögenhet, uppgående, enligt
bouppteckningen, till 833,945 kr. 80 öre, till
Oskar Dickson enligt följande

Testamente.

Efter moget öfvervägande har jag, H. G. von
Wahrendorff, funnit för godt att, i sammanhang och
öfverensstämmelse med hvad som genom
arrendekontrakt denna dag blifvit aftaladt emellan mig och herr
grosshandlaren Oscar Dickson, upprätta följande
förordnande, angående min egendom. Till bemälde herr
grosshandlare testamenterar jag Skeppsta bruk och
Forsbro stålbruk med underlydande hemman och
lägenheter i Gåsinge och Gryts socknar, jämte Sjuende
egendom i Vårdinge socken med därtill hörande hemman
och lägenheter, samt allt hvad jag för öfrigt vid min
död äger uti kontanta penningar, fordringar, böcker,
bref och handlingar, inventarier och lösören af hvad
namn och beskaffenhet, de vara må, med här nedan

omnämnda undantag och skyldigheter, hvilka
förbemälda testamentstagare har att iakttaga och fullgöra:

Ett grafkors med staket omkring, af gjutet järn,
förordnar jag måtte öfver min graf uppsattas, och vil!
jag begrafvas å Gäsinge kyrkogård, vid dess södra sida.

Ehuru stiftande af fideikommisser hörer till en
tid, då aristokratiska åsikter mer än nu gjorde sig
gällande, anser jag dock obestridligt, att sammanhållning
af fäderneslandets gamla herresäten ger landet ett ökadt
anseende, samt att, genom mera sällan inträffande
ombyten af ägare, underhafvande beredas en mera
betryggad framtid, manande dem till omtanke och håg
för sitt eget förkofrande, och är det till följd af denna
min åsikt, som jag lifligt önskar, att de af mig
härigenom bortgifna bruks- och landtegendomar måtte
framgent bibehållas inom familjen Dickson på det sätt,
att grosshandlaren Oscar Dickson till någon af sina barn
bortgifver dessa egendomar på samma sätt och under
samma önskan, som jag nu gjort; och hvarmed ägare,
hvar efter annan, behagade fortfara, samt sålunda min
nu gjorda önskan efterkomma.

Skeppsta den 3 juli 1865.
H. G. von Wahrendorff.
Vittnen o. s. v.


Hur den ädle arftagaren uppfyllde testators
”lifliga önskan” om Skeppstas bibehållande inom
Dicksonska familjen, ses af ofvanstående. Och en
trovärdig person, hvilken sommaren 1897 besökte
Gäsinge kyrkogård, har för oss berättat, att den
grafplats, där den store goddagspilten blifvit
maskars mat, af millionären-arftagaren med den pietet
vårdats, att den ligger rakt af... för fäfot.

***

Oscar Dickson var aldrig, lika litet som någon
annan af familjen Dickson — gamle James J.
kanske undantagandes — populär i Göteborg.
Släkten har därtill varit alltför pösig och
penningdryg. Af alla Göteborgs millionärer i vår tid hafva
endast två varit verkligt populära; dessa voro de
sannt storslagne Sven Renström och John West
Wilson, första klassens gentlemän, utan skryt,
skrymteri eller falskhet, och i hvilkas fördomsfria
själar ej fanns ett spår af högmod.

***

Baron Osborne, känd sportman och
täflingschampion, rider nu för det Dicksonska rusthållet.
Med hvad resultat, skall framtiden visa. Den
tredje generationen inom ett köpmanshus är alltid
följd af ovisshet, och äfven lyckans gudinna kan
vara en ombytlig — Madame Sans-Gêne.

<chapter name="Hedvig Ulrika Taube, riksgrefvinna von
Hessenstein">
Hedvig Ulrika Taube, riksgrefvinna von
Hessenstein.

Hedvig Taube föddes i Karlskrona år 1714
Föräldrarne voro sedermera riksrådet och
generalamiralen Edvard Didrik Taube
och Kristina Maria Falkenberg. Den unga fröken
Hedvig var begåfvad med ett mildt och gladt lynne,
godt förstånd samt en skönhet som hänförde alla.

Vid sexton års ålder blef hon förlofvad med
amiralitetskaptenen grefve Erik Sparre, för
hvilken hon fattat tycke. Samma år, 1730, hade
fröken Hedvig blifvit observerad af den då 54-årige
konung Fredrik, hvars lättrörda hjärta snart stod
i brand för den sextonåriga oskulden. Konung
Fredrik använde alla de medel, konungar äga, att
hindra det tillämnade äktenskapet. Grefve Taube,
rik på barn, men fattig på penningar, sedan han
1720 måst afstå all sin egendom till sina
kreditorer, fann mindre olägenheter vid sin dotters
förnedring, än att sakna de lyckans förmåner, som
konungens utskickade och bland dessa i synnerhet
baron Erland Broman utlofvade åt honom. Denne
Erland Broman gifte sig med en syster till Hedvig
Taube och blef sin konungslige väns svåger. Grefve
Taube lånte örat till de kungliga propositionerna,
men hans hustru och dotter satte sig däremot med
all den styrka, som hederslagen gifver, när fröet
till dygden är inplantadt i hjärtat. 

Amiral Taube blef flyttad från Karlskrona och
tog befälet öfver den del af eskadern, som låg i
Stockholm. Hans hustru och dotter måste mot
sin vilja följa med. Fröken Hedvig presenterades
på hofvet och vann allmän beundran och
sympati samt blef af drottningen emottagen med
utmärkt nåd och vänlighet. Vid 17 års ålder fanns
hos henne allt hvad naturen kunde framalstra af
skönhet och fägring: den skönaste växt, de
lifligaste färger, den angenämaste harmoni af linier, det
anständigaste och behagligaste skick och väsende,
allt upphöjdt af de vackraste ögon, hvilka
tycktes vittna om hjärtats och förståndets egenskaper.

Långt mindre fägring behöfdes för att
förtjusa konungens eldfängda hjärta. Kärleken
intog hela hans själ. Han försakade alla andra
nöjen och intressen. Fröken Taube blef det enda
föremålet för hans önskan och hopp. Baler, små
fêter och maskerader anstäldes vid hofvet. De, som
ville göra konungen sin kur, gåfvo supéer, där
Taubeska familjen blef inbjuden, och där infann
sig majestätet objudet.

Kungen gjorde täta besök hos Taube, med
fara att dränka sig på den förfallna träbro, som
då gick öfver till Skeppsholmen, men Taube lade
pråmar och stöttor under brohvalfven. Allt detta
förmådde icke fröken Hedvig att låna örat till
kungens anbud — tvärtom. Modern och hon anhöllo
hos grefve Taube, hennes fader, att få flytta till
dennes landtgård vid Mälaren. Men fadern sålde
dottern till kungen för en dryg penningsumma.
Dessutom betaltes hans gäld, och befordringar för
söner och släkt betingades. Grefvinnan De la
Gardie och friherrinnan Höpken lånade sig till verktyg
för konungens afsikter och lyckades slutligen vinna
moderns bifall.

Fröken Hedvig var ännu ståndaktig, men då
konungen, för att besegra återstående
betänkligheter, lofvade att viga sig med henne till vänster,
gaf till sist Hedvig Taube vika.

Enligt Geijer, lär biskop Kalsenius hafva
förrättat denna vigsel mellan kontrahenterna, och hon
lämnade sig i kungens våld, ehuru utan hjärtats
kärlek. Men sägnen om denna vigsel är säkerligen
blott en fabel, och alldeles icke bevisad
öfverensstämma med sanningen. Otroligt är också, att en
präst i Kallstenii ställning skulle vågat medverka
vid ett groft lagbrott, hvilket förr eller senare för
honom haft farliga följder.

Drottningen var alldeles okunnig om denna
kärlekshandel — ty hon blott kände och såg
genom fröken Emerentia Dübens ögon. Hon var
vunnen för konungens afsikter. Drottningen utnämnde
fröken Taube till sin hoffröken, och då måste hon
flytta till sitt rum i Slottet, och snart bar hon ett
lefvande vittne om kungens kärlek. Hon dolde sitt
tillstånd så länge som möjligt — men till slut,
under förebärande af en annan åkomma, blef hon
sängliggande.

Drottningen besökte henne ofta under den
förmenta sjukdomen, men då nio månader ledo till
slut, gjorde kungen med hela hofvet en resa till
Ulriksdal, under sken att hålla vinterjakter, och
så snart Hedvig Taube var förlöst, kom kung,
drottning och hela hofvet tillbaka. Nya
bekymmer uppväxte för kungen, då fruntimren i
staden hade kommit öfverens om att ej besöka eller
umgås med fröken Taube, ehuru hon då var redo
att taga emot de besök, som hoffruntimren plägade
göra.

Riksrådet Gyllenborg nyttjade detta tillfälle
att vinna inträde hos kungen. Han och hans
grefvinna voro de första, som besökte fröken Taube.
Alla Gyllenborgar voro kända för utmärkt
kvickhet. Vid detta tillfälle lär fröken Taube ha
frågat Gyllenborg:

"Hur kommer det sig, min bäste grefve, att
vi, som heta Taube, hvilket ju på svenska
betyder dufva, skola ha en trästubbe i vårt vapen?”

”Förklaringsgrunden är antagligen den”,
svarade Gyllenborg, ”att om man lyfter på stubben,
så får man se dufvan.”

Sedan Gyllenborg varit på besök hos fröken
Taube, var isen bruten, och hela hofsvärmen följde
efter; ingen ville vara den siste. Detta verkade
på kungens sinnelag så, att han visade mycken
nåd mot Gyllenborg.
Med mycken oro såg konungen den dag
nalkas, då han skulle skiljas från sin älskade
Hedvig och resa till Kassel. Han fick då den idén
att taga fröken Taube med, afstå svenska kronan,
skilja sig från sin gemål och gifta sig offentligt
med fröken Taube samt göra henne till
landtgrefvinna af Hessen. Han styrktes i denna tanke af
amiral Taube, major Brinkman och president
Erland Broman, hvilka senare voro kungens
favoriter och förtrogne i hans kärleksaffärer. Desse
jämte andra små favoriter, hvilka icke hade något
att förlora i Sverige, byggde stora förhoppningar
på de rika fördelar de skulle skörda i Hessen.
Generalerna Hans von Fersen och Buddenbrock
samt statssekreteraren von Höpken afrådde dock
konungen därifrån, och han lät denna otillständiga
tanke falla. Kungen längtade från Kassel tillbaka
till Stockholm. Hedvig Taube gjorde honom
Sverige angenämt, ehuru han var orolig öfver
presterskapets tilltagsna ifver att från predikstolarna
straffa sjette budordssynden och under konung
Davids namn skildra kung Fredrik. Men som
drottningen aldrig bevistade någon annan än
hofgudstjänsten, där hofpredikanterna voro hofmän,
kunde det ej väcka hennes majestäts
uppmärksamhet. En gång hände dock att pastorn i Tyska
församlingen i sin predikan på hofvet hade framfört
mycket om David, Josef och Potifars hustru,
kungen till förargelse. Kungen gick vred in i sina
rum och lät inkalla prästen, men sedan hans sinne
lugnat sig, sade han till denne;
"Mein herr Pastor, er muss wissen, dass ich
weder David noch Potifar heisse. Mein Name
ist Friedrich. Da hat er hundert Dukaten, denk
er doch etwas besser nach ein ander Mahl.”

Prästen tackade och predikade aldrig mer
om hennes nåd Potifar.

Fröken Taube blef moder för andra gången
och förlöstes med en son, som döptes till Fredrik,
den sedan så bekante furst Hessenstein.

Under föregifven sjukdom fick hon
drottningens tillstånd att öfver sommaren vistas på landet,
för att vårda sin hälsa, hos sin faster, grefvinnan
Mörner, som bodde på Westberga, strax utanför
Stockholm i Brännkyrka socken, där kungen ofta
hemligen besökte henne och där hon låg i
barnsäng.

Sedan hon återfått hälsan, önskade kungen,
att hon skyndsamt skulle inställa sig i sin tjänst
hos drottningen, det hon ock gjorde på en dag,
då drottningen hade cour. När drottningen fick
veta detta, föregaf hon en hastig sjukdom, och
couren inställdes.

Kungen köpte Bengt Oxenstiernas hus på
Riddarholmen, det nuvarande Riksgäldskontoret, och
skänkte det till fröken Taube, som ditflyttade.

***

Med konung Fredriks och Hedvig Taubes
förhållande är en mystisk historia förknippad. Vi
minnas oss icke ha sett den i tryck, men efter en
anteckning från den tiden meddelas den här.
En morgon fanns å Slottet ett paskill anslaget,
med afseende å konungens och hans
kammartjänare Wilken’s förmenta relationer till hoffröken
Taube. Paskillet lydde så här: "En fröken har
födt ett barn i natt och Wilken är dess fader?"

Häröfver blef hans majestät mäkta
förgrymmad och skickade dagen därpå denne sin
kammartjänare med en biljett och några gevär, dem han
kort förut bekommit från England, till hofjägaren
och hofkvartermästaren Billing på Ropsten, för
att profvas. Wilken kom väl till Ropsten, men
aldrig därifrån, och han ansågs därför hafva på
konungens befallning blifvit af Billing ihjälskjuten och
kroppen vid Ropsten nedgräfd, oaktadt man sökte
utsprida att Wilken med jaktgevären blifvit skickad
till England. Stöd för tron, att ett mord å Wilken
blifvit föröfvadt, var, att Billing kort därefter för
sig och sina efterkommande fick besittningsrätt mot
låg ränta å jägarbostället Ropsten, hvarjämte han
af konungen fick mycket penningar och andra
presenter, så att Billing, ifrån att ha varit i små
omständigheter, hastigt blef så rangerad, att han förmådde
låta uppbygga det stora s. k. Billingska huset i
hörnet af Riddare- och Nybrogatorna å
Ladugårdslandet.

***

Kung Fredrik var den rikaste monark, vi
någonsin haft på svenska tronen efter Gustaf Vasa.
Vid sitt korande till svensk konung hade han en
fordran af svenska kronan, ett lån till Karl XII, stor
655,000	riksdaler specie eller 2,620,000 kr., som
han efterskänkte. Emot Hedvig Taube var kung
Fredrik mycket frikostig, skänkte henne Ekolsund
i Sverige och fem stora gods i Holstein samt
utverkade af kejsar Carl VII hennes upphöjelse till
riksgrefvinna von Hessenstein, ett slott i Hessen
Kassel.

Fröken Taube blef härigenom mycket rik och
förde ett mycket dyrbart lefnadssätt, sådant det
ägnade och anstod en deklarerad kunglig älskarinna.

Med konung Fredrik hade hon fyra barn, af
hvilka två döttrar dogo i barndomen. Sönerna
blefvo romerske riksgrefvar von Hessenstein och
den äldste, Fredrik, upphöjdes af Gustaf III till
svensk furste samt titulerades af konungen ”min
käre frände”.

***

På senare åren upphörde all hemlighet om
Hedvig Taubes förhållande till konungen och hon
visade sig aldrig vid hofvet.

Grefvinnan Hessenstein fick dock ej länge njuta
af sin lycka. Hon dog den 11 februari 1747, vid
29 års ålder.

Skalden Olof von Dalin, hvilken mycket
umgåtts i hennes föräldrars hus och kände Hedvig
Taube allt sedan hennes barndom, skref vid
hennes frånfälle nedanstående poem:

Här se wi Gud et lif bortrycka,
Hwars glans war mitt i molnen stor;
Hwars dygd, et lam i lejons klor,
Nog suckat under ängslig lycka:
En ädel själ, som werlden hölgt	,
Med all sin mildhet, all sin galla,
Som sedt sitt skepp bland klippor swalla,
Tilbedet, smädadt och förfölgdt.

Kom, wandringsman, at här besinna
Den falska werldens prakt och flärd:
Hwad all wår glans är mödan wärd,
Kan detta stoftet dig påminna.
Förkrossa fritt wår dödas ben,
Om ej dess ljus nog för dig lyser;
Men den som änglarenhet hyser,
Kom du och kasta första sten!

Ej utan rörelse torde eftervärlden läsa detta
helt visst lika sanna som karakteristiska epitafium.

***

Redan sex dagar efter hennes död infunno sig
på konungens vägnar i grefvinnans hus å
Riddarholmen riksrådet grefve Carl Gustaf Löwenhielm
och presidenten baron Erland Broman för att hålla
bouppteckning. Före grefvinnans död hade dessa
herrar likväl förseglat hennes bo.

Grefvinnan Hedvig Ulrika Taube efterlämnade
en boupptecknad förmögenhet af 483,321
riksdaler specie eller 1,933,284 kronor.
Bouppteckningen finnes i Riksarkivet. Hennes hus på
Riddarholmen är där upptaget till ett värde af 8,000
riksdaler specie eller 32,000 kronor.

Ekolsund, som den tiden bestod af 58 mantal
i stället for nu 23, är upptaget till 54,880
riksdaler specie eller 219,520 kronor.

De fem godsen i Holstein till 215,000 rdr
specie eller 860,000 kr, Kontanta penningar funnos
114,185 rdr specie eller 456,740 kr. Guld, silfver
och juveler voro upptagtia till ett belopp af 90,000
rdr specie. Inventarier på alla hennes egendomar
äro ej upptagna i bouppteckningen.

Dagarna före hennes död hade konung
Fredrik sändt henne 10,000 dukater. Dessa penningar
tog Erland Broman på kungens befallning tillbaka,
hvilket också omnämnes i 
bouppteckningshandlingen.

Grefvinnan Hessenstein och hennes två döttrar
äro begrafna i dyrbara marmorsarkofager i
Strengnäs domkyrka ofvan jord, intill Gyllenhjelmska
grafven.

Sönerna dogo båda ogifta och slöto ätten.


Johan Thore Petré.

På Hofors bruk i Torsåkers socken föddes
Thore Petré år 1793. Släkten Petré har
i mera än två århundraden framgångsrikt verkat
i svenska bergsbrukets tjänst.

Georg Petré var borgmästare i den skotska
staden Montrose, tillika våra svenska Dicksöners
vagga, och fader till tre söner, hvilka i medlet af
af 1600-talet nedsatte sig i Sverige, två som
handlande i Stockholm och den tredje, Robert, som
handelsman i Arboga, hvilken sistnämnde redan
1673 ägde bruk i Vestmanland och köpte år 1680
Hofors bruk i Gestrikland samt valdes, liksom
sonen Johan efter honom, till borgmästare i Arboga.

Denne Roberts sonsons son, bergsrådet R. F.
Petré, var fader till Thore Petré.

Thore skickades tidigt till Upsala universitet,
där han ganska ung och med heder tog
hofrättsexamen, hvarefter han som auskultant biträdde
häradshöfdingar på ting. Efter att under
riksdagen i Örebro år 1812 ha tjänstgjort som kanslist
i borgarståndet, återvände han till sin
tjänstebefattning i hofrätten och fortfor därmed till 1816.
I Kommersekollegium, där han äfven ingått,
kvarstannade han till 1819, då han tog afsked från
sin innehafvande notarietjänst och inköpte hälften
i Hammarby bruk i Ofvansjö socken, hvari hans
far var den andre delägaren.

På Hammarby utöfvade han därefter en
storartad verksamhet, hvilken ensam kunde hafva
varit tillräcklig för att tillförsäkra honom en plats
bland vår industris stormän. Efter sin faders död
blef Thore Petré ensam ägare af Hofors,
Hammarby, Robertsholm, Montrose och Kungsfors
bruksegendomar samt Kratte masugn, ett litet
furstendöme, omfattande 64,000 tunnlands areal. Under
sin lifstid uppdref Petré det årliga smidet vid sina
bruk till öfver 16,000 skeppund, verkställde
odlingsföretag å sammanlagdt 2,500 tunnland, byggde
landsvägar i en förenad sträcka af tio svenska
mil och införde på sina egendomar
vexelundervisning i flera på hans bekostnad prydligt uppförda
skolhus.

Det var dock på ett helt annat fält Petré skulle
vinna sin egentliga namnkunnighet. Vid 1830 års
riksdag hade förslaget om bergsbruksidkarnes
representationsrätt bifallits, och redan år 1833
utsågs Thore Petré med betydande röstöfvervikt till
representant för första bruksdistriktet vid den år
1834 sammanträdande urtima riksdagen.

Hela hans personlighet hade något
imponerande, och då därtill kommo en ovanlig fond af
kunskaper, stor talgåfva samt oräddhet och
orubblig karaktersfasthet, var det ej förvånande, att
Petré redan vid sin första riksdag förvärfvade stort
inflytande bland sina meningsfränder, under det
han å andra sidan väckte de maktägandes
synnerliga missnöje. Också ansågs han inom det liberala
partiet mindre som en regulator, den där
betänksamt bestämde och ordnade försvars- och
anfallsplanerna, än som spetsen af den stormkolonn,
hvilken var utsedd att först störta i elden och
våga genombrytningen.

Petré valdes att deltaga i den deputation, som
hos konungen skulle begära talman, och då
därtill blifvit nämnd justitieborgmästaren Holm i
Stockholm, lät Petré oanmärkt passera, att det åt
talmannen uppdrogs att efter eget godtfinnande välja
ståndets ledamöter i talmanskonferensen. Men då
hr Holm därefter uppläste sina i vanliga
underdåniga termer uppsatta tal å ståndets vägnar till
konungen och det kungliga huset, kunde den
nykomne riksdagsmannen ej längre tiga med hvad
han tänkte. Petré begärde ordet och yttrade:

"Då tillfällen så sällan inträffa för
riksdagsombuden att nalkas Hans Majestäts höga person,
borde de också rätt begagnas.

Inför tronen borde talmannen skildra folkets
behof och önskningar, framhålla den allmänna
välmågans låga ståndpunkt, skatternas ojämna
fördelning, den allmänna röstens fordran på reform
i den allt mera utbredda öfvertygelsen om
ståndsrepresentationens olämplighet.”

Petré yrkade att få dessa sina åsikter intagna
i protokollet, och med honom förenade sig flera
andra af ståndets ledamöter. Härmed var Petrés
politiska ståndpunkt klar.

Petrés ljudande röst i afgörande ton, hans
absoluta öfvertygelse om riktigheten af de
principer, från hvilka han utgick, och sorgfälliga
pröfning af dessa principers tillämpning i hvarje
särskildt fall skaffade honom snart ett både politiskt
och personligt anseende, som icke ens af
rättänkande motståndare förnekades. Han tog sig dock
en myndighet, som icke kunde undgå att stöta,
och satte sig ofta öfver det formelt berättigade.
Så erinrade han talmannen ganska skarpt om hans
talmansed, då denne, som vägrat proposition på
ett af Petré framstäldt yrkande, fått ståndet emot
sig, men fått rätt i konstitutionsutskottet, och
Petré klagade, ”att bemödandet att göra grundlagen
till en död bokstaf nu åter rönt framgång.”

Så klandrade han en annan gång
ärkebiskopen, då denne, för att främja ”högre afsikter”,
tillåtit sig en mot grundlag stridande åtgärd. Mot
de oregelmässigheter af alla slag, som stundom
företagas för att paralysera ett motstånd, vinna
en votering, uppskjuta eller påskynda ett ärendes
behandling, anklagade han oförtäckt vederbörande,
antingen denne var en talman, en
utskottsordförande, en statssekreterare eller en majoritet. Häri
låg ock Petrés största politiska betydenhet och
hans verksammaste inlägg i vårt offentliga lifs
utveckling till ett mera samvetsgrannt iakttagande
af både grundlagens och hederns fordringar.
Under hela sitt riksdagsmannalif stred han
oförtrutet för att i praktiken införa en lojal
grundlagsvördnad, och han lyckades till sist bryta
udden af Karl Johans godtyckliga regering.

När 1835 års riksdag skulle afslutas, infunno
sig i borgarståndet två öfverstekammarjunkare
med inbjudning till riksdagspredikan, rikssal och
middag på k. slottet, den sistnämnda dock icke
för hela ståndet; utan för 24 af dess ledamöter,
hvilka ståndet själf anmodades utse.

Petré, en af ståndets koryféer, utsågs i främsta
rummet, och då han aldrig velat visa humör mot
hofvet, trots de därifrån utgångna hårda omdömen
om hans person, utom tvärtom ofta yrkat, att
politiska strider ej borde indragas i det enskilda
lifvet, ansåg han sin plikt fordra att infinna sig vid
den kungliga middagen.

En af konungens högtbetrodde män infann
sig natten förut hos borgerskapets talman för att
låta honom veta, att Petré, ehuru vederbörligt
utsedd att å ståndets vägnar deltaga i
ceremonimiddagen och upptagen på den af talmannen
lämnade listan, skulle komma att afvisas, om han
vågade infinna sig.

Som orsak uppgafs, att Petré någon tid förut
vid en allmän middag underlåtit att i
upprättstående ställning dricka konungens skål, hvilket
Petré sedan i lämnad berättelse om förloppet
förklarade vara helt och hållet uppdiktadt.

Talmannen delgaf Petré följande dag den
hotande tillsägelsen, men enskildt och utan att
föredraga den i det plenum, som föregick aftåget till
Storkyrkan.

Petré ville då ej genom uteblifvande gifva
skenbar styrka åt den grundlösa uppgiften om
underlåten etikett vid drickandet af konungens skål.

Efter slutad gudstjänst vandrade han alltså
åstad till det för borgarståndet utsedda taffelrum
i slottet, men afvisades i trappan å konungens
vägnar af öfversten Cederström.

Petré genmälde, att sådant förvånade honom,
då borgarståndet efter konungens uppdrag utsett
honom att spisa vid kungliga taffeln, men att han
icke förty skulle aflägsna sig, utan saknad af
middag och kunglig nåd.

Riksdagsmannen Falhem från Falun, äfven
inbjuden och för tillfället i Petrés sällskap,
aflägsnade sig jämväl, ehuru af friherren hälsad
välkommen.

Vid därpå följande aftonplenum begärde Petré
ordet, men det förvägrades så väl honom som
andra, enär konungen redan hemförlofvat ständerna.

Falhem skröt öfver sitt uppförande att följa
Petré, men fick till svar af en annan
ståndsmedlem:

"Vet du icke, att Kille alltid drar sämsta
kortet med sig?"

***

En af de frågor, som häftigast upprörde
sinnena vid därpå följande 1840 års riksdag, var
kabinettskassans skuld.
Anslaget till hemliga utgifter hade under en
följd af år användts till flera dit icke hörande
ändamål. Till betäckande af därigenom
uppkommen brist hade, utan stöd af någon
regeringshandling, upptagits enskilda lån, för hvilka konungen
och kronprinsen iklädt sig borgen. Sedan
summan nu växt till öfver en million kronor, hade
K. M:t aflåtit skrifvelse till ständerna om anslag
till skuldens betalande.

K. M:t äskade tillsättande af ett hemligt
utskott för ärendets behandling. Petré invaldes i
detta utskott. Vid frågans behandlande i
borgarståndet afgaf Petré ett utförligt yttrande, i hvilket
all betalningsåtgärd afstyrktes för en skuld, som
icke kunde antagas som ett officielt faktum. ”Om
den eller de”, fortsatte Petré, ”som i själfva verket
vållat balansen, omöjligt kunna finna utväg att
afbörda den utan att påkalla andras hjälp, är det
otvifvelaktigt bäst att undfly alla slingringar och
gå rent och öppet till väga, hvilket här ingalunda
är iakttaget”. Riksdagens beslut blef äfven till sist
att icke betala skulden, hvadan konung Karl
Johan fick ersätta alltsammans ur egen kassa.

***

Under Oscar I blef oppositionens ställning i
mångt och mycket förändrad. Thore Petré
erbjöds att inträda som finansminister i en minister,
i hvilken den utmärkte och rättrådige Richert skulle
fungera som justitiestatsminister.
Richert drog sig dock tillbaka och då äfven
Petré.

Vid 1851 års riksdag uttalade Thore Petré
sitt s. k. slutord i borgarståndet.

Petré ville, att staten skulle ikläda sig en
räntegaranti af 5 procent under 20 år för
åstadkommande af en järnväg emellan Falun och Gefle,
men saken förklarades ej vara nog utredd och
afslogs.

***

På sina vidsträckta egendomar förde Petré det
mest oinskränkta regemente. Delvis bodde han
på Hofors och dels på det två mil därifrån belägna
Hammarby.

Hans inspektörer hade endast att lyda order
och besvara hans promemorior, hvilka innefattade
de minutiösaste bagateller. En dag fick
inspektören Isak Mörk på Hofors emottaga en så
lydande promemoria:

”Hustru Julin går snuskig om dagarne, så
Gud sig nådeligen förbarme! I dag kl. 12 på
dagen sysselsatte hon sig med kaffedrickning, i
sällskap med en skomakarehustru.”

Under riksdagarna skötte han lika obehindradt
sin stora ekonomi genom sina promemorior till
fogdarne.

Från Stockholm gaf han t. ex. order om:

”Den oxen nr 5 vid Hammarby skall slaktas
och gifvas åt den och den hammarsmedsmästaren,
Oxen nr 9 skall delas emellan de och de
mästersvennerna.”

Alla personer på sina gods, äfven barnen,
kände han igen och visste deras namn. En dag
fick han se en barnflock vid ett masugnsuttag.

”Hvar kommer du ifrån?” frågade han en
liten flicka.

Hennes kamrat upplyste, att den lilla flickan,
som var fader- och moderlös, hade kommit till
den förra flickans moder för några dagar sedan.

”Jag kunde tro det”, sade Petré, ”jag känner
icke igen dig!”

Den store Thore Petré dog år 1853. Vid hans
graf vittnade skalden Orvar Odd sannt:

— — — När speljaktmässigt meningarna krängde,
för stundens vindkast, hans, i gången fast
likt skepp af eke, genom vågen sprängde
med öfvertygelsernas tackjärnslast.

Sträng i sin räfst, omöjlig till att rubba,
otröttlig, seg som guld i sin idrott,
trygg vid sin rätt, han förde stolt sin klubba
i sanningens konstitutionsutskott —--

Få ägde Sverige, det allt färre äger
att värdigt ställa vid hans sida fram.
Han var en man, som Shakespeare’s Hamlet säger,
han var en man — se där hans lifs program!


***

Han efterlämnade en boupptecknad
förmögenhet med behållning af 626,324 riksdaler 9 skilling 2
runstycken banko eller 939,486 kronor 27 öre med
den tidens låga taxeringsvärden, men
förmögenheten var i verkligheten 5 à 6 gånger större. Före
sin död anbefallde han hustrun och barnen att
hålla tillsammans och ej skifta boet.

Tjugufem år senare voro sönerna ruinerade
och egendomarna såldes exekutivt till Stockholms
enskilda bank, hvilket köp transporterades på ett
af André Oscar Wallenberg bildadt konsortium.

Thore Petrés änka stod då alldeles utblottad.
Det beslöts, att hon skulle erhålla en pension af
4,000	kronor om året från Stockholms enskilda
bank, hvilken pension utbetaltes i två år, men
sedan indrogs. Nobelt!


Johan Tillberg.

I Tillingeby, Kalmar län, föddes Johan Tillberg
1798 af fattiga föräldrar. Efter födelsebyn tog
han sig namnet Tillberg.

I föräldrahemmet erhöll han så mycken
undervisning, att han kunde läsa innantill, hvarefter han
fick plats som springpojke på den stora f. d.
Pechlinska egendomen Ålhult. Inspektören därstädes
intresserade sig för den lofvande ynglingen och
styrde om att han fick lära sig skrifva och räkna
quatuor species samt blef anställd vid bruket som
kolskrifvare. Han tjänte upp sig till bokhållare,
men öfvergaf snart bruksbanan och tog i stället
plats såsom skrifvare hos en länsman.

***

På den tiden voro länsmännen ett slags rikets
herrar, och landshöfdingarne utsågo till dessa
befattningar vanligen sina mera omtyckte betjänter.
Länsmännens löner voro mycket ringa, men de
hade i allmänhet goda boställen. Om folket ej
saknade dagligt bröd, så kände det sig nöjdt att
styras och handteras hurusom helst af dessa
nådiga kronobefallningsmän.

Länsmännen visste äfven begagna sig häraf
för att suga musten ur de okunniga och enfaldiga
stackarnes märg och ben samt oskäligt rikta sig
på deras bekostnad.

Af rikets alla ämbetsmän voro länsmännen de
enda, som den tiden kunde samla förmögenhet på
sina tjänster. I Vermland fanns en länsman vid
namn Wennerlöf, som skrapade åt sig en
förmögenhet, hvilken vid hans död boupptecknades till
600.000	kr. En länsman Sundström i Jönåkers
härad efterlämnade 300,000 kr.

Sveriges nuvarande rikaste länsman finnes i
Södermanland och har efter nära 40-årig
tjänstetid nyligen afträdt från sitt prejeri med inhöstade
500.000	kr. Försedd med guldmedalj, njuter han
nu sitt otium cum dignitate. Men så har han
också vetat att taga betaldt för sina tjänster. För
en vanlig växelprotest, som i städerna betalades
med 2 kr. 50 öre, uttog denne blygsamme man i
många år 21 kr. 75 öre i lösen Mannen hur äfven varit procentare, men enligt
egen uppgift endast som agent för en halfbror i
hufvudstaden.

Klagomålen häröfver blefvo dock så stora, att
lektor Schotte från Nyköping utverkade i
riksdagen, att äfven andra personer än kronofogdar och
länsmän fingo rättighet att på landet utgifva
växelprotester.

Då ofvan nämnde länsman fick höra talas
därom, beklagade han sig öfver den nya tidens
förhållanden med de orden:

”Sedan Boström tog bort Helvetet och
bönderna kommo in i Andra kammaren, så ger
folket f-n både präst och länsman.”

Orsaken härtill var delvis, att de hederliga
bönderna gapskrattade åt sin länsmans
blygsamhet, som bestod däri, att han hvarje år gaf
uppgifter till vederbörande skattenämnder på sina
inkomster, hvilka varierade mellan 2,500 à 2,000 kr.,
ehuru de i verkligheten belöpte sig till omkring
tio gånger det uppgifna beloppet. I detta fall var
han ännu blygsammare än stadsmäklare Neijber i
världen.

Om denne länsmans pappa i förbigående en
liten rolig historia!

På en nyårsbal hos landshöfdingen i X-köping,
som äfven bevistades af brukspatronen Lars von
Celsing, framträdde till denne en impertinent figur
med en vidunderlig krokschnabel, kolorerad i
regnbågens alla färger och sade helt gemytligt:

”God dag bror Celsing, det var roligt se dig!”

”Känner herrn inte”, svarade Celsing.

”Vi hafva ju varit student- och
nationskamrater i Upsala”, invände noshörningen.

”Hjälper inte”, svarade Celsing lakoniskt.

”Men nu är jag borgmästare i X-köping”,
replikerade den påflugne, litet skamsen.

”Hjälper inte ändå”, grymtade Lasse Celsing
förargad.

Denna lilla händelse är ursprunget till det
bekanta ordspråket: ”Hjälper inte ändå, sad’
Celsing”, hvilket ännu fortlefver.

Under de år, som följde på
representationsförändringen, rådde till följd af tre på hvarandra
felslagna skördar stor nöd och fattigdom bland
allmogen, men dessa år voro på samma gång
gyllene tider för länsmännen. I följd af den svåra
tiden samlade sig allmogen till s. k. folkmöten för
att rådgöra om sina bekymmer. På ett dylikt
folkmöte i Katrineholm 1869 diskuterades orsakerna
till det allmänna betrycket i landet. Då uppträdde
kyrkoherden Ekdahl från Stockholm på tribunen
och sade:

”Orsaken till folkets oförmåga är helt enkelt
länsmännens och kronofogdarnes stigande välmåga.”

***

Från denna lilla utflykt ända in i våra dagar
återvända vi till Johan Tillberg.

Han visade från början på den nybeträdda banan
utmärkta anlag. Han var klippt och skuren till
länsman.

Af naturen lika hal och smidig som en ål
samt slug som en räf, visste han att från början
ställa sig in hos fogden. Snart förstod han äfven
att göra sig bemärkt af själfva landshöfdingen i
Kalmar genom sin stora punktlighet och duglighet
under ett förordnande som vice länsman. Följden eller
rättare belöningen blef hans utnämnande till
ordinarie länsman i Tunaläns härad.

Redan som länsmansskrifvare började Tillberg
förvärf för egen räkning, genom att på
utmätningsauktioner inköpa kor och svin för underpris samt
sedan försälja inropen till dubbla värdet. Som
länsman kom han snart till folket i sitt härad i
en förtroendefull ställning, ehuru stränghet icke
sparades, när han ansåg sådan behöflig.

Tillberg hade ett godt och jämnt lynne, fritt
från alla öfverilningar, hvilket i förening med hans
exemplariska noggrannhet gjorde, att åt honom
uppdrogos boutredningar, auktioner och andra
enskilda uppdrag, hvarjämte han för öfrigt var
mycket anlitad och rådfrågad. På detta sätt
förvärfvade sig Tillberg en god ekonomisk ställning, som
betydligt förstärktes genom giftermål med en rik
bonddotter, hvarigenom han kom i besittning af
ett af Tunaläns bästa hemman, Trönlid, hvartill
hörde Isberga gästgifvaregård.

Under ett par tiotal af år var Tillberg
länsman, gästgifvare och krögare samt samlade under
denna tid en betydlig förmögenhet.

I Hjorteds socken fanns på den tiden en
kyrkoherde vid namn Palmér, en hederlig och
beskedlig man, men opraktisk och likgiltig för mammon.

Af denne arrenderade Tillberg hela
pastoratet, både boställe och ”rättigheter”. Till bostället
hörde en bra såg, och Tillberg köpte skog af
bönderna, så att sågen hade sysselsättning hela året
om. Det färdiga virket såldes till trävaruhandlare
i Gamleby och Vestervik. Tillberg förtjänade därpå
ganska mycket pengar.

År 1843 blef Falsterbo stora bruk och gods
till salu. Tillberg, som då förstod sig på
trävaruaffärer och sågning, spekulerade på att genom
köp förvärfva sig brukets stora sparade skogar,
men som han icke ansåg sig ensam i stånd att
köpa den stora egendomen, associerade han sig
med major Elliot och brukspatron Åmark, hvilka
tre gemensamt inköpte Falsterbo.

Tillbergs geni hade hittills endast uppenbarat
sig i konsten att lura bönder, men då visade det
sig, att han lika bra kunde lura herremän. Efter tre
års förlopp var nämligen Tillberg ensam ägare af
Falsterbo till det ursprungliga inköpspriset.

Sedan Tillberg blifvit herre till Falsterbo,
dog kyrkoherden Palmér och pastoratet blef
ledigt.

Tillberg, som gärna ville behålla det
fördelaktiga arrendet af prästgården och sågen, utsåg
af de tre aspiranterna på förslaget till Hjorteds
pastorat den fattigaste och i hans tycke
beskedligaste prästmannen till sin kandidat och denne,
vid namn Östberg, blef vald till kyrkoherde. Med
honom ville Tillberg förnya sitt kontrakt, men
bönderna i församlingen, som blifvit afundsjuka
och misstrogna mot sin länsman, gingo mangrant
till prästen samt erbjödo honom förlag af kreatur
och penningar med amortering på flera år.
Tillberg blef ursinnig häröfver och, seende sig icke
längre i besittning af allmogens förtroende, begärde
han afsked från sin länsmansbefattning.

Brukspatron Tillberg ägnade sig därefter
uteslutande åt landt- och bergsbruk samt inköpte
ytterligare Storebro och Pauliströms bruk,
hvarigenom han blef sitt läns störste jorddrott.

På sin nye kyrkoherde Östberg hämnades
Tillberg på det sätt, att han lät utröna, att ett
prästgården tillhörigt stall stod till hälften på Falsterbo
mark, och tvingade därigenom prästen att flytta
stallet.

”Jag har hjälpt hit dig och kan nog äfven
hjälpa hän dig”, sade Tillberg en gång till prästen.

Tillberg förädlade sina vidsträckta skogar, dock
i måttlig skala. Årligen sålde han virke för 50 à
60,000	kr., förutom hvad som åtgick till kolning
för bruksdriften.

Johan Tillbergs storhet låg i den enkelhet och
anspråkslöshet, som städse förblef ett framstående
drag i hans karakter och hvarigenom han
bibehöll de enkla lefnadsvanor, som alltjämt utmärkte
hans hus. Man såg där husbonden och
matmodern på gammalt patriarkaliskt sätt umgås med
sina tjänare och deltaga i många deras arbeten.
Den hemgjorda dräkten, de enkla möblerna, det
alltid gästfria huset med sitt med alla slags
gudsgåfvor dukade matbord jämte det vänliga
bemötandet, som var lika mot hög och låg, återförde
gärna tanken till de tider, då våra fäder i Norden
ännu icke smittats af yppighet, utan sökte sin
vinning och ära i sträfsamt arbete och huslig
förnöjsamhet.

Landshöfdingen i Kalmar, baron Sköldebrand,
var en gång Tillbergs gäst på Falsterbo, och vid
detta tillfälle berättade Tillberg, huruledes han
som länsman måste rida framför vagnen, när den
barske landshöfdingen de la Grange med
galopperande trespann for fram genom distriktet.

Tillbergs hustru var lika kraftfull som han
själf, men med ett växlande humör. Så berättas
ännu i trakten, att när smederna kommo upp till
henne för att begära bomolja för nålarna i
smedjan, trakterades de ömsom med stryk och ömsom
med bränvin, alltefter som kära mors ”luna” för,
dagen var.

Tillberg hade åtta barn och till hvart och ett
af dem gaf han under lifstiden 100,000 kr.
Sonen Gustaf använde sin del till inköp af
Oscarshamns mekaniska verkstad.

Johan Tillberg dog 1877 och efterlämnade en
boupptecknad förmögenhet af:

Tillgångar  1,605,734: 98
Skulder  474,102: 85
_________________
Behållning 1,131,632:13

Så slutade Sveriges rikaste länsman.


Otto Gustaf Bobergh.

Otto Gustaf Bobergh föddes å
Bernshammars bruk i Vestmanland år 1821.

Fadern, af gammal stockholmssläkt, var först
bokhållare vid hufvudstadens pantlåneinrättning,
den s. k. Assistansen, men lämnade denna
befattning och blef bruksinspektör.

Den unge Bobergh uppfostrades af en faster i
Stockholm och sattes efter slutade skolstudier i
stadens då varande största sidenkramhandel, den
Medbergska vid Mynttorget, hvarest Bobergh gjorde
sig bemärkt icke allenast för sitt fina, artiga sätt
att vara, utan framför allt genom sitt vackra
utseende, hvilket gjorde, att det täcka könet
strömmade i massor till den Medbergska affären för
att af Bobergh, sin tids ”damernas egen”, köpa sina
sidenklädningar.

Till sin principals stora ledsnad lämnade dock
den unge Adonis affären i slutet af 1840-talet, för
att i metropolen vid Seinen vinna fullkomning i
sitt fack, och han fick där äfven genast
anställning.
Efler tre års kondition i Paris återvände dock
Bobergh till Stockholm, ägnade sig fortfarande åt
handel, men idkade äfven målarkonst, för hvilken
han hade goda anlag. Måleriet dref han dock då
endast som dilettant, men han inhämtade i
Stockholm god undervisning, innan han ånyo styrde
kosan till utlandet. Under den första
världsutställningen i Paris år 1855 hade han fördelaktig
plats i de stora sidenmagasin, hvilka Compagnie
Lyonaise ägde vid Boulevard des Capucines.
Efter expositionens slut lämnade han denna employ
för att i London vinna ännu fördelaktigare
anställning, men sveks i sina förhoppningar och
måste under någon tid för sin utkomst tillgripa
palett och pensel och begagna sig af den förmåga,
han förut användt endast som dilettant. Han
målade och sålde sedan sina taflor i konsthandeln,
visserligen ej till höga pris, men dock med den
avance, att han nödtorftligen kunde uppehålla sig
med sin pensel.

***

Den gamla kärleken till Paris lockade honom
dock åter öfver till Frankrike, och år 1858 ingick
han där kompaniskap med engelsmannen Worth
för uppsättande af en affär för finare
fruntimmersbeklädnad. Firman Worth & Bobergh, som hade
sina magasin eller rättare sina salonger 1 tr. upp
i nr 7 vid Rue de la Paix, blef snart den
förnämsta på sitt område i världsstaden och mottog
beställningar äfven från utlandet.
En dag inkommo två rika amerikanska damer
af fläsk- eller petroleumadeln för att beställa sig
dräkter, men voro mycket villrådiga i val af tyger
och mönster. Under tiden tog Bobergh upp sin
annotationsbok och tecknade omärkligt af dem
båda samt gaf bilderna efter sin smak utmärkt
passande kostymer och färger, hvarefter han visade
teckningen för de båda damerna, som blefvo
öfverförtjusta och gåfvo en beställning på 140,000 francs.

Boberghs skicklighet uti att rita och uttänka
smakfulla mönster gjorde honom bekant äfven med
kejsarinnan Eugenie och furstinnan Metternich.
Dessa båda damer, som under andra kejsardömets
tid tillsammans voro bestämmande och allrådande
inom modets värld, rådgjorde ofta med Bobergh.

En dag blef Bobergh kallad till Tuillerierna
för att hjälpa de båda i val af modefärg för
säsongen. Bobergh bar i redingotens öfversta
knapphål Vasaordens rosett — han hade förut, 1867, af
den på dylika vedermälen spendersamme Karl XV
erhållit denna dekoration. Dock må, i förbigående
sagdt, omtalas, att stjärna och band skulle lämnats
såsom ett ”betaldt-kvitteras” för en liten så kallad
vigg, som den glade kungen vid ett besök i det
glada men dyra Paris fått af damskräddaren; men
det pratades ju så mycket om kung Karl i den
vägen, så att vi här endast par curiosité nämna
ryktet.

Återvändom till konferensen med de höga
damerna! De kunde ej bli eniga om hvad färg skulle
väljas.
Då pekade Bobergh på sitt gröna vasaband
och sade:

″Månne icke denna färg skulle passa?

Kejsarinnan och furstinnan funno idén
charmant, och båda beställde gröna dräkter af Bobergh,
och på så sätt blef den gröna vasafärgen för en
tid modern öfver hela världen.

Under världsexpositionsåret 1867 i Paris gjorde
firman Worth & Bobergh kolossala affärer. Det
förmäles, att firman under detta år skall hafva
förtjänat 800,000 francs.

För Upsala studentsångare, som vid den
internationella täflingen eröfrade kejsarinnans stora
guldmedalj, gjorde Bobergh en storartad fest och
visade dem för öfrigt mycken artighet och
hjälpsamhet. Många voro ock de landsmän, åt hvilka
han i den franska hufvudstaden i behofvets och
nödens stund räckte en hjälpsam hand, men
aldrig sökande tack för det goda, han gjorde.

***

I likhet med de flesta den tiden, ansåg
Bobergh, att ”de tyska barbarerna” i
Frankfurterfreden hade ohjälpligt ruinerat Frankrike, att Paris
under den nya republiken aldrig skulle återvinna
sin forna öfverlägsenhet på den fina smakens
område samt att all lyx och konst på Europas
kontinent skulle öfverflyttas till den nya
metropolen vid Spree. Bobergh hade betydligt kapital
innestående hos firman Worth & Bobergh i Paris.
Worth hade måhända delvis samma åsikt i detta
fall som Bobergh själf, och de forna kompanjonerna
öfverenskommo, att Bobergh för sin fordran hos
firman skulle antaga ett ackord af l ½ million
francs, att betalas under flera år. Af detta belopp
skänkte Bobergh sista afbetalningen, 300,000 francs,
till en väninna, som i affären biträdt honom med
att profva kläder på de sköna kunderna och till
hvilken han stod i förbindelse.

På uppgörelsen med Worth blef emellertid
Bobergh grundligt lurad, ty affären blomstrade lika
bra under republiken som förut under kejsardömet,
och Worth efterlämnade vid sin död härom året
en förmögenhet af 50 millioner francs. Men huru
som helst, ”stod sig” Bobergh med den vinstandel,
han erhållit vid utträdet ur firman, plus det nämda
ackordet af 1 ½ million francs.

***

År 1872 gifte sig Bobergh, ehuru till åren
kommen, med skådespelerskan vid Kongl. dramatiska
teatern Therèse Björklund, hvilken börjat sin
sceniska bana vid Selinders elevteater och var
utmärkt lika mycket för sin bländande skönhet som
för sitt i allo fläckfria rykte. Trots den rätt stora
skillnaden i ålder makarna emellan, blef
äktenskapet lyckligt, och särskildt en charmantare ung
värdinna kunde Bobergh ej ha fått vid de
festligheter som det var den hjärtlige och gästfrie
mannens glädje att på Kjefvinge ställa till för sina
vänner.

Vid en af dessa festligheter — hvilka alla
adlades af värdens fina skick, värdinnans
älskvärdhet samt af sång och strängalek och vettigt skämt
— hade en ung vermländing kommit, af en ren
tillfällighet, att inbjudas. Ynglingen, som stod på
resande fot, engagerad för en svensk sångaretourné
till Amerika, öfverraskade genom en ovanligt
vacker tenor. Bobergh själf fäste sig synnerligen vid
den sköna rösten och sade till en af sina gäster:
”den där borde ni ta vara på för operan”. Gästen
var de kongl. teatrarnas dåvarande sekreterare,
Oscar Wijkander, hvilken följde Boberghs vink
och bad den unge sångaren, innan han begåfve
sig till Amerika, göra ett besök hos tonsättaren
Ivar Hallström. Denne blef förtjust öfver den
härliga stämman och de ovanliga musikaliska anlagen
och rådde på det ifrigaste till inträde i k. teaterns
elevskola. Rådet följdes. Och vår svenska
tonkonst och den svenska sångens vänner äro ännu i
dag Bobergh förbundna för hans ”upptäckt” af
den unge sångaren. Denne hette — Arvid
Ödman; mer behöfver icke sägas.

***

Sedan han utgått ur firman i Paris,
återflyttade Bobergh till fäderneslandet och köpte huset
n:o 55 vid Drottninggatan i Stockholm, där han
lät möblera sin våning med den mest utsökta smak
och lyx och där han samlade mycket dyrbara
konstsaker. Äfvenledes köpte han den vid
Edsviken belägna vackra egendomen Kjefvinge,
hvilken han lät helt och hållet ombygga och på
hvilken egendom han nedlade flere hundra tusen
kronor, ehuru den samma vid Boberghs död enligt
bouppteckningen hade ett taxeringsvärde af endast
61,000	kr.

Bobergh bibehöll alltid en varm kärlek till
målarekonsten, umgicks mycket med konstnärer
och målade äfven själf på lediga stunder. Med
sin konstälskande granne, kung Karl på Ulriksdal,
umgicks Bobergh ganska förtroligt.

En vacker sommardag var Bobergh bjuden
hos konungen till middag på Ulriksdal. Efter
middagen sade kung Karl:

”Om du ej hade så fina stöflar på dig,
Bobergh, och om du kunde gå i trädesåkern, så
skulle du nu få följa med mig till Stina på
Sveden. Du vet, att jag sköter hennes ... landtbruk."

Med ”Stina på Sveden” menades en nära
granne, fröken Hanna Styrell, hvars ”inspektor”
den af landtbruk synnerligen roade kung Karl
sade sig vara.

***

Under senare åren var Bobergh klen och
sjuklig. Under dessa år vårdades han på det
ömmaste af sin unga trofasta hustru.

Bobergh dog år 1882, af sockersjuka, och
eflämnade, enligt vid Danderyds häradsrätt inlämnad
bouppteckning, en förmögenhet af:

Tillgångar  1,074,579:03
Skulder  22,641:41
_______________________
Behållning 1,051,937: 62

Dessutom i Stockholm:

Huset n:r 55 Drottninggatan  225,000: —
Lösegendom därstädes  16,889: 15
__________________________
Summa 1,293,820: 77


Allt med låga värden.

Lösegendomen, värderad till 16,800 kr., hade
antagligen kostat honom minst 150,000 kronor.

Bobergh gjorde vackra donationer, nämligen till:

Fria konsternas akademi, till stipendier  50,000
Nationalmuseum  50,000
Slöjdskolan  35.000
Obotligt sjuka  15.000
Kungliga teatern, till stipendier  10.000
____________________
Summa kr. 160,000


Dessutom skänkte han rätt betydliga belopp
till sina intimaste vänners barn.

Änkan erhöll huset n:o 55 Drottninggatan och
Kjefvinge, båda skuldfria, all lösegendom samt
dessutom räntan å ett kapital af 200,000 kr.

Bobergh efterlämnade minnet af en god
människa och fulländad gentleman.


Robert Montgomery-Cederhielm.

Robert Montgoroery-Cederhielm föddes i
Stockholm år 1820. På fädernet
härstammade han från en förnäm skotsk-normandisk
ätt, hvaraf en medlem efter pretendenten Stuarts
nederlag vid Culloden flydde till Sverige och här
blef mottagen af en släkting vid namn Campbell,
som var köpman och bruksägare, och hvilkens
måg han blef samt naturaliserades som svensk
adelsman.

Dennes son var vid ryska krigets utbrott år
1788 öfverste vid Nylands regimente och en af
hufvudpersonerna i Anjalaförbundet, för hvilket
förräderi han dömdes till döden, men benådades
med deportation till S:t Barthelemy. Efter Gustaf
den tredjes död tilläts han återvända till Sverige.

Denne öfverste Montgomery var i sitt tredje
gifte måg till kommerserådet Josias Cederhielm,
hvilken gjorde egendomen Segersjö till
fideikommiss åt sin dotterson, med skyldighet för
fideikommissarien att bära namnet Montgomery-Cederhielm.

Denne dotterson, Josias, som bar namnet
Montgomery-Cederhielm, var fader till Robert
Montgomery-Cederhielm.

Hans moder, dotter till spanske ministern vid
hofvet i Turin, grefve d'Orozco, var förut gift med
en italiensk markis, stallmästare hos den store
Napoleons syster, men blef änka redan vid 20 års
ålder.

Efter Wienkongressens slut begåfvo sig tvänne
unga svenska officerare till Italien. Den ene var
grefve Ridderstolpe, som förut varit i neapolitansk
tjänst såsom adjutant hos konung Joachim Murat,
den andre var Montgomery. Ridderstolpe var en
ståtlig, vacker och genialisk man, då däremot
Montgomery förekom mera obetydlig. Båda gjorde
bekantskap med den unga vackra änkan, som
emellertid förväxlade namnen på de båda svenskarne.
Hemkommen till Sverige, skref Montgomery ett
friarebref till den sköna markisinnan, hvilket denna
jakande besvarade, i tro att hon därmed gaf sin
hand åt den vackre Ridderstolpe.

Man kom öfverens om att hålla bröllop i Wien,
och de båda kontrahenterna träffades därstädes
på bestämd tid. Man kan tänka sig den eldiga
sydländskans öfverraskning, då hon i stället för
sin utkorade Ridderstolpe finner, att hennes
brudgum är — Montgomery.

Vi tillägga, att för denna historia kunna vi
naturligtvis ej gå i proprieborgen, men den
berättades så inom societeten i forna dagar och lefver
ännu som tradition därstädes.

Äktenskapet, som ingicks i Wien 1817, blef
emellertid lyckligt och kunde ej gärna blifva
annat med den ridderlige och hederlige Josias
Montgomery.

Den 21-åriga öfverstinnan Montgomery gjorde
ett ofantligt uppseende i Sverige. Presenterad vid
hofvet, blef hon en af dess förnämsta prydnader.
Vacker, musikalisk och snillrik, var hon därtill
framstående tonsättarinna samt begåfvad med en
utmärkt vacker sångröst. Det är om henne som
Tegnér har diktat sin Mathilda:

”Uti en rosenbuske satt
en näktergal
och sjöng uti Italiens natt,
i Arnos dal.”


Efter drottning Desiderias återkomst till Sverige
1823 blef Mathilda Montgomery en af hennes
intimaste väninnor. Båda voro passionerade i att
dansa. Drottning Desiderias första fråga till de
damer, som presenterades för henne, var alltid:

"Aimez vous la danse?”

En af Mathilda Montgomerys hängifne
beundrare — platoniskt, förstås — var britiske
ambassadören lord Bloomfield, hvilken inbjuden
tillbragte en sommar på Segersjö.

I sina sedan i England utgifna
dagboksanteckningar från sin ministertid i Stockholm
berättar Bloomfield, huru han en vacker
söndagsmorgon reste från Segersjö till Vingåkers kyrka
och såg det vackra folket i dess pittoreska
nationaldräkter. Vid kyrkan sammanträffade han
med excellensen grefve Trolle-Bonde, af hvilken
han inbjöds till middag på Säfstaholm, och om
hvilken ädling Bloomfield yttrar sig på ett
sympatiskt sätt.

Men så var också denne exellens en urtyp af
nobless och värdighet. Vår högaristokrati har
under detta århundrade knappt att uppvisa hans like.
Konung Karl Johan gästade flera gånger denne
Trolle-Bonde. Vid ett sådant tillfälle vände sig
kungen till excellensen med yttrandet:

”Vous étez un vrai noble, mon cousin!*

Vid ett annat tillfälle yttrade Karl Johan på
tal om Trolle-Bonde:

”Det finns i det här satans landet endast tre
personer, som förstå konst och vilja uppmuntra
dess utöfvare, och de äro jag, min son och —
Trolle-Bonde.”

Gamle kungen kunde nog haft rätt i detta
omdöme, ty det har först varit under hans
kunglige sonsons tid som vårt land sett Röhss’ar och
Fürstenbergar uppstå.

***

Efter ett 8-årigt lyckligt äktenskap var den
sköna spaniorskan för andra gången änka och då
med fyra små barn.

Mathilda d’Orozco hade medfört någon
förmögenhet i boet, men det magnifika
lefnadssättet hade medtagit både hennes och hennes mans
tillgångar. Den efter öfverste Josias Montgomery
förrättade bouppteckningen upptager:
Tillgångar riksdaler banko  103,497
Skulder „ „  145,826
___________________________
Brist riksdaler banko 42,329

eller 63,493 kr.

Hans moder, född Ulrika Cederhielm, som
öfverlefde sonen i åtta år, var innehafvare af det
af hennes fader stiftade Segersjö fideikommiss.
Efter sonens död uppgjorde hon dennes alla
skulder och lämnade vid sin död fideikommisset till
sin trettonårige sonson, Robert
Montgomery-Cederhielm. Fideikommisset var då skuldsatt, men
genom klok förvaltning af den unge Roberts
förmyndare, baron Brauner, kunde denne lämna sin
myndling Segersjö fritt från skuld, när Robert
själf mottog gården.

***

Robert Montgomery tog studentexamen och
sedan kansliexamen i Upsala, men ingick därefter
som officer vid Lifgardet till häst, hvilket han
lämnade efter fyra års lärospån, för att sedan allt
framgent ägna sig åt skötseln af sina vidsträckta
egendomar.

Montgomery kastade sig äfven med lif och
lust in i det offentliga lifvet och var på detta
område en stor förmåga. Såsom själfskrifven
ledamot af ridderskapet och adeln bevistade
Montgomery-Cederhielm alla ståndsriksdagarna från 1847
till representationsförändringen. I grund och
botten konservativ, motarbetade han och röstade mot
det nya representationsförslaget. Detta gjorde, att
Örebro läns landsting, oaktadt hans obestridligt
stora förtjänster i öfrigt, ej gaf honom sitt
förtroende vid sitt val af den första uppsättningen af
ledamöter i riksdagens Första kammare. För denna
prickning hade Montgomery att tacka sin granne
f. d. generalpostdirektören friherre Hugo Hamilton
på Boo, och detta kunde han aldrig förlåta
Hamilton, hvadan den gamla vänskapen dem
emellan upphörde.

I stället invaldes brukspatronen Sten Erland
von Hofsten på Sund, men då denne till följd af
dåliga affärer under andra riksdagen på uppresa
till Stockholm beröfvade sig lifvet och dog vid
Gnesta den 24 April 1867 genom intagande af
stryknin, så invaldes Montgomery af sitt läns
landsting samt bevistade därjämte alla riksdagarna från
1869 till och med 1888.

Inom riksdagen gjorde sig Montgomerys stora
förmåga ånyo gällande. Han invaldes i
statsutskottet och utöfvade där ett betydligt inflytande
i anslagsfrågor. Såsom ledande grundtanke hade
Montgomery allvarligare än flertalet af sina
kammarkamrater uppställt sparsamhet med statens
medel. Det mål, han härigenom afsåg, var, såsom
han själf uppgaf inför sitt landsting vid sitt sista
omval 1885, skattelindringar. Till sådana lämnade
han alltid sin röst, och den moderna
tullbeskattningen fick därför i honom en svår vedersakare,
trots att Montgomery såsom stor jordbrukare var
en af dem, som skulle förtjänat på lifsmedelstullar.
Då det stora slaget stod vid 1888 års riksdag, lät
han till den gemensamma omröstningen nära
döende bära upp sig i kammaren för att afgifva sin
röst mot lifsmedelstullarna. En månad därefter
hade han aflidit.

***

Montgomerys stora arbetsförmåga räckte äfven
till på många andra områden. Det stora
företaget af Hjälmarens och Qvismarens sänkning hade
svårligen blifvit någon verklighet, om Montgomery
icke insatt hela sin stora energi för dess
genomdrifvande. Genom denna sjösänkning fick
Segersjö omkring 2000 tunnland vattendränkt äng
förvandlad till första klassens åkerjord.

Montgomery var i många år
sjösänkningsbolagets ordförande. Sedan bolaget fått lån från
statsverket af två millioner kr. afgick Montgomery efter en
stormig bolagsstämma. Montgomery hade för
bolaget uppburit 300,000 kr. i Riksgäldskontoret och
skulle enligt styrelsens beslut insätta beloppet i
Örebro enskilda bank, men insatte det i stället i
Järnkontoret, hvilket gaf anledning till mer eller
mindre befogade anmärkningar af baron Djurklou,
kapten Coijet m. fl. När diskussionen var
afslutad, yttrade Montgomery:

”Innan jag för alltid nedlägger denna klubba,
vill jag söka förklara mig i denna sak. Den
härrör från min vanliga försiktighet. Jag lämnade
Riddarholmen med trehundra tusen kronor på
fickan. På Norrbro mötte jag André Oscar
Wallenberg, som tilltalade mig. ”Jag har telegram
från Örebro, att Brandelius är insolvent och satt
ur tjänstgöring”. I detsamma slog jag med
handen på min plånbok och knäppte ihop min rock
ända upp till halsen. Jag skiljdes omedelbart vid
Wallenberg och gick med penningarna till
Järnkontoret. Ansen I, mine herrar, att man i ett
sådant kritiskt ögonblick kan hafva orubbligt
förtroende för en bank, hvars verkställande direktör
gör cession på millioner?”

Genast reste sig förre statsrådet och
presidenten grefve Carl Göran Mörner, dr Behm m. fl.
och framförde sina tacksägelser för Montgomerys
synnerliga omvårdnad om bolagets angelägenheter.

Många utmärkelser kommo också Montgomery
välförtjänt till del. Han kallades 1884 till
hedersledamot af Landtbruksakademien och 1886 blef
han kommendör med stora korset af
Nordstjärneorden.

Robert Montgomery dog, såsom ofvan är
omnämdt, år 1888 och efterlämnade i boupptecknad
förmögenhet:

Tillgångar  1,831,828: 18
Skulder  503,950: 11
______________________
Behållning 1,327,878: 07


Fyra år förut hade han dessutom genom
gåfvobref skänkt sina tre yngre söner säteriet
Lindholmen i Upland, taxeringsvärderadt till öfver
200,000	kr.

Montgomery-Cederhielm var i såväl sitt
offentliga som enskilda lif den pålitligaste och ärligaste
människa, en ärans man i de fredliga
idrotternas strid.


Julius Oscar Mörner.

Son af statsministern för utrikes ärendena,
excellensen, grefve Adolf Göran Mörner,
föddes Julius Oscar Mörner i Stockholm den 24
oktober 1816 samt bars till dopet af dåvarande
kronprinsen Karl Johan.

Unge grefve Oscar uppfostrades i hemmet till
hösten 1830, då han jämte två bröder sändes till
Upsala, hvarest han vid 15 års ålder blef student.
Vid universitetet därstädes aflade han 1836
kansliexamen och 1838 hofrättsexamen.

Återkommen till hufvudstaden, utnämndes han
sistnämnda år till e. o. kanslist i Justitierevisionen
samt till auskultant i Svea hofrätt. Mörner
tjänstgjorde därefter under åtta års tid dels som extra
notarie och tillförordnad fiskal i nämnda hofrätt,
dels som landtdomare samt utnämndes till vice
häradshöfding.

Vid 30 års ålder lämnade Mörner
ämbetsmannabanan för att ägna sig åt landthushållning samt
bosätta sig på den vid Trännöfjärden vid inloppet
till Slätbaken vackert belägna egendomen
Kåreholm. Därefter ägnade han sig nästan uteslutande
åt förvaltningen af sina inom flera län belägna
egendomar samt åt omsorgen om sina talrika
underhafvandes väl, intill dess han 1863 valdes till
ledamot af Linköpings läns landsting, hvars vice
ordförande han blef.

Vid den sista ståndsriksdagen 1865—1866
kämpade han tappert tillika med sin broder,
presidenten Carl Göran Mörner, på Riddarhuset emot
representationsförändringen.

Icke desto mindre invaldes han af sitt
landsting i den första uppsättningen af Första
kammarledamöter under den nya regimen år 1867.
Under 18 på hvarandra följande riksdagar var Oscar
Mörner ledamot af vårt öfverhus, där han
merendels hade sin plats i lagutskottet.

Konservativ till sina åsikter, ifrade Mörner
orädd för det han ansåg vara rätt och leda till
fäderneslandets bästa. Sin en gång intagna
ståndpunkt bibehöll han troget och visste att med
talang, mången gång med skämtets vapen, möta sina
motståndare, hvilka alltid efter förtjänst
uppskattade hans stora kunskaper, erfarenhet och
fosterlandskärlek, äfven om de icke kunde dela hans
åsikter.

Att han därvid mången gång kom i strid med
tidens rådande stämningar, bekymrade honom föga,
och han visste väl att än med skämtets uddiga,
än med logikens skarpa vapen möta sina
motståndare och försvara sin intagna ståndpunkt.

Mörner egde i hög grad talets gåfva i sin
makt, och en hvar lyssnade gärna till hans ord,
bakom hvilka man väl kände, att det stod en man
som talade af öfvertygelse, stödd på
lefnadserfarenhet och goda kunskaper, praktiska såväl som
teoretiska.

Det låg gärna något godmodigt skämtsamt
bakom Mörners uppträdande, hvilket skapade
honom talrika personliga vänner och äfven försonade
hans politiska motståndare med de skarpa hugg,
han ej skydde att utdela, när det gällde att
bekämpa något enligt hans uppfattning omoget eller
rent af skadligt förslag.

En lika oförskräckt kämpe inom Första
kammaren för sina åsikter var kapten Mannerskantz.

Under ett plenum i riksdagens Första
kammare i början af 1880-talet kommo dessa båda
herrar i liflig debatt med hvarandra, hvarvid
Mörner som slutargument anförde, att den siste värde
talaren — Mannerskantz — helt enkelt stod och slog
dalkarlar i kammarens ledamöter.

Mannerskantz, till ytterlighet uppretad,
begärde ordet och sade:

”Om jag icke lade band på mina känslor, så
kunde det hända, att den siste värde talaren finge
emotse ett besök af två af denna
kammares medlemmar, med uppfordran att uppfylla hederns
fordringar."

Vid följande plenum hade hvarje
kammarledamot på sin pulpet ett exemplar af Söndagsnisse
med en teckning föreställande Mörner en morgon,
liggande ännu till sängs, mottagande Jöns
Pehrson och Gösta Posse, som kommo på
Mannerskantz vägnar för att utmana Mömer på duell,
hvarpå Mörner svarade:

”Jag slåss helst med pikar uti kammaren.”

Situationen väckte allmän munterhet, och de
tvänne antagonisterna gapskrattade till och med.

Vid justeringen af protokollet utströk ej heller
någon af dem ett enda ord af hvad de hade
yttrat, ty därtill voro båda för ärliga, i motsats t. ex.
med grefve Eric Josias Sparre, som, då han som
vanligt förlupit sig, vid justeringen utströk ur
protokollet alla de fadäser och glåpord, han
ljudeligt framsagt från sin bänk.

Oscar Mörner hade jämväl tillfälle att som
mångårig ledamot af lagutskottet vid ärendenas
beredning lägga sitt vetande och sin erfarenhet i
vågskålen till fäderneslandets bästa.

En skada var, att Mörner ej fick deltaga
i 1887 och 1888 års riksdagar i diskussionen om
tullarna, ty ingen inom riksdagen hade i denna
fråga kunnat servera protektionisterna mera bäska
och hårdsmälta piller än han. Mörner var
nämligen med all sin konservatism frihandlare och
absolut motståndare till lifsmedelstullar.

För sina förtjänster om det svenska
landtbruket kallades Oscar Mörner till ledamot af
Landtbruksakademien.

Mörner var nämligen en utmärkt ekonomisk
landtbrukare och skötte sitt landtbruk efter gamla
två och tre-skiftesmetoden. Men konservativ i allt,
kunde han icke förmå sig att äfven på detta
område följa med tidens kraf. På hans stora och i
öfrigt välskötta egendomar fanns icke en
lokomobil, knappast en ångplog.

Mörner tillverkade en utmärkt sötmjölksost, som
såldes begärligt i Stockholm, och man visste, att
i denna ost ej fanns en droppe skummjölk.

Oscar Mörner var till utseendet liten och
oansenlig — ”han är af en ordinär tomtegubbes längd”,
skref en gång Söndagsnisse om honom — men ur
de stora blå ögonen gnistrade snille, humor och
godhet. Och han var en hedersman som få.

Grefve Julius Oscar Mörner dog 1888 och
efterlämnade en boupptecknad förmögenhet af:
Tillgångar  1,048,778: 23
Skulder  87,928: 32
_____________________
Behållning 960,849: 91


Allt med låga bouppteckningsvärden, hvarå
utan öfverdrift kan påläggas 50 proc. förhöjning.


Kammarherre Wilhelm Alfred Benedicks.

Wilhelm Benedicks föddes i Stockholm
år 1807, son till den Michael
Benedicks, som inkom i slutet af förra seklet till
Sverige och i Stockholm tillsammans med förut
hitkomne juveleraren Isak Aron Michaelson
etablerade bankirfirman Michaelson & Benedicks.

Gamle Michael Benedicks bibehöll själf sin
judiska religion, men lät uppfostra sina nio barn i
kristna läran, för att de skulle få fullt medborgerliga
rättigheter i det nya fäderneslandet. Med
undantag af Wilhelm bibehöllo dock alla de öfriga af
dessa sin races och sin naturells egendomligheter,
alldeles oberoende af dop och "omvändelse”.

Wilhelm Benedicks studerade i Stockholm och
arbetade några därpå följande år å firmans kontor,
innan han drog ut i världen för att förvärfva sig
utbildning i yrket. Hans håg stod åt den militära
banan och han ville bli kavalleriofificer, hvilket
dock fadern på det bestämdaste afböjde.

Hos firmans affärsvänner, Salomon Heine i
Hamburg, Mendelssohn & Söhne i Berlin och N. M.
Rothschild & Sons i London, tillbragte unge
Wilhelm ytterligare några år, innan han hemkallades,
för att i bolag med sin elfva år äldre broder
Gustaf öfvertaga firman Michaelson & Benedicks’
affärer efter fadern och farbrodern. Nämnda
öfverlåtelse ägde rum den 1 januari 1836.

Gustaf Benedicks, som var sjuklig, tillbragte
med sin unga hustru, född Cassel, vintern 1837—
1838 i Italien, men dog i Firenze i början af April
1838.

Under de två år, som de båda bröderna varit
kompanjoner, visade sig i bouppteckningen efter
Gustaf, att de förtjänat öfver 75,000 riksdaler
banko netto hvardera.

Gustaf dog barnlös och hans änka ärfde
honom ensam på grund af testamente.

Den tredje brodern, Karl, ingick i stället som
kompanjon, och denne insatte i firman långt större
energi och skicklighet än sina äldre bröder.

Sedan fadern aflidit år 1845 och dennes
sterbhus blifvit utredt några år därefter, utgick
Wilhelm ur firman, lämnade Sverige och bosatte sig
i Berlin, där han lefde en rentiers lugna,
bekymmerfria lif under ett tiotal af år. Orsaken härtill
var nog i sin mån, att den mera liberale och
vekhjärtade Wilhelm ej drog fullkomligt öfverens med
den kalle och egoistiske Karl, men hufvudsakligast
låg den däruti, att Wilhelm genom arfvet efter
fadern, plus egen förvärfvad förmögenhet, ansåg
sig icke behöfva jäkta efter mera penningar, utan
kunde inrätta sitt återstående lif trefligt för sig
själf och äfven dela med sig åt andra.

I början af 1860-talet sammanträffade konung
Karl XV en gång med Karl Benedicks, som
blifvit österrikisk generalkonsul, hvarvid kung Karl
på sitt vanliga hurtiga sätt började följande samtal:

”Hör du, Benedicks! Hvad fan skall bror din
ligga i Berlin för och uppäta sina inkomster
härifrån hos de förbannade tyskarne? Hälsa du
honom från mig, att han kommer tillbaka hit, så
skall han blifva min hofintendent, och jag skall
dessutom skaffa bonom sysselsättning."

”Jag ber om nåd! Menar ers majestät
verkligen allvar härmed?” svarade generalkonsuln.

”Ja, visst tusan gör jag det”, sade konungen.

”I så fall skrifver jag genast till bror
Wilhelm”, svarade Benedicks.

”Gör du det”, återtog konungen; ”hälsa
honom från mig, och adjö med dig.”

Samtalet hade åsyftad verkan. Wilhelm
Benedicks återkom 1865 till Stockholm och utnämdes
af Karl XV till hofintendent samt strax därefter
till kammarherre. Nordstjärneriddare blef Benedicks
redan 1862.

Dessutom fick Benedicks framstående
befattningar vid såväl det stora allmänna landtbruksmötet
i Malmö år 1865, som vid den skandinaviska
industriexpositionen i Stockholm 1866. Tillhörande
konung Karls uppvaktning i Malmö, blef Benedicks
inbjuden till Bernsdorffs slott vid Karl XV:s
första besök hos Kristian IX. Benedicks visste på
förhand, att han vid detta tillfälle skulle få
Dannebrogsorden. Han åtföljdes till Malmö af sin
kusk, Lundqvist, som var en prydlig och ståtlig
karl, och hvilken han före afresan från Stockholm
hade försett med en ny frackkostym. Lundqvist
fick ikläda sig kostymen för att Benedicks skulle
få profva dannebrogen på kusken, och han var
under flera timmar sysselsatt med att utsöka den
plats, hvarest korset skulle taga sig bäst ut. Till
sist fick Benedicks en ny idé:

”Hör du, Lundqvist, du har inga lackerade
stöflar. Res genast öfver till Kjöbenhavn och köp
dig ett par vackra sådana! Här har du pengar.
Kom snart tillbaka!”

Lundqvist kom tillbaka med de lackerade
skodonen, och profningen fortsattes.

På Bernsdorff fick Benedicks dagen därpå
mycket rikligt dannebrogen af konung Kristians
egen hand.

Benedicks fullgjorde sina uppdrag med nit och
skicklighet, vann Karl XV:s bevågenhet och
utnämdes till kommendör af S:t Olafsorden, första
klassen, d. 10 Juli 1867.

I Stockholm förde Benedicks ett mycket
behagligt, men på samma gång förståndigt lif, bodde
om somrarna i en vacker villa på Djurgården samt
utöfvade mycken välgörenhet emot fattiga, dock
mest i tysthet.

Benedicks svärmade för vackra hästar och
hundar. Hans ekipage med ryskt spann var på sin
tid det vackraste i Stockholm. Han besökte ofta
Operan och kom alltid åkande dit. När han åkte
därifrån, steg han emellanåt af vid Hotel
Rydberg och satte sig i vestibulen för att se, huru
Lundqvist körde några gånger med det vackra
spännet omkring statyn på Gustaf Adolfs torg.

Sedan egyptiern Ohan Dimirgian vunnit
inträde vid Karl XV:s hof, trifdes kammarherre
Benedicks där icke längre, utan återflyttade 1868 till
Berlin, men hälsans dagar voro slut och han dog strax
därefter 61-årig i slutet af år 1868.

Under sin sjukdom vårdades han ömt af en
ung dotter, som sedan blef gift med hans brorson
Gustaf Benedicks, den nuvarande senatorn och
herren till Gysinge bruk, hvilken efter farbroderns
död ilade till Berlin för att taga reda på arfvet
efter rike farbror och där till sin öfverraskning
upptäckte den unga, hittills okända kvinliga
kusinen, som i farbrors testamente var insatt till
dennes universalarfvinge.

Wilhelm Benedicks efterlämnade en
boupptecknad förmögenhet i Stockholm af: 

Tillgångar  1,046,901: 29
Skulder  4,352:18
______________________
Behållning 1,042,549:11
Dessutom :
¼ i Gysinge bruk med underlydande,
inventarier m. m. omkring  500,000: —
______________________
 Således en förmögenhet af: 1,542,549: 11

Kammarherre Wilhelm Benedicks har
dessutom efterlämnat ett oförvanskligt minne genom sina
storartade donationer, som på sin tid voro de
största och vackraste, som någon svensk man gjort,
nämligen till:

Asylen för fattiga barnaföderskor och
deras barn  125,000
Hemmet för obotligt sjuka  125,000
Föreningen vänner till pauvres honteux  75,000
Lotten Wennbergs fond  75,000
Karolinska institutet, en stipendiefond
 kallad Wilh. Alfr. Benedicks fond, hvaraf
 räntan utdelas till två med. kandidater
 med anlag för kirurgi  30,000
Allmänna barnhuset  5,000
Institutet för döfstumma och blinda  5,000
Kontorspersonalen hos Michaelson &
Benedicks  12.000
Inköp af briljantsmycken åt sex uppgifna vänner  12,000
Judiska församlingen i Stockholm  10,000
Släktingar i Tyskland, 7,400 thaler à 2,68  19,832
Fattige i hufvudstaden, att utdelas genom
sällskapet De nödlidandes vänner  5,000
Fattige vid Gysinge bruk  2,000
Fattige i Berlin, 2,000 thaler  5,360
Städerskan Sofia Johansson  5,000
__________________
 Summa kr. 511,192

Resten af förmögenheten tillföll hans dotter,
som därigenom tillförde sin blifvande man,
kusinen, en hemgift af öfver en million kronor.


Johan August Anckarsvärd.

Anckarsvärd föddes på Sveaborgs
fästning år 1783. Hans far var den
bekante Michael Anckarsvärd, som från simpel
volontär med namnet Cosswa tjänte sig upp till
generallöjtnant, landtmarskalk och grefve. Denne
Mich. Cosswa blef vid Gustaf III:s revolution 1772
adlad med det ståtliga namnet Anckarsvärd. Att
Gustaf III kom med lif och ära ur finska kriget
1788—1790, hade han till stor del att tacka Michael
Anckarsvärd för, därigenom att arméns flotta, för
hvilken Anckarsvärd var chef näst efter
Ehrensvärd, var vid krigets utbrott i godt skick.

Dessutom hade man väsentligen A:s nit och
drift att tacka för, att den flotta, som 1790
segrade i det ärorika slaget vid Svensksund, kunde
utlöpa i rätt tid och dugligt skick. Oaktadt
Anckarsvärd hade Gustaf III att tacka för sin uppkomst
och karrièr, var han dock, liksom de fleste af
deltagarne i denne konungs attentat år 1772, missnöjd
med konungens följande politik och envåldsplaner
samt förmentes vara komprometterad i
Anjala-förbundet, häktades för delaktighet däruti och 
fördes till Stockholm. Anckarsvärds oskuld
ådagalades och som konungen insåg, att A. var en
talangfull man, så försonade han sig med A. och
återgaf honom utan dom och ransakning hans värja
samt öfverhopade Anckarsvärd med nya bevis af
sin kungliga nåd samt utnämnde honom till
landshöfding i Kalmar.

Under denna Anckarsvärds landshöfdingetid i
Kalmar var det som grefven af Provence,
sedermera konung Ludvig XVIII, på resa från
Petersburg till Göteborg och England besökte Kalmar
och vid Stensö tog i betraktande Gustaf Vasas
landstigningsplats år 1520.

Karl XIII utnämnde Michael Anckarsvärd till
landtmarskalk vid 1809 års riksdag, samt gjorde
honom vid sin kröning till grefve och
serafimerriddare.

***

Sonen August Anckarsvärd valde från början
den militära banan och var vid 19 års ålder
löjtnant vid Göta lifgarde. Tillika med sin ett år
äldre broder, Carl Henrik, gjorde han pommerska
fälttåget åren 1805—1806 emot fransmännen. Tre
år därefter deltog han som kapten och adjutant
hos dåvarande öfverstelöjtnant Georg Adlersparre
i skärmytslingarna vid Magnor i Norge år 1808 och
begagnades därefter som underhandlare med
fiendens öfverbefälhafvare, sedermera svenske
kronprinsen Carl August, hvilket ledde till därmed 
afsedt resultat — fientligheternas inställande.

Vid ett möte i Karlstad vintern 1809 emellan
Västra arméns officerare beslöts på August
Anckarsvärds initiativ, att armén skulle tåga till
Stockholm för att afsätta konungen. Adlersparre
utsågs till chef och Anckarsvärd till dennes
öfveradjutant. Beslutet följdes af handling, och armén
satte sig i marsch emot Stockholm.

Efter inryckandet i Stockholm togo Adlersparre
och Anckarsvärd sitt högkvarter i Westmanska
huset, nuvarande Vetenskapsakademiens hus vid
Adolf Fredriks kyrka, hvarest en högvakt af 100
man posterade utanför huset.

Efter Karl XIII:s val till konung den 6 juni
1809 begaf sig August Anckarsvärd till armén i
Vesterbotten och deltog i anfallet på Umeå.

Såsom Pukes stabschef deltog äfven
Anckarsvärd i de olyckliga affärerna vid Säfvar och
Ratan, där svenskarne, ehuru öfverlägsna till
antalet, i följd af Wachtmeisters dåliga ledning slogos
af den skicklige ryske generalen Kamenski. Man
har numera sökt rentvå Wachtmeister, men det
lär icke vara fullt klart.

Vid det andra tronföljarevalet i Örebro
tillhörde båda bröderna Anckarsvärd det parti, som
med Adlersparre i spetsen ville hafva den aflidne 
älskade kronprinsens broder, hertig Fredrik af
Augustenburg, till tronföljare, hvilken plan dock strandade
mot den öfverväldigande opinion, som genomdref
marskalk Bernadottes val till svensk tronföljare.
De båda bröderna Anckarsvård blefvo också
aldrig Carl Johans män.

Carl Henrik Anckarsvärd var i ständig
opposition emot Karl Johan. Ankarsvärd anklagades
för högmålsbrott och måste inför Svea hofrätt
försvara sitt hufvud, hvilket han gjorde på ett så
lysande sätt, att han frikändes. Detta häledde sig
redan från kriget i Tyskland 1813, där Ankarsvärd
betedde sig hänsynslöst och kom i konflikt med
Karl Johan, hvilken därefter förlorade förtroendet
för Ankarsvärd. Han blef därigenom
oppositionsman och man af folket såsom det numera heter.
Carl Henrik bodde på Carlslunds egendom, ¼ mil
väster om Örebro. Lifregimentets husarofficerare
drogo lott om hvem af dem skulle utmana
Anckarsvärd på duell och lotten föll på en löjtnant
Karlström, som begaf sig ut till Carlslund och
framförde sitt ärende. ”Hälsa ni husarkåren, att man
sänder mig en man som är mig värdig. Med
pojkar slåss jag icke!” svarade Anckarsvård, grep
löjtnanten i kragen och kastade ut honom.

Som öfverste och generaladjutant lämnade
August Anckarsvård krigstjänsten efter Karl
Johans tronbestigning. Vid riksdagarna understödde
han troget sin äldre broder. Ehuru han icke var
en så lysande ordets man som denne, var han dock
en kraftig talare, där han ansåg sitt ord nödigt,
och det var i synnerhet om jordbrukets
skattetunga och indelningsverkets militära otillräcklighet
som han å Riddarhuset ofta yttrade sig. I
förstnämnda ämne talade han äfven på
Vetenskapsakademiens högtidsdag 1842, då han nedlade
presidiet. Detta tal, hvari staten framställdes som
bondens hälftenbrukare, blef på sin lid mycket
både berömdt och tadladt och torde fortfarande
vara ett af de mest ryktbara bland våra
akademiska högtidstal.

I olikhet mot brodern, sökte August aldrig
väcka uppseende, men många tillerkände icke dess
mindre honom till och med större
statsmannaegenskaper än brodern. Dessa blefvo dock aldrig
använda. År 1848 säges konung Oscar I ha gjort
honom ett anbud att inträda i rådskammaren,
hvilket Anckarsvärd dock afböjde, men hade i
stället nöjet att se sin måg J. A. Gripenstedt, en
33-årig artillerilöjtnant, utnämnd till statsråd.

August Anckarsvärd var en stor främjare af
konster och vetenskaper samt understödde
frikostigt dess utöfvare. Likaledes var han en
ovanligt driftig och skicklig brukskarl och jordbrukare.
Inga kostnader sparades för att sätta hans
egendomar i hög kultur, och de ansågos på sin tid
såsom mönstergårdar. Han var en af de första,
som utdikade och odlade mossmarker samt till
dessa använde artificiella gödningsämnen. Vid
Kilsmo lät han uppodla omkring 800 tunnland
dylik mark i ett enda fält. Vid Bysta finnes i
gårdens norra gärde ett högt stenröse, uppkastadt
af i gärdena tagen sten och grus i hans tid och
därför kallad: Anckarsvärds hög. Den är stor
som den största af grifthögarna vid Gamla Upsala
och har körväg i spiral upp till toppen och är för
öfrigt torfbelagd, så att den har ett prydligt
utseende. Ett vackert minnesmärke på de fredliga
idrotternas bana!

Det innerliga förhållandet mellan de båda
utmärkta bröderna grumlades litet på deras äldre
dagar. Carl Henriks affärer blefvo något
trassliga, och för att hjälpa honom därur måste
August köpa hans egendom Carlslund för 250,000
rdr. Tolf år därefter sålde August, under en
utmärkt god konjunktur, denna egendom för 500,000
rdr. Carl Henrik och ännu mer hans gemål
ansågo, att August borde dela halfva vinsten på
Carlslund med dem. De båda bröderna voro
dessutom svågrar, såsom gifta med hvar sin syster.
August uppfyllde dock icke detta anspråk. I
gengäld skänkte grefvinnan Carl Henrik Fituna och
Follnäs fideikommiss till sin brorson baron Knut
Bonde och icke, såsom förut var ämnadt, till
Augusts andra dotter.

August Anckarsvärd var en mycket god
husbonde och önskade framför allt, att hans
underhafvande skulle berga sig bra, hvadan han hos
dessa efterlämnat ett älskadt och äradt minne. Af
sin samtid åtnjöt han mycken aktning och ansågs
som en man af omutlig heder, oafsedt sina stora
talanger och sin stora rikedom.

Genom sitt giftermål med Ulrika Sofia Bonde
kom August Anckarsvärd i besittning af en stor
förmögenhet, som vid hans död 1874, enligt
bouppteckning, belöpte sig till:

tillgångar  kr. 2,748,987: 92
skulder  109,814: 28
_________________
Behållning kr. 2,639,173: 64,

allt med mycket låga taxeringsvärden.
Fideikommissegendomen Bysta med Brefvens bruk,
omfattande 37,000 tunnland med sparade skogar, var
då taxerad till endast 1,463,454 kr.

Hvilken kraftig stam denna nu utgångna
grefliga Anckarsvärdska ätt var, bevisas bäst af
familjmedlemmarnes ålder. Stamfadern Michaël
Cosswa Anckarsvärd uppnådde 96 lefnadsår,
sönerna Carl Henrik 83, Johan August 91 och
Michael 86 år.


Johan August Gripenstedt.

Gripenstedt föddes i Holstein, nära Lybeck,
år 1813.

Med sina föräldrar öfverflyttade den unge
gossen vid l ½ års ålder till Västergötland, där han
på en liten egendom, Holmängen, tillbragte sin
barndom.

Vid 14 år tog Gripenstedt studentexamen i
Upsala, för att därefter studera för den civila
ämbetsmannabanan, hvilken plan dock undergick en
väsentlig förändring, i det han ingick som kadett
vid Karlberg och blef vid 18 år utnämnd till
underlöjtnant vid Göta artilleriregimente.

Gripenstedts första steg på den politiska
banan var då han under den märkvärdiga
riksdagen 1840 — 1841 representerade sin ätt på
Riddarhuset, och detta uppträdande blef utgångspunkten
för den lycka, ära och utmärkelser, hvilka
oafbrutet följde under hela hans lif.

Gripenstedt gjorde vid denna riksdag
bekantskap med de båda bröderna Anckarsvärd, med
hvilka han blef på det intimaste förbunden, och
slöt sig till desses opposition mot Karl Johans
godtyckliga styrelse. Efter riksdagens slut
eklaterades förlofning mellan Gripenstedt och August
Anckarsvärds äldsta dotter Eva, blifvande
fideikommissinnehafvare af Bysta och Brefvens stora
gods.

Som fästman tillbragte Gripenstedt julen 1841
på Bysta. På julaftonen tillkännagaf Gripenstedt
öppet, att han icke hade några julklappar att gifva.
sin fästmö eller hennes systrar, emedan han i så
fall hade måst sätta sig i skuld för sådana inköp,
hvilket han på inga villkor ville göra. Denna
Gripenstedts ridderliga förklaring upptogs
synnerligt väl af både fästmön och svärföräldrarne.
Följande sommar firades de ungas bröllop på Bysta.

Då Oscar I år 1848, närmast till följd
af februari-revolutionen i Paris samma år, skulle
ombilda sitt statsråd med liberala elementer, erbjöds
August Anckarsvärd en taburett, hvilket han
afböjde, men gaf i stället anvisning på sin måg,
Gripenstedt, och så inträffade den oerhörda
händelsen, att en 34-årig f. d. löjtnant inkallades som
konsultativt statsråd vid konungens rådsbord.

Denna Gripenstedts utnämning till statsråd
ansågs vara ett våldförande af grundlagen. Villkoren
för statsråds kompetens äro att vara ärliga,
redliga, allmänt aktade, infödde svenske män af den
rena evangeliska läran.

Gripenstedts infödingsrätt grundade sig därpå,
att fadern var svensk, Samma förhållande har
ägt rum med Thulstrup och senast med grefve
Douglas. Tolkningen af ordet infödd har således tre
gånger blifvit faststäldt, och det fordras således ej
att en svensk skall födas inom Sveriges gränser
för att kallas infödd.

Utnämningen väckte således ett oerhördt
uppseende genast från början.

Tre år senare blef Gripenstedt tillförordnad
och 1856 ordinarie chef för finansdepartementet.

Det hör till det ovanliga, att en man, hvilken
som Gripenstedt bildat sig helt och hållet för ett
yrke, vida skildt från den verksamhet, som sedan
blef hans, kunnat så sätta sig in uti för honom
främmande ämnen, att han på detta nya verksamhetsfält
kunde intaga en plats af så framstående beskaffenhet,
som förhållandet blef. Hvarken nationalekonomi
eller bankväsen hade så vidt man vet varit föremål för
några allvarsamma studier frän Gripenstedts sida,
då han inträdde i konungens statsråd, och dock blef
hans namn så godt som en fana, kring hvilken de
frisinnade, verkliga fosterlandsvännerna slöto sig.
Detta förklaras af hans utmärkt goda hufvud, hans
utomordentliga receptivitet och förmåga att fatta
en bestämd öfvertygelse, som han sedan ihärdigt
vidhöll efter att hafva med en ovanlig
hastighet tagit kännedom om hvad från olika håll
anförts. Härtill kom den ovanliga lättheten att
muntligen framställa sina vunna erfarenheter, hvilken ofta
i viktigare frågor antog karakteren af en vältalighet,
hvartill motstycke inom vårt land sällan förekommit.

Vid den långvariga 1856 — 1858 års riksdag
lyckades Gripenstedt genomdrifva flera af sina
mest nyttiga reformer, såsom afskaffande af
differentialsystemet i handelslagstiftningen,
hvarigenom firman James J. Dickson & komp:s i Göteborg
monopol på import af kolonialvaror från
transatlantiska hamnar reducerades till noll, i förening med
en ny tulltaxa, som upphäfde alla ut- och
införselförbud. Vid riksdagens början skildrade
Gripenstedt landets blomstrande tillstånd, som icke
var med någon föregående tid hos oss jämförlig
och som ej heller i proportion af något land
i Europa öfverträffades, hvilket under hela hans
lif, i synnerhet under kritiska tider, förskaffade
honom af hans antagonister namnet
”blomstermålaren”. Vid denna riksdag antogs äfven Gripenstedts
förslag till ett stambanenät med en kostnad af 110
millioner, som skulle upplånas inom eller utom landet.

Emellertid slutade ej denna riksdag lika
trefligt och sorgfritt som den hade börjat. I slutet
af 1857 utbröt den bedröfligt bekanta
penningkrisen, då Gripenstedt, för att rädda åtskilliga
nödställda individer inom landet från total ruin,
framlade och äfven lyckades genomdrifva i riksdagen,
att svenska staten upptog sitt första statslån
under 1809 års statsskick i — utlandet, hos några
israeliter i Hamburg och Frankfurt am Main:
Salomon Heine, Gebrüder Erlanger m. fl., å 12
millioner riksdaler.

Därigenom lyckades Gripenstedt emellertid
förekomma så väl Skånes som Stockholms enskilda
banks betalningsinställelser och möjliggjorde
dessutom, att en mängd i cession försatta
köpmansfirmor, såsom Wilhelm H. Kempe, J. A. Moll & komp.,
Ludvig Tydén & komp., Sten Lewenhaupt, Th.
Johns & komp., G. H. J. Matton m. fl., kunde utan
vidare uppgöra sina förbindelser i utlandet medelst
ackord, varierande mellan 5 procent (Matton) och
25 proc. (Kempe).

Denna svenska statens första låneaffär stötte
dock på mycket stark opposition. Gripenstedts
egen svärfar, August Anckarsvärd, yttrade sig om
den oerhörda skandalen, att den skuldfria staten
skulle ikläda sig förbindelser för att rädda en
handfull vinglare ur själfförvållad ruin. Den gamle
nationalekonomen biskop C. A. Agardh yttrade i
presteståndet de profetiska orden: "Genom den
nu inslagna vägen ser jag i framtiden vår gamla,
kära Svea långsamt förblöda".

Gripenstedts utmärkta talarebegåfning
framträdde aldrig mera lysande än under de
minnesvärda novemberdagarna år 1865, under debatten
om representationsförslaget. "Ingen”, säger en
minnestecknare, "som hört honom under dessa
allvarsfulla dagar, glömmer det intryck, han då
erhöll af Gripenstedt som talare, som patriot, som
adelsman, när han med af rörelse darrande stämma
uppmanade sina ridderliga medbröder att hänga
en ny krans, kanske den skönaste af alla, i sitt
minnes och sin äras tempel, ett tempel som är
oförgängligt".

Gripenstedt var i sina yngre år ifrig
skandinav och talade 1848 varmt för Sveriges
uppträdande till Danmarks förmån i det då pågående
kriget. Men då frågan om bistånd åt Danmark
1863 för andra gången förekom, lär det i
synnerhet ha varit Gripenstedts kraftiga ord, som
förmådde Karl XV att afstå från planen att utan
samverkan med vestmakterna deltaga i Danmarks
krig mot Preussen och Österrike.

Omedelbart efter riksdagens slut 1866 tog
Gripenstedt afsked frän sitt stadsrådsämbete. Af
Stockholms stad insattes han som representant under
de två första riksdagsperioderna.

Till följd af de svåra konjunkturerna i slutet
af 1860-talet och missväxt öfver hela landet under
två på hvarandra följande år, fick Gripenstedt i
riksdagen höra bittra förebråelser af de s. k.
fosterländske, hvilka icke allenast gåfvo hans
frihandelssystem skulden därtill, utan äfven gjorde
honom ansvarig för deras egna missspekulationer,
såsom då Emil Key i Andra kammaren beskyllde
Gripenstedt för att genom sitt frihandelssystem ha
gjort landet större skada, än hvad krig och pest
möjligen hade kunnat åstadkomma.

Alla dylika anlopp lade dock Gripenstedt ej
på sinnet, ty han var orubbligt öfvertygad om sitt
systems obetingade fördelar. Hans system gällde
hos oss äfven öfver 30 år och föll af en sådan
oförutsedd tillfällighet som Ångköks-Olles obetalda
skatt, af 11 kr. 35 öre.

Såsom varm anhängare af den fria
konkurrensen var Gripenstedt en afgjord motståndare till
den principen, att penningrörelsen skulle
koncentreras i en enda anstalt, Riksbanken, hvilken,
såsom då tillhörande lagstiftaren, kunde sägas nära nog
stå öfver lagen. Under Gripenstedts tid som
finansminister erhöllo också 16 enskilda banker
oktroj, och år 1864 utfärdades en förändrad banklag.

Mot förslaget att afskaffa grundskatterna och
indelningsverket uppträdde Gripenstedt på det
bestämdaste, ehuru han som stor jordägare underhöll
icke mindre än tio husarer från honom tillhöriga
kronoskatterusthållshemman.

***

Gripenstedt hade många enskilda vänner och
var i sällskapslifvet glad och angenäm. En af
hans intimaste vänner var den spirituelle
journalisten och fine sällskapsmannen Göran-Mengel, af
hvilken han fick många upplysningar ur det
fördolda och som höll honom à jour med hvad som
passerade i det dagliga lifvet samt dessutom
förmedlade hans finansiella medarbetareskap i
särskildt tidningen Aftonbladet. Långa tider var minst
en gång i veckan Mengel bjuden till middag i
Gripenstedts familjekrets, hvarefter de båda vännerna
timtals ensamma underhöllo sig med hvarandra.
Mengel svärmade för vackra duktyger och kunde aldrig
nog berömma det sköna innehållet i friherrinnan
Gripenstedts linneskåp.

***

Johan August Gripenstedt dog den 13 juli
1874. Den utmärkte mannen, som under sitt lif
hade att utkämpa så många strider, hade äfven
svårt att finna ro efter döden, ty hans stoft
jordades icke mindre än tre gånger, och vid hvarje af
dessa tillfällen höllos granna tal af kyrkoherden von
Heideken i Bälinge, hvilken vid det första tillfället
af klockaren i Jakob erhöll titeln af — hofpredikant.

***

Gripenstedt efterlämnade en boupptecknad
förmögenhet :

tillgångar  kr.  3,041,233: 38
skulder  „  533,868: 3
________________
Behållning 2,507,365: 35,

däruti inberäknad hustruns fideikommissegendom
med ett taxeringsvärde af kr. 1,692,926:77.

***

Gripenstedts äldste son, August, hade ärft en
god del af sin faders lysande begåfning, men
under sin uppväxttid alldeles för strängt uppfostrad
af sin mycket fordrande fader, tog hans lifliga lynne
desto mera ut sin frihet under mannaåldern, så
att han begick en mängd pojkaktiga dumheter,
måste taga afsked som officer och blef en odåga.
Hans bäste vän var under senare åren
operasångaren Pelle Janzon. De båda lustigkurrarnes
första bekantskap gjordes på Operakällaren, vid
hvilket tillfälle de råkade i slagsmål med hvarandra,
men blefvo sedan de såtaste vänner. August
Gripenstedt dog i Maj 1889, och Pelle Janzon följde
honom i Oktober samma år.


Alex. L. Soldin
och
Levy Joseph Eliasson.

A. L. Soldin föddes i Frankfurt am Main
på 1780-talet.

I sin ungdom hade han under krigen lärt känna
den store franske hjälten Bernadotte, hvilken ofta
begagnade israeliterna till spioner och utförande
af hvarjehanda. På 1810:talet inflyttade Soldin
till Sverige. Redan Gustaf den tredjes reglemente
af år 1782 medgaf med vissa förbehåll judars
inflyttning, och sådant skedde ock, ehuru detta till
viss grad motarbetades af de förut inflyttade,
all-alldenstund inga fattiga judar fingo inkomma i
Sverige och de själfva hade skyldighet underhålla
sina fattiga. 1806 stadgades, att inga judar fingo
inflytta utan särskildt tillstånd och detta stadgande
förnyades 1815. Först 1838 inträdde ändring
häruti, tillfölje af tidsandans fordran, då 1782 års
förordning ansågs föråldrad. Vilkoren för
inflyttning voro dock icke uppmuntrande därför. Då
år 1838 steget fullt uttogs genom att bevilja
judarne fulla politiska rättigheter, hade detta till
följd en så allmän påtryckning däremot, ej blott från
de då från ”kapitalets” tryck fullt fria tidningarna,
utan ock genom petitioner från alla landsändar och
samhällsklasser, att regeringen såg sig nödsakad
att några månader därefter i en särskild förordning
utfärda en förklaring rörande tillämpningen af
denna regeringsåtgärd.

Först år 1873 fingo judarne af konung och
riksdag gemensamt full likställighet med andra
svenska undersåter. Inom riksdagarna var det
förnämligast Sven Adolf Hedin, som kämpade för,
och Liss Olof Larsson, som kämpade emot det
fullständiga inkorporerandet af ett främmande
element i den svenska nationen.

A. L. Soldin slog först ned sina bopålar i
Norrköping, där han började en liten klädesfabrik med
några få väfstolar. Ull på kredit och litet förlag
fick han af sin trosförvandt Philip Jeremias. Soldins
lilla affär gick framåt, så att han inom några års
förlopp kunde öppna i Storkyrkobrinken i
Stockholm en butik för försäljning af egna och
andras Norrköpingskläden. Denna affär gick äfven
bra, i synnerhet sedan Henrik Davidson fått plats
inom disken i butiken. Den sedan så mäktige
generalkonsuln och kommendören af Vasaorden
började nämligen sin affärsbana som riddare af alnen
i Soldins bod.

Vid afresan från Norrköping var Henrik
Davidson så fattig, att han, liksom sina två äldre
bröder, måst vandra landsvägen till Stockholm,
om icke en vän, Pelle Grentzelius, gifvit honom
en tvåa banko till en fördäcksbiljett på ångbåten
”Raketen”.

Något eget förhållande förde Soldin i
gemenskap med presidenten i Kammarkollegium, baron
Skogman, hvilket förskaffade Soldin en hop
leveranser af kläden till arméförvaltningen. Efter ett
par tiotal af år var Soldin en rik man i sitt nya
fädernesland, men hans husliga förhållanden voro
icke lyckliga.

Soldin hade i sitt äktenskap ett enda barn, en
son, Ludvig Alexander, som var så rikt begåfvad,
att hans geni tangerade till vansinne. Innan 25 års
ålder var denne son medicine doktor med ett
öfvermått af den tidens teoretiska kunskaper, hvilka
han dock icke kunde använda i praktiken. Icke
allt var dock opraktiskt, tvärtom, men felet var
att det kom fram alldeles för tidigt. Doktor
Soldin blef förlofvad med en ung judinna i
Göteborg, en syster till den på sin tid mycket
bekante litteratören Jonas Philipsson, men då hennes
släkt märkte, att Soldins delvis förryckta idéer
snart skulle bryta ut i full galenskap, förmådde
de den unga damen att bryta förbindelsen. D:r
Soldin gifte sig därefter med en Stockholmsflicka,
men råkade snart i fejd med både hustru och
svärfar, och skandalösa rättegångsmål uppstodo
som följder häraf.

Doktor Soldin ville reformera åtskilliga
hygieniska förhållanden efter sina åsikter. En af hans
älsklingsidéer var att införa likbränning i Sverige,
hvilket förslag då (år 1857) bemöttes med det
bittraste hån af såväl tidningspressen som allmänna
opinionen.

Äfven andra doktor Soldins reformförslag
rönte samma öde, och striden hade till följd, att
doktorn slutligen blef komplett vansinnig och dog
på frimurarnes dårhus i Hamburg år 1859.

Med fadern lefde han äfven i osämja och
yttrade till denne under galenskapen i andra
personers närvaro:

”Ni är icke min far. Presidenten Skogman
är min verklige far."

Sonens olyckliga öde smärtade djupt den gamle
fabrikör A. L. Soldin. Han drog sig tillbaka från
affärerna och öfverlämnade fabriken i Norrköping
till sin hustrus brorson, Levy Joseph Eliasson, samt
klädeshandeln i Storkyrkobrinken i Stockholm till
dennes broder, M. J. Eliasson.

Soldin sysselsatte sig de senare åren med att
köpa konstsaker, i synnerhet vackra antika möbler.

På den tiden stodo alla slags konstsaker i
fabelaktigt låga priser. Soldin passade på både vid
auktioner och genom direkta köp samt köpte
dessutom med urskiljning. Han synes 1853 hafva
bosatt sig i Stockholm, hvarifrån han gjorde utrikes
resor. Under en sådan, 1855, besökte han
tillfälligtvis Nürnberg och köpte där en stor samling af
målningar, konstslöjdarbeten och kuriosa. Denna
samling hitfördes och uppställdes i Kirsteinska
huset, där den förevisades 1856. En katalog eller
”förteckning öfver Enskilda museum” trycktes
samma år och upptager 5236 nummer, utom en
samling sigill, en medaljsamling, en mindre
boksamling, en samling handteckningar, en samling
träsnitt, etsningar och kopparstick. Genom detta köp
tillfördes Sverige ett betydligt kulturhistoriskt bidrag.

Soldin bodde först i 16 Gustaf Adolfs torg
och sedan 1854—58 i 18 Drottninggatan, men
samlingarna voro inrymda i Kirsteinska huset.

Under flera års tid sökte han sedermera förgäfves
att få sälja sina samlingar. Till sist lyckades han
dock att efter många underhandlingar sälja
alltsammans till konung Karl XV för 200,000 riksdaler, som
med Soldinska samlingarna till grundstomme
inrättade sitt vackra museum på Ulriksdal.

När Soldin fått sälja sina samlingar, vände
han Sverige ryggen och flyttade tillbaka till sin
födelsestad, Frankfurt, men dog kort därefter och
efterlämnade en förmögenhet af 800,000 kr. som
han helt och hållet testamenterade till judiska
inrättningar i judarnes heliga stad, Frankfurt am
Main.

***

Levy Joseph Eliasson föddes i Stockholm år
1818 af fattiga föräldrar. Redan som gosse kom
han till sin fasters man, ofvan nämnde A. L.
Soldin i Norrköping.

Vid 29 års ålder fick han öfvertaga Soldins
klädesfabrik samt några år därefter, då denne
återflyttade till Tyskland, för mycket billigt pris
köpa hans stora, ehuru mycket illa bebyggda
gårdar i Norrköping.

Lyckan gynnade alltid Eliasson.

I de Soldinska etablissementen hade tre
tyskar, Pauckert, Stollenwerk och Rosenthal, i bolag
förhyrt lägenheter och där anlagt en större fabrik för
tillverkning af korderojer, en af de första fabriker i
den vägen i Sverige. Företaget var dock baseradt
på för litet kapital och de tre främlingarne lyckades
hvarken inom eller utom Sverige skaffa sig nödigt
förlagskapital.

Följden blef också, att företaget gick omkull,
då Eliasson passade på och för vrakpris af
konkursmassan köpte maskiner samt halffärdiga tyger
och råvaror.

Korderojtillverkningen fortsattes sedan af
Eliasson, hvilken efter ej fullt tjugo år var millionär.
Han sålde då sin fabrik och sina fastigheter till
Ströms bolag och flyttade till Stockholm samt
inköpte för mycket billigt pris huset n:r 11 vid
Brunkebergstorg, det s. k. Grevesmühlska huset.

Pauckert kvarstannade i Norrköping och fick
sitt lefvebröd som ullsorterare vid Drags bolag.

Eliasson var en enkel och välvillig man, som
alls icke gjorde något väsen af sig eller sökte väcka
någon uppmärksamhet. Dessutom var han
fullkomligt hederlig samt åtnjöt mycket godt anseende.

Han dog 1886. Hans boupptecknade
förmögenhet bestod af:

Tillgångar  1,323,965: 83
Skulder  24,859: 14
_________________________
Behållning 1,299,106: 69
Dessutom hade hustrun
genom äktenskapsförord från
sin fader en förmögenhet
af 9,959 riksdaler banko  14,937: 50
_______________________
Tillsammans 1,314,044: 19



De sista grefvarne Dücker.

En bland de störste hjältarne under
Sveriges storhetstid var lifländaren Karl
Gustaf Dücker, stamfader för den svenska grefliga
ätten Dücker. Han deltog i alla Karl XII:s krig
och tjänte upp sig under denna tid samt
utnämndes 1719 till grefve och fältmarskalk.

I sin ungdom stred han under de franska hvita
liljornas fanor, bevistade åtta fälttåg, sju
belägringar och två stora fältslag under Condés och
Luxembourgs öfverbefäl.

Freden i Rijssvik, 1697, förde honom tillbaka till
Lifland och Sverige. Vid krigets utbrott 1700 var
han generaladjutant i svenska armén. Under polska
fälttåget 1706 enleverade han en underskön
fjortonårig furstinna, Theodora Oginski, från ett kloster
i Vilna samt gifte sig med henne året därpå. Vid
samma tillfälle befriade han äfven hennes tre äldre
systrar och en kvinlig kusin från samma kloster.

Ducker var kommendant under Stralsunds
belägring 1715 och lyckades förmå Karl XII att i
sista stund rädda sig genom isen i en roddbåt
under Ankarkronas befäl.

Under Karl XII:s sista fälttåg mot Norge, som
slöts med konungens död i löpgrafven vid
Fredrikshall, var Dücker öfverbefälhafvare öfver hela
armén näst efter konungen och en af de första,
som infann sig på platsen, där konungen blifvit
skjuten. Genast därefter säges han ha skickat bud
till hertigen af Holstein att infinna sig på
glacisen vid det kungliga liket, då Dücker lofvade att
förmå generalitetet och armén att hylla honom som
tronföljare, om han ville afsäga sig enväldet och
antaga Gustaf II Adolfs regeringsform.

Då hertigen i bestörtningen öfver sin
morbroders död icke kunde förmås att fatta något
beslut och äfven lät förstå, att han ej skulle mottaga
kronan med mindre makt än företrädaren, skall
Dücker på sitt okonstlade soldatspråk ha yttrat:
”Nå, kan han ej vara en karl, så må han vara
en käring. Nu är det dessutom så godt som för
sent. Oss fattas inte regent.”

Dücker associerade sig strax därefter med
prins Fredrik af Hessen för att tillförsäkra
tronföljden åt dennes gemål, Ulrika Eleonora, Karl
XII:s yngsta syster.

Året efter Karl XII:s död dog Dückers hustru,
furstinnan Oginski. Redan följande året ingick
han nytt äktenskap med grefvinnan Hedvig
Wilhelmina Oxenstierna af Korsholm och Vasa,
hvilken sistnämnda efter mannens död hade hedern
att bära Gustaf III och hans syskon till dopet.
Från grefve Duckers första äktenskap
härstammade ättens sista manliga descendenter,
nämligen Karl Fredrik och Johan Henrik Walter Dücker.

***

Karl Fredrik Dücker föddes på Ellinge 1800
och inträdde 1817 som kornett vid Skånska
husarregimentet. Den militära banan lämnade han
tretton år därefter som löjtnant, för att sedan
uteslutande egna sig åt omvårdnaden af sitt
fädernegods Ellinge, hvilket han två år förut ärft efter
sin fader. På det uråldriga Ellinge framlefde han
sina dagar, ett mönster af gammaldags
aktningsvärdhet och ridderligt tänke- och handlingssätt,
enkel i vanor och anspråkslös i lefverne, vänlig
mot alla och af alla uppburen med vördnad.
Årsbarn med århundradet, förunnades det honom att
ej blott blifva vittne till, utan ock påskyndare af
den jättelika utveckling, som det skånska
jordbruket undergått under detta sekel.

Dückers eget gods, där ännu i hans barndom
ouppodlade betesmarker upptogo största delen af
ägoområdet, blef under hans tid försatt i så hög
kultur, att det numera intager ett af de främsta
rummen bland de skånska herrgårdarne.

I en tid då skånska adeln var allt annat än
frisinnad, stod Karl Fredrik Dücker som en varm
vän af politiska och kyrkliga reformer samt i nära
förbindelse med sådana reformvänner som Paulus
Ahnfelt, Gustaf Bromée, Thomander m. fl.

Som husbonde var grefve Ducker ett mönster
af godhet och välvilja emot sina underhafvande, af
hvilka ej heller någon enda deltog i de
Tullbergska oroligheterna i slutet af 1860-talet.

***

Grefve Karl Fredrik Dücker var en
humanistiskt bildad man och mycket hemmastadd i
litteraturen, med hvars idkare i Skåne han också
trifdes väl. Med den snillrike estetikern Törneros var
han ungdomsvän, och Törneros nämner i ett af
sina bref Karl Dücker som ”en af de ädlaste
svenske män”.

Med den på hans ålderdom frambrytande
Strindbergska riktningen inom vår litteratur var
gamle grefven dock ej belåten. En ung docent i
Lund, numera lektor i Visby, som i början af
Strindbergs framträdande ifrigt uppträdde emot denne,
understöddes och belönades frikostigt af
Dücker, och för sin uppfinning att skrifva Strindberg
med litet s fick han särskildt några hundra
kronor af grefven.

***

Karl Fredrik Dücker dog barnlös år 1889 och
efterlämnade en boupptecknad förmögenhet af:

Tillgångar  1,973,726:98
Skulder  301,624:47
_______________
Behållning 1,672,102: 51.


***


Vid grefve Dückers graf författade hans vän
professor Lysander, som själf dog några månader
därefter, den 25 April 1890, nedanstående verser,
de sista som flöto ur Lysanders penna:

Yttre storhets glans och ära
alltför stor att eftertrakta,
stundens verk och dagens lära
alltför tänkande att akta,

gick du stilla genom lifvet,
tyst och träget godt du gjorde:
det med fog och id vardt gifvet
och bar frukter som sig borde.

Där ett steppland förr har bugnat
rik kultur sitt visthus reder;
och af dem, din omsorg hugnat,
skördas tack i många leder.

Hvart din blick än kom att ila,
hjärtat kom med honom samman;
därför fick till slut han hvila
på din maka, ungdomsflamman.

Kransar ej din kista bölja,
blommor ej i mullen falla —
men dig många tårar följa:
du är också värd dem alla.


***


Johan Henrik Waller Dücker, kusinson till
den föregående, föddes på Årup år 1820.

Liksom hela sin släkt ägnade sig Henrik
Dücker först åt krigarbanan, avancerade till löjtnant
på skånska husarregimentet, men tog tidigt
afsked med ryttmästares namn, heder och
värdighet, för att odeladt egna sig åt skötseln af sitt
stora jordbruk. På Örtofta förde han den rike
ädlingens oberoende lif, skötande sina egna
affärer på ett förträffligt sätt och lika förträffligt
hjälpande många andra att ordna sin ekonomi.
Särskildt var han mycket anlitad som förmyndare.

Men Henrik Dücker samlade icke penningar
för sin egen skull, utan han afsåg alltid vackra
och nyttiga ändamål med dem. Sålunda fick Lunds
universitet år 1876 af honom emottaga den
storartade gåfvan af 40,000 kronor till en
stipendiefond, hvaraf allt sedan åtta studerande årligen
haft ett godt ekonomiskt stöd under studiernas
bedrifvande.

När det skånska jordbruket sökte afkasta
handelsberoendet af de danska mellanhänderna, var
Henrik Dücker en af dem, som satte in sitt namn
och sina penningar i Sydsvenska
ångfartygsaktiebolaget, hvars direktion han tillhörde.

Johan Henrik Walter Dücker dog ogift år
1892 och efterlämnade en boupptecknad
förmögenhet af:

Tillgångar  1,547,603: 47
Skulder  325,671:07
______________
 Behållning 1,221,932:40

Hela sin förmögenhet hade han testamenterat
till en vid hans frånfalle 24-årig underlöjtnant,
Jakob Erland Fredrik Bennet, med hvilken han icke
var besläktad, men för hvilken han hade fattat
tillgifvenhet och förtroende.

Af den frejdade grefliga ätten Dücker återstår
numera endast en några och sjuttio års fröken.


Magnus Julius Neijber.

Neijber föddes i Stockholm den 8 januari
1838 och gjorde ett lysande inträde i
denna världen. Vid hans dop, som förrättades af
sedermera domprosten Wallin, fungerade nämligen
som faddrar: hans excellens riksmarskalken grefve
Magnus Brahe, justitiekansleren Nerman, professor
P. Cedersköld, kommerserådet B. E. Rosenblad,
generallöjtnanten C. F. Meyer, grefvinnan
Rosenblad, född Grip, fru Wijkander, född Widegren,
och mamsellerna Barholtz och Olde.

Unge Magnus tillbragte några år i Arboga,
dit hans föräldrar hade flyttat, och sattes
höstterminen 1851 i Örebro Carolinska elementarläroverk,
där han började i tredje klassen. Neijber var en
mycket ”fin” gosse, som utmärkte sig i skolan, i
synnerhet genom sin vackra handstil. Kom så en
katastrof i slutet af vårterminen 1853, som icke satte
unge Magnus karakter och anlag i den bästa dager
och som nödgade honom att lämna skolan, efter att
förut för sin förseelse fått ohyggligt med stryk
af skolans dåvarande, omutligt rättvise rektor,
Otto Joel Gumælius.

Året därefter dog hans fader, och Neijber
återflyttade till Stockholm samt fick plats på
mäklarekontor.

Missödet i Örebro skola blef för Neijber en
varning, som han sedan tog i akt under hela sitt
lif. Han garderade sig inom sig själf, tänkte ett
och sade ett annat samt aktade sig att blotta de
dåliga tankar och beslut, som han dolde i sitt inre,
ständigt igensopande spåren af dessa, om de
någon gång kommo till utbrott. På samma gång
förde han alltid på läpparna uttalanden om heder,
ära och redbarhet, framför allt framhållande sina
egna utmärkta egenskaper, troligen inom sig
tänkande som så: när man själf har litet af en sak,
så måste man vara rädd därom. Tillika fördömde
han strängt de minsta felsteg hos sina
medmänniskor. Neijber var med ett ord en man, som såg
grandet i sin broders öga, men märkte icke bjelken
i sitt eget.

Neijber arbetade några år som förste man hos
stadsmäklaren C. G. Hierzèel och fick år 1871
öfvertaga dennes stora upparbetade affär och
fortsätta den i sitt eget namn. Under de därpå
följande goda åren gjorde Neijber utmärkta affärer
och förtjänade mycket pengar, så att han på tjugu
år från intet bragte sig upp till millionär.

Neijbers hufvudaffär som mäklare var med
tackjärn, trävaror och spannmål. I hindersmesso- och
fastingsmarkn^derna förmedlade Neijber största
delen af tackjärnsaffärerna emellan producenter och
konsumenter. Motala verkstad, som den tiden var
den störste köparen, liksom Gustaf Gredin och L.
Andersson i Nora, som voro de största säljarne
af tackjärn, läto alla sina affärer afslutas medelst
Neijbers slutsedlar. Den hafreexport, som före
mejeriernas inrättande florerade i Stockholm,
förmedlades äfven till största delen genom Neijber,
som snart gjorde både köpare och säljare
beroende af sig genom förskott och accepter, hvarför
han tog särskild provision, men visste merendels
alltid att skickligt akta sig för förluster.

Kom så ett af de så kallade bränvinskrigen,
hvaruti Neijber spelte en icke obetydlig rol och lät
genom extra handtryckningar förmå sig att skrifva
fingerade slutsedlar, afsedda att höja eller sänka
noteringen, allt efter en viss finanspotentats
ingifvelser och intressen. Icke desto mindre var
Néijber genast redo att förråda sin mästare, i kompani
med en numera afliden häradshöfding, i afsigt att,
genom sammankallande af extra bolagsstämma
under finansmannens vistande utrikes upplösa det
bolag, hvaruti den frånvarande innehade 4/5 af
aktierna. Kassörskan hos bolaget telegraferade
dock därom till sin husbonde, som hemkom, efter
att delvis under hemresan ha begagnat extratåg,
samma morgon som stämman skulle hållas.
Neijber, den ärlige mäklaren, ordnade dock saken på
så sätt, att ofvan nämde storfinansier samma dag
sålde alla sina aktier, och Neijber visste på samma
gång taga för sig en rätt betydlig del aktier i
bolaget som provision.

Senare var Neijber alls icke okunnig om Karl
Ohlsons bränvinsförsnillningar och biträdde äfven
dessa medelst utfärdande af fingerade slutsedlar
mellan Ohlsson och en annan bränvinsdisponent,
hvilket, när bedrägeriet blef upptäckt, kostade den
sistnämnde hans plats med 15,000 krs årlig lön
förutom fri bostad och ekipage.

Emellertid hade vederbörande fäst sin
uppmärksamhet vid Neijbers många tummanden af
mäklareförordningen, så att det var alls icke
frivilligt han i slutet af 1880-talet begärde afsked
som stadsmäklare. Någon för ”medborgaredygd"
ömmande utverkade emellertid åt honom, 1889,
som plåster lilla vasabandet.

***

Magnus Neijber hade ärft sin gudfaders, grefve
Brahes, nobla utseende, urbana umgängessätt och
lediga uppträdande — med ett ord, Neijber var
vid ytligt betraktande en typ af en fulländad
gentleman, men hans inre motsvarade ej ytan.

Ett bevis härpå!

Neijber hade förtjänat mycket pengar på
byggmästaren Edvard Thavenius. När denne på gamla
dagar, i följd af misslyckade spekulationer och
kanske äfven andra orsaker, kommit i förlägenhet,
sammankallade han sina fordringsägare. Bland
dessa var Neijber, som vid två sammanträden
öfverhopade den stackars Thavenius med
förebråelser, och hotade sätta honom i konkurs. Bland
fordringsägarne var äfven fabrikören Knut L-f, som
på det högsta ogillade Neijbers uppträdande mot
Thavenius. L—f lär då vändt sig till Neijber och
sagdt:

Bror Neijber, kom till mig i morgon
förmiddag, så skall du få full likvid för din fordran
af Thavenius, 25,000 kronor.

Med förbigående af många fula drag af
Neijber, tillkomna dels af afund och illvilja för att
störta konkurrenter och dels för utkräfvande af
hämnd, hvarvid Neijber med begagnande af
bulvaner betalte krigsomkostnaderna, är tillräckligt
att till belysande af mannens karakter och
tänkesätt redogöra för hans sista åtgöranden här i
lifvet, hvarpå han, oförsigtigt nog, har till
eftervärlden själf lämnat officiella bevis.

För år 1893 var Neijber af taxeringsnämnden
uppförd till beskattning af 21,822 kronors inkomst.

Neijber, som i verkligheten hade minst 75,000
kronors årlig inkomst, var nog ohederlig att till
Stockholms pröfningsnämnd inlämna en så lydande
skrifvelse:

Med bifogande af debetsedel, får undertecknad
härmed öfverklaga den mig för sistlidne år påförda
beskattning, anhållande att få densamma nedsatt i
enlighet med min verkliga inkomst, som jag så fort sig göra
låter skall uppgifva och styrka.

Stockholm den 8 september 1893.

M. J. Neijber.


När ärendet föredrogs i nämnden, hade Neijber
icke inkommit med den utlofvade bevisningen.
Klagomålet borde väl då hafva afslagits med detsamma,
men pröfningsnämnden uppsköt ärendet samt gaf
sin ledamot Isaak Hirsch i uppdrag att undersöka
befogenheten af sökandens klagomål. Före
protokollets justering lämnade hr Hirsch endast
muntliga upplysningar, utan bevisning om Neijbers
verkliga inkomster. Huruvida dessa voro af Hirsch
afgifna på heder och samvete, upplyser ej
pröfningsnämndens protokoll, men öfverläggningen ledde
till följande beslut:

Förre stadsmäklaren M. J. Neijber, hvilken taxerats
för 21,822 kronors inkomst, hade uti ingifna besvär
yrkat nedsättning i taxeringen. Och som inom nämnden
(af Isaak Hirsch) upplystes, att klagandens
beskattningsbara inkomst under år 1892 allenast uppgått till 10,900
kr., fann pröfningsnämnden skäligt nedsätta taxeringen
till 10,900 kronor.


Följande år uppförde taxeringsnämnden
Neijber för endast 10,900 kronors inkomst. När
pröfningsnämnden för samma år sammanträdde, var
Neijber tre månader förut afliden.

Till nämnden inkom då en skrift med
innehåll, att som aflidne Neijber under många år hade
undandragit sig honom åliggande beskattning, så
uppmanades kronoombudet att granska den efter
Neijber till rådhusrätten ingifna bouppteckningen,
för att få en säker utgångspunkt för Neijbers
taxering.

Detta föranledde till ett så lydande beslut;
Förre stadsmäklaren M. J. Neijber hade taxerats
för 10,900 kronors inkomst, men enär Neijber, som
under innevarande år aflidit, enligt vunnen upplysning haft
för år 1894 beskattningsbara inkomster af 39,578
kronor, beloppen upptagna i jämnade tal, fann
pröfningsnämnden skäligt förordna, att med undanrödjande af
f. stadsmäklare Neijbers åsatta taxering, Neijbers
sterbhus skulle taxeras för 39,578 kronors inkomst.

Om hvilka betydliga skattebelopp Neijber på
detta vanhederliga sätt i 20 års tid undansnillat
från stat och kommun, kan man häraf göra sig en
föreställning.

***

Magnus Neijber dog 1894 och efterlämnade
en boupptecknad förmögenhet af:

Tillgångar  1,136,878:46
Skulder 	4,068:50
__________________
Behållning 1,132,809:96

Dessutom osäkra fordringar till belopp af kr.
370,732: 22.

Såsom alldeles värdelösa tillgångar upptages:

60 aktier i Luosavara Kirunavara bolag
à 1,000  60,000
25 d:o i Svenska juteväfverifabriksbolaget
à 1,000 kr  25,000
5	d:o i ”Svenska Morgonbladet" à 1,000 kr.  5,000
20 d:o i Cementbolaget à 500 kr  10,000
10 d:o i Gotlands maltfabrik à 1,000 kr.  10,000

Däremot äro kommanditförbindelser i
sistnämnda firmas broderaffär, Erik Öhmans söner &
komp., till belopp af 12,000 kr. med löpande 8
proc. ränta upptagna till parivärde.

Inga donationer bevara Magnus Neijbers minne.


Hugo Adolf Hamilton.

Friherre Hugo Hamilton föddes på Nerikes
Bo år 1802. Hans fader var Karl Didrik
Hamilton, landshöfding i Örebro och öfverste
kammarherre hos konung Karl XIII, en af denne
konungs intimaste frimurarebröder. Denne Karl
Didrik Hamilton har efterlämnat mycket upplysande
berättelser om tronföljarevalet i Örebro år 1810
och de intriger, som då utspeltes af marskalk
Bernadottes agenter.

Hugo Hamilton erhöll förberedande
undervisning vid en privat undervisningsanstalt i Vechelde
i Tyskland, blef student i Upsala 1819 och
promoverades fem år därefter till filosofie magister
med berömliga kunskaper i klassiska språk,
linguistik, estetik och historia. Under studenttiden kom
Hamilton i liflig vänskapsförbindelse med sin
promotionskamrat, den genialiske skalden Karl Aug.
Nicander. Samtidigt studerade kronprinsen Oscar,
sedermera Oscar I, i Upsala och denne omfattade
den unge, sympatiske Hamilton med synnerligt
utmärkande vänskap. Af kronprinsen utverkade
Hamilton ett anslag åt Nicander till företagande af
en resa till Italien, men vare sig att anslaget var
för knappt eller att, som troligt är, den
opraktiske skalden ej kunde hushålla, nog af, Nicander
hemkom skuldsatt. Hugo Hamilton försköt då till
reglerandet af Nicanders affärer en ej obetydlig
summa, och då den stackars skalden, hvars
kroniska hjärtlidande och inre oro gjorde honom allt
mer och mer ohågad för ämbetsmannagöromålen,
höll på att gå under i hufvudstaden, gaf den
ridderlige vännen honom en lång tids tillflygt på sitt
vänliga och lugna Bo.

***

Efter slutade universitetsstudier ingick Hugo
Hamilton i utrikesdepartementet och blef på samma
gång kammarherre hos kronprinsen Oscar.
Hamilton tog dock afsked från hofvet år 1839 för att
öfvertaga sin faders fideikommissegendomar Bo och
Gryts bruk, men bibehöll emellertid, ehuru
missförstånd senare kom emellan, orubblig
tillgifvenhet för sin ädle konungslige vän, till hvars minne
Hamilton, året efter konung Oscar I:s död, lät vid
Bo uppresa en 50 fot hög bautasten af granit,
hvilken invigdes på årsdagen af konungens
begrafning, vid hvilket tillfälle länets
hushållningssällskap, hvars ordförande Hamilton var, hade sitt
årssammanträde på Bo. Under senare hälften af
1840-41 års riksdag, efter öfverläggningen i
tullfrågan, erhöll Hamilton af konung Karl Johan
anbud att gå in i statsrådet och öfvertaga
finansportföljen, men undanbad sig förtroendet. Efter
konung Oscars tronbestidning blef Hamilton samma
år, 1844, kungl. teaterdirektör, hvarmed han
fortfor till dec. 1848, men blef nästan samtidigt, år
1845, märkvärdigt nog, generalpostdirektör och
verkade som sådan till år 1850, då det kom en
fnurra på tråden mellan den höge ämbetsmannen
och ännu högre vederbörande, hvilket gjorde, att
Hamilton begärde och erhöll afsked.

I båda befattningarna, såsom teater- och
postdirektör, hvilka väl kunnat kräfva hvar sin man,
verkade Hamilton emellertid med framgång och nit,
och det var för mycket nit vid
postunderhandlingarne i Paris, som föranledde hans afgång från
ämbetsmannabanan. Sin verksamhet som
teaterdirektör tecknar Hamilton själf sålunda:

”Jag gjorde det då till mitt mål i främsta
rummet att söka återväcka till nytt lif den
svenska dramatiken, som af brist på uppmuntran länge
slumrat, och därnäst att genom sträng
sparsamhet undvika teaterns skuldsättande samt därjämte
några kännbarare förluster för lottägarne, bland
hvilka jag själf var en. Jag var också nog
lycklig att snart få emottaga åtskilliga mer eller
mindre lyckade dramatiska arbeten och ansåg mig
icke böra tillbakavisa äfven de mindre fulländade,
blott de röjde någon talang, såsom enda sättet
att uppmuntra författarne att åstadkomma något
bättre. Emellertid uppsattes då och gåfvos med
framgång stycken af Börjesson, Blanche, Jolin,
Dahlgren, Ridderstad m. fl.; klassiska arbeten af
Shakespeare och andra stora författare gåfvos
äfven, och då därjämte vår ryktbara Jenny Lind
flera gånger under denna tid besökte
fäderneslandet och gaf öfverfulla hus åt teatern, lyckades det
direktionen att under fyra år ej skuldsätta teatern
och därjämte i det allra närmaste hålla lottägarne
skadelösa. Naturligtvis kunde dock ej, om detta
mål skulle vinnas, den yttre lyx utvecklas, som
man sedan sett, och personalen måste nöja sig
med måttliga inkomster.”

Ingen person kunde vara mera passande till
kungl. teaterdirektör än Hugo Hamilton, med hans
stora estetiska kunskaper och fina smak,
hvarmed han förenade en välvilja och en omtanka om
artistpersonalen, som saknar motstycke i teaterns
historia. De unga aktriserna inbjödos i hans
familj, och hans friherrinna, den intagande och ädla
Louise Ridderstolpe ägnade de unga damerna en
moderlig omvårdnad. Hamiltons hufvudsyfte var
att höja artisternas sociala anseende, och han
lyckades däruti, på samma gång som han höjde dem i
estetiskt och moraliskt hänseende.

Hugo Hamilton var icke allenast en varm
älskare af skön konst, utan var tillika en flitig och rätt
lyckad utöfvare däraf. Han tecknade och utgaf flera
litografiska arbeten, bl. a. illustrationer till
Nicanders Runor, Tegnérs Frithiofs saga (24 planscher)
och Axel (12 planscher). Teckningar ur
Skandinaviens äldre historia (28 planscher), planscher
öfver återfinnandet af Gustaf II Adolfs lik på
slagfältet vid Lützen, öfver Gustaf Adolfs och Axel
Oxenstiernas möte i Nürnberg m. fl.
Ej underligt således, att Hamilton kallades
till både ledamot och hedersledamot af Fria
konsternas akademi.

Hugo Hamilton inköpte en mängd dyrbara
konstsaker, som förvaras på Bo, och hvaraf han
gjorde en fideikommisstiftelse till framtida
innehafvare af detta gods.

Hugo Hamiltons riksdagsmannabana började
redan 1828 och fortsattes sedan oafbrutet i 42 år,
hvarunder han företrädesvis arbetade för
kulturfrågor, för brottmålslagens mildrande och
bränvinslagens förbättrande, för
representationsreformen samt för en friare tullagstiftning och
näringsfrihet.

Om icke ett oförmodadt dödsfall inträffat, hade
Hugo Hamilton antagligen kommit i nära
släktskapsförhållande med själfva konungahuset.
Hamilton hade en underskön dotter, begåfvad med
faderns snille och moderns utmärkta kvinliga
egenskaper. Den unga damen var hoffröken och kom
i nära beröring med den utmärkt älsklige och
sympatiske prins Gustaf, som för ädlingens dotter
fattade en innerlig kärlek, mäktig att trotsa alla
hinder, och hade icke prins Gustaf helt hastigt vid
25 års ålder dött af tyfoidfeber i Kristiania, så
hade vi måhända 40 år tidigare haft en prinsessa
Bernadotte i Sverige. Fröken Hamilton var vid
prins Gustafs död endast 18 år gammal. Hon
ingick fem år därefter ett lyckligt äktenskap med
en henne värdig ädling, men dog i blomman af
sin ålder.
Sommaren 1851 var prins Gustaf på Bo och
besökte då i sin värds sällskap ett
landtbruksmöte vid Brefvens bruk. Vid detta tillfälle höllos
storslagna tal för prinsen af August Ankarsvärd
och Hugo Hamilton.

Författaren till detta arbete, då en 9-årig
gosse, var närvarande och glömmer aldrig prins
Gustafs tacksamhetstal till sina värdar. Den
älsklige prinsens starka och lifliga röst påminde
mycket om vår nuvarande konungs, men han skorrade
något, och i synnerhet framkommo de skarpa
franska r-ljuden mycket utpreglade.

Hugo Hamilton var god talare, och man hörde
honom gärna med uppmärksamhet, liksom det var
ett nöje att se den ståtlige mannen med de vackra
dragen, det hjärtliga uttrycket och det välljudande
tonfallet, då han lade sitt ord i vågskålen för
hvarje god saks framgång.

Öfverflödigt är måhända att tillägga, det
Hamilton i politiskt hänseende var hela sitt lif igenom
varmt och ärligt frisinnad.

I sitt hem delade Hamilton sin tid emellan
sin familj och skötandet af en vidlyftig ekonomi,
utvecklade i stor skala sin järnhandtering,
afskaffade stattorparesystemet och bränvinsbränning,
införde torfberedning och rationell
skogshushållning, anlade nyodlingar af mer än två tusen
tunnland, byggnadsarbeten, järnvägar m. m. Men
tiden räckte ändock till för riksdagsarbete, för
studier, kommunala värf, skrifställeri och skön konst.

Hugo Hamiltpn hade stor skicklighet att hos
personer upptäcka gryende anlag, hvilka
sedermera kommo till högsta grad af utveckling. Från
en af sina resor i Tyskland medförde han t. ex. till
sitt bruk Gryt en tysk ingeniör, som han ville
engagera för kanontillverkning i stor skala vid Gryt
och Hjortkvarn. Denne fann dock resurserna för
små och kommunikationerna den tiden för svåra,
så att han afböjde det i fråga satta
kompaniskapet och återvände till Westphalen. Denne man
var den sedan världsberyktade Krupp i Essen,
stålkanonens uppfinnare.

Under senare delen af sitt lif öfverlämnade
Hamilton förvaltningen af sina stora egendomar
till sin son och drog sig helt och hållet tillbaka.
Han var vorden sjuklig och hans kraft bruten af
för mycket arbete.

Hugo Hamilton dog år 1871 och efterlämnade
en boupptecknad förmögenhet:

Tillgångar  1,273,879:23
Skulder  101,777:33
__________________
Behållning 1,172,101:90

med ovanligt lågt angifna värden. Hans egendom
Bo, med underlydande, hade då ett taxeringsvärde
af 1,001,400 kr., men åtta år senare ett värde af
2,326,000 kr.

Hugo Hamilton var en af de noblaste män,
som vår aristokrati någonsin haft att uppvisa.


Olof David Weinberg.

Weinberg föddes i Sundsvall år 1810 och
började sin merkantila bana som
bokhållare vid Vifsta varf, men återflyttade till
Sundsvall och var på 1840-talet egen handlande
därstädes.

I slutet af 1840-talet flyttade Weinberg till
Stockholm och dref här affärer, tills han 1855
tillträdde befattningen som disponent vid nämnda
varf, hvilken befattning han innehade i nio år.

Som Weinbergs lycka och medgång till stor
del sammanfaller med Vifsta varfs historia, så
torde en kort redogörelse angående detta bolag
hafva sitt intresse.

Bolagets tillkomst föranleddes af en
naturförödelse för omkring 100 år sedan, hvartill vårt land
saknar motstycke. Nedanför Indalsälfvens utlopp
ur den forna Ragundasjön, bredvid stora
landsvägen emellan Fors och Ragunda kyrkor, fanns
då ett omkring 80 fot högt fall, kalladt
Gedungsen, däraf omkring 50 fot i lodrät höjd, i hvilket
timret sönderslogs och fördärfvades, när man sökte
framflotta det. Man var därför allt sedan Karl
XII:s tid betänkt på att bereda ett nytt aflopp från
Ragundasjön i Indalsälfvens nuvarande strömfåra
och arbetet därmed började redan under
Frihetstiden samt fortgick med längre eller kortare
afbrott i 20 års tid, tills det slutligen afstannade
tillföljd af klagomål från nedanför boende
hemmansägare.

Emellertid öfverenskommo Ragunda och
Stuguns sockenmän år 1795 att fullborda företaget
efter en af den s. k. Vild-Hussen uppgjord plan.

Denne Huss hade varit handlande i Sundsvall
och inlåtit sig i många djärfva spekulationer, hvilka
dock vanligen misslyckades.

Huss fortsatte gräfningen i den vid sidan af
fallet belägna grusåsen, men året därpå inträffade
en ovanligt hög fjällflod, så att denna grusås
genomskars af vattnet.

Tidigt en vårmorgon höllo Vifsta fiskare på att
vittja, sina laxtinor i älfven, då de fingo höra ett
starkare älfsbuller än vanligt. De klättrade då
uppför den branta sluttningen af stranden, för att
se efter hvad som kunde orsaka dånet. Från
höjden sågo de först Vild-Hussen komma ridande
utmed andra stranden på en löddrig häst och
oupphörligt skrikande allt hvad han förmådde:

”Skynda undan! Ragundasjön kommer efter!”

Och i samma stund reste sig en hög
vattenmassa, som hvälfde i sin famn kvarnhjul, hustak,
mastträd m. m. och sköflade hela dalen,
Den starka vårfloden hade gifvit hastig och
kraftig hjälp åt Vild-Hussens gräfning.
Vattenmassan ur den två och en half mil långa sjön med
en areal af 7,000 tunnland uttömdes på mindre
än fyra timmar och ökade älfvattnet till mera än
25 fots höjd öfver dess dittills kända högsta
vattenhöjd. Omkring 40 människor omkommo i
floddalen, hvarförutom alla sågar och vattenverk jämte
gårdar, lador och skog, som varit i vägen,
försvunno. På eftermiddagen, då vattnet hunnit
undan, plockade de räddade fiskarena lax i
tallgrenarna, där den spetsat sig, äfvensom bland den
uppbökade jorden. På Ragundasjöns botten, där
älfven skurit sig ned öfver 40 fot, skördas sedan
dess årligen 2- à 3,000 lass det bästa hårdvallshö.

Genom denna tilldragelse blef Indalsälfven
möjliggjord för flottning, och dess närmaste följd blef
äfven Vifsta varfs anläggning. Härmed
uppträder Vifsta varfs grundläggare, den både för
lärdom och affärsskicklighet utmärkte lektor Helzén
i Hernösand, hvilken lyckades förlika de
vattendränktas anspråk på skadeersättning af Ragunda
och Stuguns sockenmän genom att de senare
förbundo sig att till de förre betala 16,000 plåtar,
under förhoppning att Helzén skulle kunna skaffa
dem inkomst af en stambok, hvilket äfven
lyckades. Helzén erbjöd därefter bönderna 4,000 kr.
för stamboken, hvilket antogs, och Helzén öfvertog
själf densamma.

En målande skildring af tilldragelsen infördes i
Posttidningen och intogs i kyrkans stambok,
hvarigenom Helzén lyckades hos hela Sveriges innebyggare
väcka så stort medlidande, att 16,000 kronor inflöto.
Däraf utbetalte Helzén 4,000 kr. till bönderna, men
stoppade 12,000 kr. i egen ficka.

Därefter bildade Helzén ett bolag för att
bereda arbetsförtjänst åt de genom öfversvämningen
lidande och ingick själf som störste delägare
däruti. Bolaget, som bildades år 1798, afsåg
skeppsbyggeri och rederirörelse, men sysselsatte sig
äfven något med uppköp och skeppning af trävaror.

Bolaget inköpte 20 ¼ mål i Vifsta by i Timrå
socken (24 mål = 1 mantal) och bolaget
innefattade 164 lotter.

För sina onekligt stora förtjänster blef Helzén
af konung Gustaf IV Adolf utnämnd till riddare
af Vasaorden.

Helzén lyckades äfven att den 14 september
1802 erhålla k. resolution, daterad Drottningholms
slott, innefattande tillstånd att från Vifsta
skeppsvarf utföra till utrikes orter trävaror och järn, men
hans begäran att få införa och tullbehandla sina
förnödenheter afslogs, och hänvisades han i detta
fall till Hernösands tullstation.

Helzén, som alltid visste hålla sig framme, då
någonting var att förtjäna, erhöll för sitt bolag
af staten stora vidsträckta skogsmarker för snart
sagdt ingenting, ett sätt, som på den tiden
brukades till trävarurörelsens befrämjande.

Efter Helzéns död drefs rörelsen ungefär på
samma sätt, ehuru i förminskad skala, och år
1851 anlades den första ångsågen, med två
ramar. Rörelsen beredde dock icke delägarne
sådan förtjänst, att någon utdelning kunde i fråga
komma.

Weinberg hade redan som bokhållare vid
Vifsta varf inköpt ett par aktier i bolaget och
under den tid, han var handlande i Sundsvall,
tillbytte han sig sina flesta aktier, vanligen
gifvande valuta därför med en ankare bränvin pr
aktie.

Såsom störste delägare i bolaget kallades
Weinberg till disponent, hvilken befattning han skötte
med energi och duglighet.

Emellertid blefvo under hans tid
konjunkturerna sämre för skeppsbyggeriet, och fraktfarten
öfvergick mer och mer till ändamålsenligt byggda
ångare. Ej heller var Weinberg fackman hvarken
som skeppsbyggare eller trävaruhandlare, men han
var själf nog klok att inse detta, hvarför han sökte
finna en skicklig efterträdare för att till denne
öfverlämna förvaltningen af den betydande, ehuru
icke med synnerlig vinst drifna affären.
Samtidigt omdanades affären till ett aktiebolag med
120 aktier á 1,000 kr., hvaraf Weinberg erhöll 30
aktier eller en fjärdedel i bolaget.

En skicklig disponent erhöll bolaget år 1864
i förvaltaren vid Svartvik, Charles Ekström, som
hade börjat sin bana på Dicksonska kontoret i
Göteborg och som den store brukspatronen James
Dickson j:or sedan tagit till sig som sin högra hand
på Svartvik.

Ekström var rätte mannen att omskapa
affären till en lönande sågverksrörelse. Under hans
tid förökades sågramarnas antal från två till
fjorton och tillverkningen i förhållande därefter, så
att skeppningen under de senare åren belöpte
sig till 11- à 12,000 standard om året. På samma
gång gick affären med sällsynt stor vinst och
utdelningarna växte år från år, så att de under
flera år uppgått till 3,800 kr. om året eller
nära fyra gånger mer än aktiernas nominella
värde.

Weinberg, som hade flyttat till Stockholm,
fick nu i lugn och ro skörda frukterna af sitt
föregående arbete. Han gjorde inga som helst
affärer, njöt den rike mannens sorgfria lif, men
vandrade sin väg tyst och stilla genom lifvet samt
gjorde ingen människa något för när. Mången
tyckte, att han såg dryg ut, men detta kom sig
nog däraf, att han var närsynt, och i följd däraf
hade en egen gång och satte upp sitt hufvud. I
verkligheten var han dock en snäll och välvillig
man samt beredd att hjälpa och understödja sin
nästa, då det behöfdes. Under sin lifstid gaf han
bland annat 16,500 kr. till Nordiska museum, och
i sitt testamente gjorde han frikostiga donationer
till åtskilliga välgörenhetsinrättningar.

Olof David Weinberg dog 1884 och
efterlämnade en boupptecknad förmögenhet:

tillgångar  kr.  1,672,870:18
skulder  „  59,172:55
_________________
Behållning 1,613,097:63.

Hans trettio aktier i Vifsta varf äro i
bouppteckningen upptagna till 20,000 kr. pr st., men
hafva i verkligheten tiodubbelt värde.

Såsom slutomdöme om Weinberg kan sägas,
att han bar sin lycka och rikedom med
moderation.

*


Jakob Jakobson Westin.

Westin föddes i Stockholm år 1810. Hans
farfar, som var soldatson från Vesterås,
kallade sig Westin, efter födelsestaden, och var
redan för omkring 150 år sedan egen garfvare i
Stockholm samt på sin tid en af Stockholms mest
ansedde borgare. Redan under Frihetstidens
riksdagar var han såsom riksdagsman i borgareståndet
så mäktig inom mösspartiet, att han, i förening
med biskop Serenius i Strengnäs, kunde
genomdrifva baron Reuterholms utnämning till riksråd,
i förhoppning att R. sedan skulle dansa efter
deras pipa, hvilket dock icke blef förhållandet,
hvadan Westin sedermera lärer yttrat: ”Jag ser, jag
haft orätt uti att draga fram björnen ur skogen”.
Denne Johan Westin var en af Gustaf III:s
farligaste politiske motståndare. På revolutionsdagen
den 19 augusti 1772 fick Westin dela äran med
rådsherrarne att blifva satt i fängsligt förvar, tills
ständerna antagit den framlagda regeringsformen
och riksdagen blifvit afslutad. Vid 1778 och 1786
års riksdagar gjorde Westin ånyo i borgarståndet
skarp opposition mot konungens regering och gjorde
gemensam sak med sina gamla vänner från
Frihetstiden, Fersen, Frietzcky och Pechlin, men döden
befriade Gustaf från denne oförsonlige antagonist,
ty Westin dog efter riksdagens slut år 1786.

Johan Westin hade tre söner, hvilka äfven
voro garfvare i Stockholm och som, i olikhet med
fadern, voro ifriga gustavianer samt stodo på
konungens sida vid dennes kamp mot adeln under
finska kriget och 1789 års riksdag.

Den äldste af bröderna, Johan Westin d. y.,
var riksdagsman för Stockholm i borgarståndet
vid åtta på hvarandra följande riksdagar samt
ståndets talman vid den märkvärdiga riksdagen i
Örebro år 1810.

Det var dessa tre rika och mäktiga bröder,
som af Sergel, på Stockholms borgerskaps
vägnar, beställde Gustaf III:s staty, hvilken restes på
sin nuvarande plats år 1808.

Äfven efter regementsförändringen 1809
intogo bröderna Westin samma framskjutna
ställning som förut, och huru ansedda desse
storborgare voro på sin tid, kan man få ett begrepp om
däraf, att excellensen grefve von Engeström i sina
Minnen och anteckningar omnämner, att han den
15 augusti 1815 efter en middag hos sin vän
åldermannen Jakob Westin åkte direkt upp till konselj
på Stockholms slott.

Denne Jakob Westin, som dog år 1829, var
ader till vår Jakob Jakobson Westin. Från dessa
tre bröder Westin härstammar hela den nuvarande
stora Westinska släkten.

***

Jakob Westin d. y. var endast 19 år gammal
vid faderns död, men öfvertog, oaktadt han ännu
icke var myndig, den stora, fäderneärfda
rörelsen. Redan vid 29 års ålder blef han ålderman
och var den siste innehafvaren af denna
hederstitel inom Stockholms borgerskap.

Att en mängd kommunala uppdrag och
utmärkelser skulle hopa sig på Westin var naturligt,
bland annat var han en af Stockholms
representanter i borgarståndet vid 1847—48 års riksdag.
Sin stora garfverirörelse skötte Westin med
sådan klokhet och framgång, att han redan vid 47
års ålder kunde som rik och oberoende man draga
sig från affärerna, för att uteslutande ägna sig
åt sina många förtroendeuppdrag, åt studier och
samlandet af böcker. Redan vid 14 års
ålder hade Westin af sina sparpenningar inköpt sig
en liten boksamling, mest på bokauktioner.
Hågen för böcker växte med åren, och som medel
ej tröto, blef Westins boksamling en bland de
största svenska enskilda och omfattade till sist
30,000	band, hvartill kommo en dyrbar och stor
handskrifts- och autografsamling samt en i sitt
slag ensam kollektion af kartor, utsikter, planer
och dylikt rörande Sveriges alla delar. Westin
hade en bestämd plan för sitt samlande: han
skaffade sig endast sådana litterära alster, som i
någon mån kunde vidkomma eller upplysa Sveriges
häfder, land och folk, dess forna och närvarande
utveckling. Framför allt samlade han Stockholmiana.

Att Jakob Westin under dessa omständigheter
skulle stå i nära beröring med litteraturens och
forskningens mera framskjutna män inom vårt land,
faller af sig själft. Dessa voro städse välkomna
gäster både i Westins bibliotek och vid hans
gästfria bord.

Westin visste att njuta af bordets nöjen och
drufvans safter och iakttog däruti icke alltid den
gyllene måttan. Han tänkte därvid på
samma sätt som den store Lennart Torstenson,
hvilken svarade sina vänner, då de i all välmening
bådo honom att iakttaga mera måtta i sitt
lefnadssätt: ”Jag vill icke öfverlefva mig själf!”

Bland Westins intimaste vänner under hans
senare år voro professorerna N. A. Wilander och
kurhusläkaren Moje Nyman. Dessa öfvertalade honom
att skänka sitt dyrbara bibliotek och alla därtill
hörande samlingar till Upsala universitet. Ett af dessa
båda professorer bevittnadt gåfvobref därå
upprättades den 20 april 1877, hvarefter de tre vännerna
festade hemma hos Westin i dagarna tre. Att
Westin till Upsala Akademi skänkte hela sin samling
af Stockholmiana var naturligtvis stor skada för
Stockholms stad, och man kan säga, det var
otacksamt af Westin.

Till erkänsla för den storartade gåfvan
kallades Westin vid universitetets 400-åriga jubelfest i
september 1877 till filosofie doktor. Den stora
donationen oaktadt, var Jakob Westin värdig en
dylik utmärkelse, ty han var en bildad, och
ganska lärd man. Sin kärlek för vetenskapen
visade Westin ytterligare därigenom, att han i sitt
testamente skänkte 50,000 kr. såsom grundval för
ett vetenskapligt samfund vid Upsala universitet,
med villkor, bl. a., att samfundet skulle föranstalta
topografisk-historiska beskrifningar öfver
Stockholms stad och landskapet Upland på grundvalen
af det i hans bibliotek samlade materialet. En
katalog öfver en stor del af detta material har år
1892 blifvit utgifven af v. bibliotekarien Bygdén.

***

Jakob Westin dog 1880 å sitt snedt emot
Carlberg belägna sommarnöje Mariedal, och
efterlämnade en boupptecknad förmögenhet:

Tillgångar  945,354:94
Skulder  133,351:06
__________________
Behållning 812,003:88.


Westin hade en enda dotter, som vid
faderns död var 15 år gammal. I sitt testamente
förordnade Westin, att om denna dotter dör utan
barn, så skall hela hans förmögenhet tillfalla
Upsala universitetDenna dotter är numera gift med medicine
doktor C. A. Strömberg.. 

Med Jakob Westin gick Stockholms siste
ålderman och siste storborgare ur tiden.


Carl Fredrik Bohnstedt.

Bohnstedt föddes i Stralsund som svensk
undersåte, år 1776. Hans fader var
kommerseråd. Flera af Stockholms förnämste köpmän för
100 år sedan voro infödda Stralsundsbor och vi ha
bland dessa att anföra von Bippen, Hebbe,
Schinkel och Wallis.

Bohnstedt kom i slutet af förra århundradet
till Stockholm och arbetade då hos firman Bippen
& komp. samt etablerade vid detta sekels början
den stora och ansedda firman G. F. Bohnstedt,
som sysselsatte sig med skeppsrederi och export af
järn, andra metaller och trävaror. Affären gick bra
och utvidgades efter hand, så att Bohnstedt inköpte
huset n:o 8 Slottsbacken, som ännu i våra dagar
kallas Bohnstedtska huset.

År 1810 inköptes äfven den stora
bruksegendomen Riddarhyttan i Vestmanland från herrarne
Vestman. Den Bohnstedtska affären drefs med
skicklighet och framför allt med mycken
försigtighet, så att firman hade stort anseende och ansågs
som en af de solidaste affärer i Stockholm,
Bohnstedt hade två söner, af hvilka den ene
biträdde i affären och den andre ägnade sig åt
brukshandteringen, aflade hofrätts- och
bergsexamina, genomgick Falu bergsskola samt ingick som
kanslist i bergskollegium, men blef sedermera
faderns förvaltare på Riddarhyttan. Senare blef
han ägare af det stora godset Rinkesta i Rekarne
och granne till den bekante store brukpatronen
Lasse Celsing.

En rolig episod från denna tid kan anföras.

Bohnstedt beklagade sig för Celsing, att en af
den senares torpare hade vid ett tillfälle illa
slagit en af den förres bönder. "Jag lofvar dig, bror
Bohnstedt, att min torpare skall få dubbelt med
smörj af mig, mot hvad han gaf din bonde”,
svarade Celsing, som därefter skickade bud till i
fråga varande torpare att infinna sig hos
brukspatronen.

I Celsings mottagningsrum, innanför
brukskontoret, voro väggarna beklädda med allehanda
redskap af så väl vegetabiliskt som animaliskt
materiel, afsedda för genomprygling, vid behof, af
Lasses underhafvande, och det kunde till och med
hända, att både bokhållare och inspektörer ibland
fingo sin traktering.

Torparen infann sig, och Lasse tog ned en
dagg från väggen, sägande:

”Du har klått en af Bohnstedts bönder; lägg
upp dej!"

"Ja ... men nådi’ patron skulle ha hört, hva’
han sa’”, invände torparen.
”Hva’ sa’ han då?” röt Celsing.

”Jo, han sa’, att hans patron var dubbelt
rikare än brukspatron, och då kunde jag inte låta
bli att ge honom ett kok stryk."

”Sa’ han något mer?" grymtade Celsing.

”Han sa’, att brukspatron var en stor
drummedarj!”

”Hva’ svarte du då?" frågade Celsing.

”De’ kunde ja’ inte säja någe te’”, svarade
torparen.

Lasse Celsing hängde upp daggen på väggen
och sade åt torparen:

”Gå ut till inspektor Öhlin och säg till från
mig, att du får en tunna råg.”

Karl Fredrik Bohnsledt dog 1838 och
efterlämnade en boupptecknad förmögenhet:

Tillgångar i Stockholm b:ko rdr  428,835: 6, 11.
Loviselund vid Drottningholm  8,111: 18, 7.
lägenheten, Rådan i Spånga  18,815: 47, 10.
Riddarhyttan i
Skinnskattebergs socken  126,651: 31, 10.
_________________________
Tillsammans banko rdr 582,415: 9, 1.
Skuld  17,760: -, —.
_________________________
Behållning banko rdr 564,655: 9, 1.

eller 846,982 kr. 69 öre. Som Bohnstedt förut,
vid sin hustrus död, hade afvittrat sina barn, så
kan man beräkna den samfällda Bohnstedtska
förmögenheten till öfver en million kronor, en
ansenlig rikedom för 60 år sedan.

* * *


Bohnstedt efterlämnade två söner och en
dotter. Den äldste sonen öfvertog firman, men dog
ett par år därefter. Den yngre sonen fick
Riddarhyttan, som han bibehöll i 10 år, hvarefter
han sålde denna värderika egendom för en
spottstyfver, i förhållande till dess värde, till
brukspatron Hinnerson på Garphyttan och dennes måg,
C. J. Olsson, hvilken kort därefter blef ensam ägare
af hela Riddarhyttan.

* * *

Olsson var en fattig gosse från Lerbäcks
socken, som började sin bana med att gå omkring i
bygden och sälja nubb, men vid sin död
efterlämnade han 4,800,000 kronors förmögenhet, enligt
vid Åkerbo och Skinnskattebergs häradsrätt
ingifven bouppteckning.

* * *

En jämförelse emellan den yngre Bohnstedt
och G. J. Olsson, de båda ägarne af
Riddarhyttan, kan ha sitt stora intresse. Bohnstedt hade
godt hufvud, hade aflagt både bergsexamen och
Falu högre bergsskolas examen. Han inträdde
sålunda på bruksbanan utrustad med all sin tids
teoretiska utbildning, hvarjämte han i arf fick en
af Sveriges bästa och största bruksegendomar icke
allenast skuldfri, utan därtill ett stort kapital att
använda som förlag och till egendomens
förbättring. Bohnstedt kunde dock icke använda sitt
öfvermått af teori i praktiken, saknade initiativ 
och var dumsnål, ville ej riskera något kapital på
brukets omdaning och kunde till följd däraf ej
tillgodogöra sig detsammas stora resurser och
afkastning. Bohnstedt blef 1860 adelsman och dog 1888.

C. J. Olsson, ehuru olärd och utan alla
teoretiska kunskaper, var dock ett verkligt geni.
Genom stor praktisk duglighet blef han disponent
vid Dalkarlsbergs grufvor, när hans blifvande
svärfar, Hinnerson, lämnade denna plats och inköpte
Garphytte bruk. Olsson lyckades förmå sin rike
svärfar att i bolag med sig inköpa Riddarhyttan
af Bohnstedt, som sålde denna bruksegendom till
dem för det onaturligt låga priset af 200,000 rdr.
Hinnerson dog några få år därefter, och Olsson
blef ensam ägare af bruket. Ur de stora
slagghögarna, samlade under ett par århundraden,
lyckades det den praktiske Olsson att i många år
uttaga 1,500 å 1,800 centner koppar om året.
Riddarhyttan är nu ett bolag, som innehafves af
Olssons barn, med ett aktiebolag af tre millioner kronor.

* * *

I nästa uppsats skola vi lämna redogörelse för
Bohnstedtska firmans fortsättning under Nils
Magnus Höglund.


Nils Magnus Höglund.

Höglund föddes i Stockholm år 1801 af
fattiga föräldrar. Fader- och moderlös
redan vid 12 års ålder, måste gossen ut i världen
för att på egen hand förtjäna sitt bröd. Utan
annan underbyggnad än den han kunnat inhämta i
en lägre skola, var Höglund städse angelägen att
förkofra sig uti kunskaper och omfattade hvarje
lägligt tillfälle att inhämta sådana.

Under det Höglund i andras tjänst använde
största delen af sin tid, fortsatte han dock med en
egendomlig ihärdighet att på lediga stunder, då
andra vid hans ålder vanligen söka nöjen,
fullkomna sin själfbildning.

Vid 17 års ålder fick Höglund anställning på
Bohnstedtska kontoret och förvärfvade sig snart
sin principals välvilja, hvartill hans stora
arbetsamhet i förening med beredvillighet gjorde
honom fullt berättigad. Åt språkstudier stod
företrädesvis Höglunds håg. Hvarje med möda
hopsparad penning använde han till inhämtande af
ytterligare undervisning, väl inseende, att 
kunskaper äro ett stort kapital, om de rätt tillgodogöras.
Under denna tid af hans ofta bekymmersamma
ungdom försakade han nära nog det allra
nödvändigaste för den honom med hvarje år kärare
blifna läsningen.

På detta sätt blef han väl hemmastadd uti
särskildt franska, tyska och engelska språken.

G. F. Bohnstedts järnexport skedde
förnämligast på Portugal och Italien. Gamle Bohnstedt
själf kunde egentligen icke något annat språk än
svensk-tyska.

Inseende nyttan af att hafva en språkkunnig
och på främmande platser och med dess
förhållanden fullt förtrogen man engagerad på sitt
kontor, erbjöd Bohnstedt på sin bekostnad Höglund
att vistas två år i Portugal och Italien, och
Höglund emottog anbudet med tacksamhet. Han
lärde sig under denna tid fullständigt både
portugisiska och italienska samt gjorde firman viktiga
tjänster genom att betydligt utvidga densammas
försäljningar af järn i dessa länder.

Under gamle Bohnstedts sista år hade
Höglund en liten andel i firman, och vid sin död år
1838 ålade Bohnstedt sin äldste son att upptaga
Höglund som kompanjon, som ock skedde, men
sonen dog ett par år därefter. Höglund öfvertog
då ensam firman i eget namn, N. M. Höglund,
hvilket var endast en namnförändring, ty alla de
gamla kunderna kvarstannade, alldenstund Höglund
åtnjöt deras fulla förtroende. En stor förändring
skedde dock i firmans verksamhet och affärernas
gång. Bohnstedt var till ytterlighet försigtig och
lämnade ej större förlag åt sina kunder, än hvad
hans egna medel medgåfvo, samt hade en
panisk förskräckelse för att upplåna penningar. N.
M. Höglund uppdref sin firma inom några få år
icke allenast till Stockholms största exporthus,
utan äfven till dess största rederifirma. Ingen
firma i Stockholm hade före hans tid på så kort
tid vunnit ett sådant anseende och så
obegränsadt förtroende. Höglund utvecklade en otrolig
arbetsförmåga, hvilken, utom den trägna
sysselsättning, som chefskapet för ett stort handelshus
pålägger, togs i anspråk för en mängd
kommunala uppdrag. På sina senare år ansågs Höglund
såsom den förnämste på Stockholms börs.

Emellertid är icke allt guld som glimmar, och
ingen kunde tro, att firman N. M. Höglund från
sin första början var byggd på lösan sand och i
verkligheten endast en storartad vigilansaffär samt
en vacker såpbubbla, färdig att brista när som
helst.

På Höglunds tid funnos inga privata banker
och kreditanstalter i Stockholm, hvaruti
allmänheten kunde deponera sina penningar. Till följd
af sitt stora anseende erbjöds Höglund från
mindre kapitalister deras sparpenningar utan några
hypotek, och dessa voro fullkomligt nöjda med hans
förskrifningar å beloppen, hvilka ansågs lika säkra
som Riksbankens. Höglund tog emot så mycket
penningar han kunde få till 5 à 5,7 procents ränta
samt utlämnade beloppen som förlag åt bruksägare
emot 6 proc. och 2 proc. provision.

Under N. M. Höglunds lifstid voro
konjunkturerna för sjöfarten goda, och firman med sina
små fartyg, som gingo ut med järn och trä till
Portugal och Medelhafvet samt hemkommo med
laster af vin och salt m. m., inseglade på sina
resor mycket penningar. Firmans stora, utsträckta
verksamhet förorsakade dock emellanåt redan
under Höglunds tid kännbara förluster, men
förtroendet var obegränsadt och N. M. Höglund ansågs
tio gånger rikare, än han i verkligheten var. Icke
ens vid Höglunds död fick allmänheten någon
inblick i firmans verkliga ställning, som med
omsorg hemlighölls, och affärerna fortsattes af änkan
Fredrika Höglund och mågen, C. A. Cantzler, samt
efter dennes död, af den andra mågen, C. A.
Lindroth, på den förut inslagna] vägen, men i ännu
större skala.

Nils Magnus Höglund dog vid 55 års ålder
år 1856. Den efter honom förrättade
bouppteckningen visar:

Tillgångar . . . 2,089,659: 41

Skulder . . . .  1,766,656: 23

Behållning 323,003: 18

Om firman hade likviderat vid N. M.
Höglunds död, så hade möjligen debet och kredit gått
ihop, men firman var då redan engagerad i så
dubiösa företag som 300,000 kronors förlag till
Nyköpings verkstad och ungefär lika mycket i
Nyhamns och Fredshammars bruk. Firman 
fortgick dock med växlande framgång i öfver 20 år,
alltigenom med samma förtroende, till dess
densamma den 2 december 1878 måste gifva sina
fordringsägare meddelande om, att den var
insolvent med en skuldsumma af 6,175,264 kr. 29 öre
och en brist af 401,806 kr. 19 örePå papperet, men i verkligheten 2 millioner större., samt
dessutom borgensförbindelser till belopp af 3,700,600 kr.

*


Johan Karl Åkerhielm.

Åkerhielm föddes å Dylta bruk i Nerike
år 1807 och var son af
generaladjutanten friherre Samuel Åkerhielm.

Efter vid Upsala universitet aflagd
kansliexamen ingick den unge Åkerhielm i utrikeskabinettet
och vistades tre år som attaché vid svenska
beskickningen i Firenze. Vid hemkomsten därifrån
år 1832 ägnade han sig åt brukshandtering och
landtbruk samt var moderns och syskonens
förvaltare af de betydliga egendomarne Dylta och
Kåfö i tio års tid, hvarefter han år 1842 bosatte
sig på den af honom inköpta vackra egendomen
Ökna i Floda socken af Södermanland.

Sin riksdagsmannabana började Åkerhielm vid
den märkvärdiga 1840—41 års riksdag och
bevistade sedan alla riksdagar före
representationsförändringen såsom själfskrifven ledamot af
ridderskapet och adeln. Såsom en mycket klok och
försiktig politiker vann Åkerhielm stort inflytande
på Riddarhuset och tilldelades så framstående 
förtroendeposter som att vara ordförande i
statsrevisionen och statsutskottet.

När järnvägsstriderna började, arbetade
Åkerhielm mycket för Västra stambanans dragande
genom Södermanland, anförande såsom skäl därför
bland annat: ”Jernväg norr om Mälaren
tillkommer nog på enskild väg inom några få år i alla
händelser ”, och framtiden visade, att Åkerhielm i
detta fall profeterat rätt.

Åkerhielm var kammarherre hos konung
Oscar I och stod i mycken gunst vid hofvet. Detta,
tillika med hans riksdagsförtjänster, ansågs som
fullgoda meriter för erhållande af
landshöfdingeplatsen i Örebro, hvartill han utnämndes år 1856.
Under sina första höfdingeår möttes Åkerhielm
med mycket misstroende inom Örebro län, och
misstämningen öfver hans utnämning var ganska
utpräglad, men dunstade snart bort och
försonades fullständigt, när Å. under 1859—60 års
riksdag energiskt arbetade för och lyckades
genomdrifva en statsbana från Örebro till Hallsberg.
Sin befattning som ståthållare på Örebro slott
representerade Åkerhielm på ett utmärkt sätt. Han
var den allra artigaste och gästfriaste värd,
umgicks med stadens och länets mera framskjutna
familjer och förstod att göra sitt hem trefligt och
angenämt, så att alla som kommo dit kände sig
hemmastadda. Som enskild person var Åkerhielm
en nobel, välvillig och tillmötesgående världsman,
som förde sig med den okonstlade ledighet som
tillkom hans börd och rikedom,
Han var alls icke någon dålig landshöfding
och uträttade för sitt läns bästa vida mera än
hans ämbetsbröder gjorde i de närmast belägna
länen. Genast från sitt tillträde tillhöll han sina
underordnade att vinnlägga sig om skyndsamhet
och ordentlighet i sina expeditioner, hvilka
förhållanden ej varit de bästa under hans
företrädares tid. Ämbetslokalerna besökte han flitigt och
ingrep själf i ärendenas gång samt var
mycket intresserad för de saker som voro under ompröfning.

När det nya cellfängelset i Örebro blef
färdigt, bemödade Åkerhielm sig särskildt om att
där från början införa ordning och skick, och dess
direktör, den originelle ”medaljören" Isak Ohlin,
som var en fanatisk beundrare af sin herr baron
och landshöfding, uppfyllde äfven sin förmans
befallningar i de minsta detaljer.

***

Till följd af flera års felslagna skördar, i
förening med ogynnsamma konjunkturer för
bergs- och skogsbruk, utbröt i slutet af 1860-talet en
allmän affärskris öfver hela riket. Ingenstädes
lämnade den dock så svåra spår efter sig som i
Örebro län.

I ett af de första numren under år 1868
berättade länets förnämsta tidning:

”Vår stads förste medborgare, hvarför neka
sanningen af detta medgifvande, har begått
förfalskningar till betydliga belopp, såväl i enskilda
banken härstädes som i offentliga kassor, och därefter
rymt från staden för att sätta sig i säkerhet.”
Denne man var kamreraren och
regementsskrifvaren Lars Widestrand, som på sin tid spelte
första fiolen inom Örebro stad och län.
Utgången från ett fattigt hem i Viby socken, hade denne
man utan uppfostran och kunskaper förstått att
genom sitt slipade hufvud, i förening med
oförskämdhet, bringa sig upp till en framskjuten och
ledande ställning. I förening med sin svåger,
Lundgren, hade han gjort en lysande affär genom att
försälja Åmmebergs zinkgrufvor till belgiska
bolaget Société de la Vieille montagne och därpå
förtjänt en stor förmögenhet. Ej nöjda härmed,
öfverlämnade sig de båda svågrarne åt vilda
spekulationer för att förtjäna ännu mera penningar.
Lyckans gudinna blef dem dock sedan otrogen.
Stora förluster i förening med dyrbart lefnadssätt
förde dem inom några få år till ruinens brant.
Lundgren måste göra cession redan i medio af
60-talet, men Widestrand höll sig uppe ett par år
längre i följd af att han genom det förtroende han
åtnjöt, i förening med bristande kontroll, kunde
ogeneradt plundra de kassor, som voro honom
anförtrodda. Då måttet var rågadt, upptäcktes att
han förfalskat och stulit öfver 300,000 kr.
Vederbörande blundade, förfalskningarna voro kända i
hela staden, men ändock tilläts Widestrand att
resa därifrån under förevändning, att han skulle
fara till Stockholm för att skaffa sig resurser till
balansens betäckande. I stället for Widestrand
till Helsingborg, där stationsinspektoren Anrep hade
en isbåt i ordning för hans öfverförande till danska
landet. Först då vederbörande visste, att
Widestrand var utom Sveriges område, utfärdade Örebro
länsstyrelse telegraforder om hans arrestering, men
då var fågeln redan i säkerhet på väg till
Amerika.

Landshöfding Åkerhielm klandrades mycket af
den allmänna rättskänslan för sin slapphet och
liknöjdhet att låta Widestrand undkomma sitt
välförtjänta straff, men visst folk i Örebro var
synnerligen förtjust öfver detta landshöfdingens
tillvägagående.

Några månader därefter inträffade en ännu
större skandal.

Kapten Wijkander, disponent för Ölsboda
bolag och grundläggaren af de stora järnverken vid
Degerfors, hade i Örebro enskilda bank och
Skandinaviska kreditaktiebolaget belånat falska
lånehandlingar till icke mindre belopp än 800,000
kronor.

Upptäckten gjordes därigenom att sedermera
statsrådet Lovén, som blef nedsänd till Örebro
af finansministern Gripenstedt för att till följd af
de Widestrandska förfalskningarna inspektera
Örebrobanken, fäste sin uppmärksamhet vid att hans
far och bror samt justitiekansleren von Koch stodo
som borgesmän för Wijkander på
hypoteksreverser till belopp af flera hundra tusen kronor.
Lovén antecknade alla förbindelserna i sin
annotationsbok. Vid sin hemkomst till Stockholm nekade
borgensmännen för sina namn och förklarade, att
papperen voro falska, hvadan Lovén genast
inberättade förhållandet till landshöfdingeämbetet i
Örebro.

Nu däremot handlade Åkerhielm med en
berömvärd raskhet. Posten medförde underrättelsen
till Åkerhielm på lördags eftermiddag. Genast
utskrefs arresteringsorder på Wijkander, och en
gevaldiger afsändes därmed till den två mil
därifrån boende bergsfogden Edström, som
iordningställde en täckt vagn med två hästar och under
natten reste till det fem mil från honom belägna
Ölsboda. Själfva palmsöndagen år 1868 inträffade
Edström på Ölsboda, just som Wijkander satt vid
frukostbordet. Wijkander hade aftonen förut fått
en anonym biljett: ”Res genast. Ni är upptäckt!”
och hade sina kappsäckar färdiga samt skulle gifva
sig i väg efter frukosten. Edström framförde sitt
ärende, men Wijkander nekade i brutala ordalag
och framtog en revolver samt rusade emot Edström.
Den kraftfulle bergsfogden fråntog dock Wijkander
vapnet, grep honom själf i nacken och befallde
sina två medhjälpare att påsätta honom
handklofvar, hvarefter sällskapet reste, medförande fången
till Örebro.

Wijkander, som nödgades bekänna, dömdes
till sex års straffarbete, efter hvilket straffs
aftjänande han begaf sig till Amerika, och man vet
därifrån ingenting om hans vidare öden. Det har
äfven uppgifvits, att han fått plats vid bergverk i
Schlesien, och att släkten ej vet något närmare om
honom, men fruktar att han äfven där gjort sig
skyldig till brott.

Efter tjugu års tjänstetid tog Åkerhielm
afsked från landshöfdingetjänsten år 1876 och fick
till efterträdare statsrådet Bergssröm.

Vid Åkerhielms afskedstagande inströmmade
en mängd adresser från det lifaktiga länets alla
delar, uttryckande erkänsla för det lyckliga och
skickliga regemente, som Åkerhielm som
landshöfding hade fört. Dessutom föranstaltades en
storartad afskedsmiddag på Örebro hotell, vid hvilket
tillfälle de båda skalderna Gumselius och Lindblad
uppstämde ståtliga lofkväden till den gamle
höfdingens ära.

Åkerhielm drog sig tillbaka till sin vackra
egendom Ökna, där han lefde i tre år, aktad och
omtyckt af sina grannar och sockenbor.

Johan Karl Åkerhielm dog år 1879 och
efterlämnade en boupptecknad förmögenhet af:

Tillgångar  1,116,189: 27
Skulder  97,176: 93
________________________
Behållning 1,019,012: 34


I bouppteckningen äro upptagna egendomarna
Fogelsta och Ökna till respektive 479,913 och
365,734 kr., men dessa egendomar äro värda minst
50 proc. att ej säga dubbelt mera.


Gustaf Falhem.

Falhem föddes å Helsinggården i Stora
Kopparbergs socken år 1799 och tillhörde en
gammal bergsmanssläkt, som ända sedan
1300-talet varit delägare i Falu grufva och bosatt i
Falun eller dess omedelbara närhet.

Namnet Falhem antogs af Gustaf Falhems
fader, som var bergsrådman och riksdagsman för
Falun.

Gustaf Falhem, som vid sin faders död var
endast 17 år gammal, öfvertog vid myndig ålder
den fäderneärfda Helsinggården, en landtegendom
en mil från Falun med 60 tunnland åker, men
med gården följde äfven egen kopparhytta i Falun
och fjärdeparter i bergslaget.

I 40 år var Gustaf Falhem bergsman och dref
sin egen kopparhytta, tills år 1862 bergsmännens
hyttor inlöstes och smältningen började bedrifvas
för bergslagets gemensamma räkning. På
Falhems tid delades den från grufvan uppfordrade
malmen i vissa s. k. ”hopar”, hvilka dels såldes
på auktion till betäckande af allmänna utgifter,
och dels utdelades till fjärdepartsinnehafvare för
att sedan utsmältas af de brukande bergsmännen
vid deras hyttor. I äldre tider lottades på
grufstugan om den ordning, hvari fjärdeparterna skulle
få malm, hvilket kallades "dobbla”, och hvilket
tillgick så, att man kastade tärning i ett stort
kopparfat, då den, som slog högsta ögonen, först fick
malm. Ju mera malm, som grufvan gaf, desto
oftare dobblades det.

Fjärdeparternas antal var ifrån år 1815 ända
tills år 1888 1,200 och ansågos som fast
egendom, då däremot öfriga grufvor äro lös egendom
Till följd häraf hade icke heller fjärdeparterna
något nominelt värde, och när bergslaget år 1888
omdanades till ett aktiebolag med 9,000 aktier à
1,000	kr = 9,000,000 kr. — erhöllos 8 sådana
aktier för hvarje fjärdepart. Värdet på en sådan
fjärdepart har varierat högst betydligt under olika
tider. I början af århundradet utbyttes de villigt
emot en rulle tobak och ett halfstop bränvin.
Under 1850-talet var deras vanliga värde 500 kr.

Källarmästaren Renström i Falun var på sin tid
den störste fjärdepartsägaren i bergslaget men
hade vunnit sina mesta fjärdeparter på spel. Hans
point i brädspel var en fjärdepart, och dubbelt för
”Jan”. Rehnströms måg, bergmästaren Lundhquist,
innehade efter sin svärfar 75 fjärdeparter, hvilka
numera efter aktiernas saluvärde skulle
representera en förmögenhet af två millioner, men ”lätt
fånget, snart gånget”. Lundhquist spekulerade
bort alltsammans och dog utfattig år 1892.
År 1860 hade bergslaget på sin rörelse en
behållning af 49,435 kr., hvaraf 48,000 kr., eller 40
kr. på hvarje fjärdepart, utdelades.

År 1896 hade bolaget en behållning af nära
2 millioner, hvaraf dock endast utdelades 8
procent på hvarje aktie, eller tillhopa 720,000 kr.

Vid sidan af hans bruksrörelse kommo flera
allmänna uppdrag Falhem till del. Under många
år var han direktör i Kopparbergs enskilda bank,
hvilken den tiden hade sina sedlar till färgen lika
röda som garkopparen från bergsmännens hyttor.

Vid 1847—1848 års riksdag var Gustaf
Falhem riksdagsman i borgarståndet såsom
representant för Falu bergslag, ett förtroendeuppdrag,
som eljest under de flesta ståndsriksdagarna
efter 1834 innehades af hans äldre broder,
bergsrådmannen Erik Falhem. Vid den nämnda
riksdagen var Falhem ledamot af dåvarande allmänna
besvärs- och ekonomiutskottet.

Gustaf Falhems hem på Helsinggården var en
typ af ett gammaldags, hederligt, gästfritt och
förmöget bergsmanshus, i hvilket den glade och
gemytlige värden alltid med största vänlighet
mottog alla sina vänner och bekanta. Gustaf
Falhem var en mycket klok, praktisk man, och inom
hus sköttes ekonomien på samma förståndiga sätt
af hans förträffliga hustru, fru Jeanette, hvilken
nog i sin mån bidrog till husets snabba förkofran
och blifvande stora rikedom. Hvarje Gustafsdag
infunno sig Falhems vänner på Helsinggården för
att fira hans namnsdag, och då stod glädjen högt
i tak, ända tills midnattstimmen slog, ty då
inträdde alltid fru Jeanette, tog bort punschen och
sade gästerna farväl på samma gång hon yttrade:
”Nu tycker jag, att herrarne kunna resa hem.”
När frun hade gått, tog Falhem fram två i
beredskap gömda krus med holländsk likör.

”Innan ni resa", sade Falhem, skrattande, ”skola
vi tömma dessa, och ni taga färdknäppen. ”

Gustaf Falhem hade ett enda barn, en dotter,
gift vid 19 års ålder med dåvarande
lasarettsläkaren i Falun, d:r O. F. Hallin. När Hallin 1865
utnämndes till medicinalråd och flyttade till
Stockholm, trifdes herrskapet Falhem ej längre i Falun,
hvadan svärfar sålde Helsinggården och flyttade
äfven till Stockholm, hvarest han tillbragte de sista
25 åren af sin långa lefnad och fick i två år
öfverlefva sin måg.

Ända mot slutet bibehöll Falhem fulla
själs- och kroppskrafter, och ännu 90-årig sågs den
undersätsige, men starkt byggde mannen promenera
å hufvudstadens gator. Gustaf Falhem dog 1890
och efterlämnade en boupptecknad förmögenhet:

Tillgångar  1,194,842: 01.
Skuld (begrafnings- och
bouppteckningskostnad)  4,932: 90.
_______________
Behållning 1,189,909: 11.

I bouppteckningen äro hans 337 aktier i Stora
Kopparbergs bergslag upptagna till 1,200 kr. st.,
men gälla nu 2,650 kr. Till sin dotter hade han
förut skänkt 80 st. sådana aktier.

Till Falu stad gjorde Falhem en donation af
10,000 kr., af hvars ränteafkastning 100 kr.
utdelas årligen till stadens fattige, men återstoden
lägges till kapitalet, till dess detta uppgår till 20,000
kr., då hela räntan får utdelas.

I ett afseende var Falhem den
märkvärdigaste af alla våra millionärer, i det att han
lyckades undandraga sig all subvention till Nordiska
museum, hvars nitiske föreståndare ej gärna
försummar gentlefolk i Falhems ställning.


Johan Henrik Wegelin
och
hans måg C. F. K. Nieroth.

Johan Henrik Wegelin föddes i Stockholm
år 1768 af förmögna föräldrar. Efter slutad
uppfostran hemma tillbragte han flera år i
Tyskland och England, för att danas till köpman och
industriidkare, samt hemkom därefter till Stockholm
för att biträda sin fader, grosshandlaren Henrik
Wegelin, i dennes rörelse, som bestod uti ett
sockerbruk vid Stora Badstugatan på Söder.

Efter faderns död fick Wegelin öfvertaga
sockerbruket, hvilket han dref med stor fördel under
många år, hvarjämte han köpte efter hand de
betydliga bruksegendomarna Schisshyttan och Uttersberg
samt Ulfsunda landtegendom utanför Stockholm.
Dessutom ägde han hus på Blasieholmen.

Wegelin var en af sin tids störste sportsmän.
Den sport, som på 1830-talet förnämligast
idkades i Stockholm, var trafkörning på isen i
skärgården och Mälaren. Wegelins fux, vallacken
”Sleipner Varg”, var den förste slädtrafvare på sin
tid och kunde springa en svensk mil på 17 ½
minuter.

Uppfostrad under Gustaf III:s tid, hade
Wegelin tillägnat sig denna tids seder, bruk och lätta
konversation.

Som denna tids störste rouéer nämnas, förutom
konungagunstlingen Armfelt, Montgomery, Bunge
och Wegelin.

Montgomery var öfverste vid Nylands regimente,
blef såsom en af Anjalaförbundets hufvudmän dömd
till döden, men benådades med deportation till S:t
Barthelemy, hvarifrån han fick återvända efter
Gustaf III:s död. Montgomery var tre gånger gift och
efterlämnade tolf i äktenskapen födda barn och
dessutom öfver ett hundratal telningar på
sidolinien. Vid Uplands dragonkår — sades det — hade
han 25 söner i ledet, däraf, bland musiken, 6
mulatter, födde på S:t Barthelemy.

Öfverhofjägmästaren grefve Mårten Bunge,
ägare af de stora Ockelboverken med en ägovidd af
100,000	tunnland, hvilka numera innehafvas af
Kopparberg-Hofors aktiebolag, var i allo lik sin
vän Montgomery, ehuru icke på älskogsbanan fullt
så produktiv som denne. Bunge sökte sina damer
företrädesvis bland Operans aktriser och dansöser
och fanns beständigt om kvällarna mellan
kulisserna. Vid ett dylikt tillfälle sade han till den
kvicke Lars Hjortsberg:

”Hvilken vacker skog, herr Hjortsberg; jag
tror mig aldrig ha sett dess like!”
”Jag tror, att det också är i den här skogen
som herr öfverhofjägmästaren har skjutit sitt
mesta villebråd ”, svarade Hjortsberg.

Vid Operan fanns en mycket vacker aktris, vid
namn Charlotte Lagerqvist, hvilken grefve Mårten
en tid mycket kurtiserade, hvadan den unga
damen erhöll vedernamnet ”Mårtens gås”.

Mamsell Charlotte kom för sent en gång till
en repetition och erhöll förebråelse därför af Lars
Hjortsberg, som då var regissör.

”Go’a Hjortsberg, jag har gått allt hvad gås
kan!” försäkrade hon.

”Ja, Lotta lilla, det är just felet, att du inte
går som en människa”, replikerade Hjortsberg.

Charlotte Lagerqvist var dotter till en löpare
vid drottning Lovisa Ulrikas stallstat; förut hade
han varit betjänt hos kongl. bibliotekarien Gjörwell.
När sedan Gjörwell återfann henne vid teatern,
intresserade han sig för henne och har beskrifvit henne i
sin brefsamling på följande sätt: ”Mamsell
Charlotte hade stora, blå ögon, mycket vackra anletsdrag,
behag och skick i sitt väsende, men var däremot
icke nog begåfvad med det otvungna språk och
de fria ärbarheter, hvarmed andra af hennes
spelsystrar briljerade, intogo och inkräktade. Därjämte
var hon god hushållerska, det hon redan som ung
flicka var, räknande noga efter uti sitt nålbref, om
obehöriga fingrar hälsat på detsamma. Vidare var
hon alltid snygg, icke oanständigt, alldeles icke
genomskinligt klädd. Ändtligen var hon dock intet
hälleberg, utan då en viss grefve anställde jagt
efter villebråd, föll hon i hans nät, hvadan skämtet
eller elakheten sedan kallade henne för grefvinnan
Mårten."

Bland Wegelins många älskarinnor var Sofie
Löf, dotter till en vid Gustaf III:s hof anstäld
taffeltäckare, hvilken hade åtta döttrar, de flesta af
dem anställda vid teatern och lika ryktbara för sin
skönhet som sin lättsinniga lefnad.

En af dessa systrar var mätress åt hertig
Karl, en annan åt hertig Fredrik Adolf, en tredje
åt den store bildhuggaren Tobias Sergel, en fjärde
blef gift med amiralen baron Victor von Stedingk
och mormoder till den nuvarande hertig d’Otrante.

Wegelin hade med sin Sofi fem barn, tre
flickor och två gossar, hvilka han gaf en dyrbar och
omsorgsfull uppfostran, gossarne i England, och
sedan dessa senare blifvit myndiga och döttrarna
gifta, gaf han hvardera 6,000 rdr om året,
hvarjärnte han före sin död med varm hand skänkte
dem 50,000 rdr hvar.

Den yngste af dessa söner var den brukspatron
Karl Henrik Wegelin, som den 28 Febr. år 1863
mördades i sitt hem på Öfre Badstugatan midt på ljusa
dagen, och hvars mördare aldrig upptäcktes,
ehuruväl och med ganska stor säkerhet han antogs varit
en affärsvän till Wegelin, en kammarherre W., som
samma dag mordet begåtts dränkte sig i
Djurgårdsbrunnsviken. Då liket uppflöt, hade det i ena
handen en hårtoffs, som ansågs vara under
mordkampen sliten från offret.

Johan Henrik Wegelin ledsnade dock till sist
på Sofie Löf och förälskade sig i grefve Bunges
ofvannämnda "protegée", som han ock lyckades
vinna, hvarefter han i hennes sällskap en tid
bosatte sig å Ulfsunda.

Om henne därstädes skref Gjörwell: ”Som
hon eger goda egenskaper, vinner hon med hvarje
dag uti allas aktning och uppehåller icke allenast
en fattig mor här i staden, utan ock hjälper många
fattiga och sjuka där i socknen (Bromma), lämnar
penningar, kläder, mat, allt efter omständigheterna,
och när någon sådan fattig dör, består hon ej
sällan svepning oeh ger begrafningshjälp. Hennes
brukspatron har själf den aktning för henne och
den omtanka för hennes framtida bergning, att
han låtit henne inköpa af sig ett hus, ett litet
palats på BlasieholmenN. v. n:r 10 Blasieholmstorg, längesedan ombygdt., för hvilket hon uti redbara,
synbara penningar samt uti vittnens närvaro och
medelst undertecknadt köpebref betalt 30,000
riksdaler banko, för att uti hela sin lifstid bebo och
draga reveny af. Detta gör Wegelin mycken stor
heder, ty att först låna ut 30,000 riksdaler och sedan
skänka bort ett stenhus — hvilken gör det efter?"

I sin förbindelse med Charlotte Lagerqvist hade
Wegelin endast en dotter, Johanna Charlotta. Då
denna dotter, som var född i Villa Beylon vid
Ulriksdal, uppnått konfirmationsåldern, legaliserades
hon genom föräldrarnes kyrkliga vigsel. Hon blef
1834 gift med baron C. F. K. Nieroth.

Brukspatronessan Charlotte Wegelin, född
Lagerqvist, ihågkommes ännu af mer än en gammal
stockholmare såsom ett ända in på sin sena
ålderdom utmärkt vettigt, behagligt och fint fruntimmer.
Hon afled i Stockholm 1849, och efter hennes
bortgång öfvergaf änklingen hufvudstaden samt bosatte
sig på Uttersbergs bruk, där han 1856 afled, 88
år gammal samt efterlämnande en boupptecknad
förmögenhet af 393,788 rdr 40 sk. 2 rst. banko
eller 590,682 kr. 25 öre med den tidens låga
taxeringsvärden. Hans egendomar Uttersberg och
Schisshyttan blefvo 15 och 17 år senare i andra
hand sålda för omkring 3 millioner kr.

***

Mågen Karl Fredrik Knut Nieroth, född 1804,
var e. o. kanslist, då han gifte sig med Wegelins
dotter, hvarefter han slog sig ned på Schisshyttan
som svärfaderns förvaltare samt avancerade
hofvägen till kammarherre och vice ceremonimästare.

Makarna Nieroth afledo med några dagars
mellanrum i april år 1873 och efterlämnade en
boupptecknad förmögenhet af:

Tillgångar  1,401,029:51
Skulder  245,232:53
____________
Behållning 1,155,796: 98

De öfverlefvas af två döttrar, den ena gift med
en förnämlig svensk man, den andra med en ej
fullt så förnämlig dansk.

***

Då den beskedlige Lagerqvist i sitt anletes
svett kilade framför de kungliga karosserna, kunde
han väl aldrig ens i sina djärfvaste fantasier ana,
att i slutet af det följande seklet hans
dotterdotterdotter skulle vid hofvet intaga värdighet af
statsfru hos en af hans höga härskarinnas
efterföljerskor på tronen.

Elaka ögon behöfva ju därför icke titta efter,
om bland hjälmbuskarna på den höggrefliga
Fersen-Gyldenstolpeska vapenskölden löpareplymen
sticker fram ...


Familjen Lamm.

Släkten är en af sin stams äldsta inom vårt
land och tillhör ”die alten Juden", d. v. s.
den semitiska aristokratien. I början af den judiska
invandringen i Sverige indelades dess medlemmar
i: ”die alten” (Abraham, Marcus, Philip) och ”die
jungen” (Abrahamson, Philipson, Jacobson o. s. v.).
Numera finnas inom våra svenska israeliter endast
öfverklass och underklass, med långt strängare
kastskillnad än hos de kristna, och denna
indelning är till och med officiell, ty det finnes hos
israelitiska församlingen i Stockholm två olika
kyrkböcker, hvaraf den ena innefattar de gamla
svenskfödda, rika eller åtminstone förmögna
judefamiljerna, och den andra de hit efter ryska
förföljelserna inflyttade, ännu så länge fattiga
schackerjudarne.

Emellan dessa båda kaster är liksom hos de
gamle egyptierna ett stort svalg. Öfverklassen
räknar omkring 1,500 och underklassen 600 kyrkskrifna
medlemmar, hvilka senare betraktas af de förra
som samaritaner.

***

Omedelbart efter det Gustaf III öppnat sitt
rike för judisk invandring, inflyttade år 1786 till
Stockholm tre bröder Lamm, födda i Altona. De
voro tre vandrande gesäller, en färgare, en
väfvare och en spinnare, hvilka alla tre grundligt lärt
sina yrken och senast hade arbetat i Köpenhamn.
Gustaf III:s förordning förde dem öfver Sundet och
vidare landsvägen till Stockholm.

Den äldste, Levy Aaron Lamm, fick plats som
verkmästare på ett färgeri och kattunstryckeri i
Stockholm och vistades här öfver 20 år, eller till
sin död år 1808, och han är stamfader för de rika
Lammarne. De två andre bröderna — Aaron
Moses och David Mose — efterlämna äfven talrika
efterkommande, men dessa ha icke uppnått någon
större rikedom.

Levy Aarons båda söner, Salomon Ludvig
och Aaron Levy, började år 1818 den affär, som
ännu florerar vid Brunkebergstorg under firma S.
L. Lamm & Son. De båda bröderna hade från
barndomen grundligt fått lära sig att arbeta och
ägde för sin tid stor yrkesskicklighet inom
textilindustrien. De inköpte år 1821 Heleneborg i
Stockholm och anlade där bomullsväfveri, tryckeri, färgeri
och kemiskt blekeri; dessutom fabricerades
vaxduk och ljus. De tillverkade varorna rönte ända
från början god afsättning, så att bröderna måste
oupphörligt utvidga sina verkstäder. Salomon
Ludvig, som var firmans chef och ledande förmåga,
reste ofta utrikes, för att följa med industriens
utveckling i de stora kulturländerna, och därigenom
kunde han år 1826 hemföra och vid Heleneborg
uppsätta de första mekaniska väfstolarna i Sverige.

Firmans verksamhet sträckte sig ännu längre.
Midt för Heleneborg låg på Långholmen ett
båtvarf, som dittills blott obetydligt begagnades.
Salomon Ludvig Lamm fick öfvertaga arrendet af
detta varf och blef samtidigt ensam ägare af
Heleneborgs fabriker. Vid Långholmsvarfvet
engagerades en skicklig skeppsbyggmästare, eller måhända
skeppskapten, vid namn Bagge, och det ena fartyget
efter det andra byggdes på beställning för utrikes
fraktfart.

För att visa sin erkänsla mot denne Bagge
gjorde Lamm en fest, då ett nybygdt fartyg skulle
gå af stapeln, och lät Bagge på förhand förstå,
att han vid denna högtidlighet hade att emotse
ett vedermäle af sin husbondes bevågenhet och
tacksamhet. Gäster inbjödos, däribland skalden,
komministern i Storkyrkoförsamlingen, G. F.
Dahlgren. Vid middagen satt Lamm med ett doldt
föremål under bordet, tills champagnen serverades,
då han reste sig och öfver bordet räckte Bagge
sitt i olja målade porträtt, sägande: ”Som jag icke
är någon talare, så har jag anmodat pastor
Dahlgren hålla festtalet.” Dahlgren fattade sitt glas
och framsade, med paus mellan hvarje ord: ”Lamm
— får -- tacka — Bagge”, hvarpå en ohejdad
munterhet utbröt.
Långholmsvarfvet tillhör Stockholms stad. År
1850 fick S. L. Lamm nytt arrendekontrakt därpå
på en längre tid mot en årlig hyra af — 200
riksdaler. Endast detta arrendekontrakt har tillfört
familjen Lamm stor förmögenhet.

År 1836 upptog Lamm sin son Ludvig till
delegare i affären, och från denna tid daterar sig
firman S. L. Lamm & Son.

Salomon Ludvig Lamm hade, i likhet med sin
trosförvant Philip Jeremias i Norrköping, nåden
att af konung Karl Johan för sina förtjänster om
den inhemska industrien emottaga (mot lösen) en
guldmedalj af 18:e storleken med inskrift: Illis
quorum meruere labores.

Gamle Lamm var en välvillig och redbar man
samt allmänt aktad och ansedd. I sin präktiga
bostad på Heleneborg förde han ett gästfritt hus.

Stor älskare af vackra hästar, var han
dessutom samlare af konstsaker och kuriosa. Bland
annat hade han en samling af all slags
eldtändningsmateriel från äldre tider till de under hans
tid uppfunna fosforstickorna.

***

Lamm hade en talrik familj. Hans fyra söner
uppfostrades hemma till köpmän och
industriidkare, hans fyra döttrar fingo biträda med
skrifgöromål på kontoret, tills de blefvo gifta. Lamm
var därigenom äfven den förste, som i Sverige
införde kvinliga kontorsbiträden.

Salomon Ludvig Lamm, född i Altona år
1786, dog på Heleneborg den 31 december 1857
och efterlämnade, med ytterligt låga
bouppteckningsvärden, en förmögenhet af 202,995 rdr 83 öre.
Till sina verkmästare och tjänare gjorde han
små donationer.

***

Af hans söner blefvo tre bemärkta män.

1. Ludvig Lamm föddes i Stockholm år 1810,
ägnade sig åt köpmansyrket i bolag med fadern,
men utgick ur firman för att ägna sitt återstående
lif utslutande åt den år 1856 af André Oscar
Wallenberg stiftade Stockholms enskilda bank, i
hvars direktion han ingick som vice ordförande.

Emellertid var denna bank från början ej på
stadigare fötter, än att den följande året tillika
med sin grundare hade stått på hufvudet under
den inträffade penningkrisen, om icke
finansministern Gripensledt räckt den sin skyddande och
hjälpande hand.

På samma sätt och på samma tid räddade
Gripenstedt Skånebanken från kullerbytta, genom
att telegrafera till länsstyrelserna i Malmö och
Kristianstad att ställa ränteriernas alla kassor till
den med undergång hotade bankens disposition.

Ludvig Lamm visste att njuta af lifvet, icke
allenast i mat och dryck, utan äfven på annat
sätt. Ännu 80-årig, sågs han, t. ex., på alla
teatrarnas premièrer. Han dog 81-årig år 1891 och
efterlämnade en boupptecknad förmögenhet med
behållning af 244,741 kr. Denna klena behållning
hade nog sin förklaring däri, att Lamm förut skänkt
sina barn det mesta af hvad han ägde. En son
till honom är direktören vid Atlas Oscar Lamm.

2. Jacques Lamm föddes i Stockholm 1817
och uppfostrades till ingeniör samt biträdde i
faderns stora affär. Som han ej trifdes i samarbete
med fadern och bröderna, flög unge Jacques ur
boet och började för egen del en liten spiksmedja
vid Ludvigsberg med några få arbetare, hvilket
var upprinnelsen till den sedan så betydliga
Ludvigsbergs mekaniska verkstad, som han anlade år
1843 och 1876 öfverlät till ett aktiebolag.
Dessutom var han intresserad i ett stort antal andra
bolag.

För stockholmare var den liflige mannen en
välbekant personlighet, och han företog ända till
slutet af sin lefnad dagligen promenader till häst.

För allmänna angelägenheter hade han icke
det ringaste intresse och tillbakavisade alla sådana
uppdrag helt kategoriskt med: "jag har icke tid”.
I stället koncentrerade han sin energi för ett enda
måls vinnande — rikedom —, däruti bistådd af
sin allrådande passion — penningebegäret.

På gamla dagar kände han liksom litet ånger
häröfver och anförtrodde sina samvetsbekymmer
åt sin broder, som rådde honom att, medan han
ännu lefde, göra några goda gärningar. Jacques
blef förtjust och svarade:

”Du skall snart få se i tryck, att jag har
följt ditt råd!”
Några dagar därefter fick brodern läsa i
tidningarna, att Jacques skänkt åt Ludvigsbergs
arbetare — hela tusen riksdaler, riksgäld, förstås.

Jacques Lamm dog 1891 och efterlämnade
en boupptecknad förmögenhet:

Tillgångar  2,258,100: 86
Skulder  119,045: 71
_________________
Behållning 2,139,055: 15

Jacques Lamm gjorde donationer:

till  Stockholms nya barnsjukhus  kr.  5,000
„  Stockholms högskola  „  5,000
„  fattige sjömän och invalider  „  3,000
„  Föreningen för grafisk konst  „  1,000
„  Blindinstitutet  „  3,000
„  Convalescenthemmet  „  3,000
„  Föreningen för sjukes vård i hemmet  „  500
„  Barnasylet i Huddinge  „  500
„  Israelitiska begrafningssällskapet  „  3,000
„ Mosaiska, Klara och Maria
församlingars fattiga  „  3,000

Dessutom skänkte han sin broder August till
döddagar räntan af ett kapital å 10,000 kr. Ett
lika stort kapital donerades åt en dotter på
sidolinien för inköp af en lifränta.

3. Martin Lamm var född i Stockholm år
1823. Han ingick i stället för halfbrodern Ludvig
i bolag med fadern om firman S. L. Lamm & Son,
hvars ensamme innehafvare han snart blef.

Martin var en hygglig och snäll man, skötte
sina affärer med skicklighet och öfverlämnade
firman till sin son Herman, när han tyckte sig hafva
förtjänt tillräcklig förmögenhet. Af hans båda
döttrar är den äldsta gift med bokförläggaren H.
Geber och den yngsta med vår berömde målare
Anders Zorn. Martin Lamm dog 1879 och
efterlämnade en boupptecknad förmögenhet af:
tillgångar 468,054 kr. 48 öre och inga skulder.

***

Af öfriga Lammar må här endast hugfästas
bokförläggaren Oscar Ludvig Lamm, som dog år
1890 och efterlämnade en boupptecknad
förmögenhet af 342,652 kr. 39 öre, hvaraf han donerade
75,000	kr. till släktingar, men skänkte hela
återstoden till sjukhus och välgörenhetsinrättningar
och åtskilliga vänner samt ett par personer, hvilka
under hans senaste lefnadsår hade biträdt honom
med litterärt arbete. "Oscario Lamo" var en
något originell personlighet och, ej minst från hans
egna trosförvanters sida, ej sällan utsatt för
oskyldig drift, men i grund och botten en välmenande
och hygglig man. Rörande uppkomsten af
namnet ”Oscario Lamo" förmäler historien, att Lamm
vid en resa till Italien gick till postkontoret i den
stad, han först stannade, möjligen Rom, och
frågade på rådbråkad italienska efter bref till ”Oscaro
di Lamo”, och då tjänstemannen bland andra
frågor yttrade: ”posta restante?* trodde L., att han
frågade om L. var protestant, och svarade därför:
”no, no, mosaico”, hvilket nog är italienska men
har en annan betydelse, än hvad Lamm trodde,
hvaraf följde, att det hela fick likhet med det
bekanta: Gudsfred, yxskaft.


Didrik Anders Gillis Bildt.

Gillis Bildt föddes i Göteborg år 1820 och
tillhörde en gammal adlig norsk släkt,
som blef svensk efter Bohusläns förening med
Sverige.

Sedan år 1536 innehade släkten det betydliga
godset Morlanda på Oroust, hvilken gård dock
fråntogs Knut Bildt år 1675, emedan han i kriget
ställde sig på danske konungens sida, samt gafs
då som friherreskap till generallöjtnant Krister
Mörner, hvaraf grefliga ätten Mörner ännu i dag
kallas: Mörner till Morlanda. Emellertid återgafs
godset genom freden i Lund till Knut Bildts son,
så att Mörnerska släkten aldrig kom i besittning
däraf.

Godset utgjorde då 48 1/3 mantal, men
minskades så småningom. Hufvudgården tillhörde dock
släkten Bildt ända till år 1881, då den —
reducerad till 3 1/4 mtl — försåldes af änkefru Sofie
Bildts sterbhusdelägare till hr J. N. Sanne.

Såsom svensk släkt hafva Bildtarne spelat en
föga bemärkt roll, tills Didrik Gillis Bildt i vår
tid framträdde på lifvets skådebana och genom
exempellös hastig befordran ådrog sig allmän
uppmärksamhet.

Konung Oscar I fäste sig vid den unge
artilleriofficeren, gjorde honom till sin adjutant och
utsåg honom till sin sons, kronprinsen Karls intime
vän och sällskap.

Befordringarna för Gillis Bildt gingo till följd
häraf raskt undan, och innan han ännu fyllt 40
år innehade han generalmajors grad. Ehuru
ingen kunde förneka Bildts skicklighet och förtjänst,
ansåg dock samtiden, att enskild kunglig gunst
var förnämsta motivet till att han vid så unga år
kom att bekläda höga platser i samhället.

Redan på 1840-talet tog Bildt sina första steg
inom det politiska lifvet, nämligen å Riddarhuset.
Andersdagen 1844 ville han fira sin namnsdag och
vidtalade tre unga vänner från Riddarhuset att vara
honom följaktig på en liten tillställning å
utvärdshuset Hagalund, utanför Norrtull. Sällskapet
bestod af tre löjtnanter och en e. o. kanslist.

Vid middagens dessert framsattes champagne,
och Bildt, som var den yngste i sällskapet, tog
ordet och vände sig till sina vänner, sägande
ungefär så här:

”Min mening med detta sammanträffande är
af en vida större betydelse än mat och dryck.
Vi äro alla fyra utrustade med talang och
ärelystnad, och framtiden tillhör oss. Låtom oss svära,
att vi icke skola sluta, förrän vi uppnått statens
högsta värdigheter.”
Skålen dracks under odeladt jubel, och eden
aflades. De fyra vännerna voro: Gripenstedt,
Lagercrantz, Lagerbielke och Bildt, af hvilka sedan
Gripenstedt, Lagercrantz och Bildt blefvo statsråd
samt Gripenstedt, Lagerbielke och Bildt
serafimerriddare.

År 1862 blef Bildt öfverståthållare i Stockholm
och som sådan själfskrifven ordförande i den året
därpå för första gången sammanträdande
stadsfullmäktigeinstitutionen.

Nybrovikens utfyllning ifrån Nybron och
anläggandet af den vackra norra
Blasieholmshamnen samt slopandet af det gamla Sillhofvet hörde
till stadsfullmäktiges första åtgärder under Bildts
ordförandeskap, men ehuru berättigade dessa
företag voro för hufvudstadens framtida utveckling,
väckte de dock på sin tid mycket klander och
opposition.

I mars 1864, under danska kriget, och den
30 nov. 1868, vid Karl XII:s-stodens aftäckande,
inträffade de mera löjliga än farliga upploppen i
Stockholm, och ehuru Bildt var af ett särdeles
humant skaplynne, så fick han dock som
öfverståthållare uppbära mycket obehag, i följd af de
dumheter och det för långt drifna nit, som en del af
hans underordnade, särskildt vid det första
tillfället polismästare Wallenberg, lade i dagen vid
kväfvandet af gatukravallerna.

En stor insats gjorde Bildt i norra
Mälarbanans byggande, och att Stockholms
stadsfullmäktige läto förmå sig att lämna räntegaranti för
denna banas obligationer, var nog till stor del
Bildts förtjänst.

En af Bildts allra starkaste sidor var
skötandet af hans egen ekonomi. Genom sitt giftermål
med Rosa Lucie Dufva bekom han en icke så
obetydlig förmögenhet, eller hälften i egendomarna
Lina och Hanstavik, hvilka numera hafva ett
sammanlagdt taxeringsvärde af 348,100 kr.

Svärfadern, Nils Dufva, var på sin tid
domkyrkosyssloman i Lund och fick på äldre dagar
titel af kammarråd och blef riddare af vasaorden.
I början af detta århundrade voro kyrkorna i
Skåne i allmänhet försedda med blytak. Dufva
uppträdde litet hvarstädes i socknarne på
kyrkostämmorna i stiftet och förmådde församlingsborna
att borttaga blytaken och ersätta dem med tak
af järnplåt. Blyet dels tiggde han och dels köpte
han för egen räkning samt förvärfvade sig genom
försäljning däraf en liten förmögenhet och inköpte
ofvan nämnda egendomar i närheten af Södertelge,
hvaraf Bildt efter Dufvas död blef ensam ägare
genom arf och köp af den andra hälften från sin
svåger Ehrensvärd.

Ehuru man visste, att Bildt ägde betydligt
kapital, undslapp han liksom många andra rika män
att därför utgöra i lag stadgad bevillning. Bildt
var dock nog klok att — i motsats med t. ex.
stadsmäklaren Neijber — icke besvära
vederbörande skattenämnd med obefogade klagomål.

För år 1892 var Bildt taxerad för allmän tjänst
14,600 kr. och kapital 5,118 kr., men följande års
pröfningsnämnd höjde beloppet till 22,600 kr.
Motiveringen härtill är så naiv, att den bör
återgifvas från protokollet och lyder ordagrannt sålunda:

”Med kännedom om ej mindre h. exc. Bildts
från många håll uppburna stora inkomster samt
hans betydande kapitaltillgång, än ock den stora
förmåga han besitter att göra allt fruktbärande,
beslöt nämnden, att riksmarskalken friherre Bildt,
som af bevillningsberedningen föreslagits till 19,718
kr., skulle taxeras efter en sammanlagd inkomst
af 22,600 kr., däraf 8,000 kr. för kapital."

Bildt, som rätteligen skulle påförts flera
gånger detta belopp, teg och betalte sina debetsedlar.

Att hans excellens hade den stora förmågan att
göra äfven de minsta belopp fruktbärande,
styrktes sedermera efter hans död, ty enligt
bouppteckningen fanns då i hans enskilda kassa ej mera
än 60 kr. kontant och i Lina gårdskassa 300 kr.

Gillis Bildt utnämndes år 1864 till friherre
och kallades sedan i 21 år för "Sveriges siste
baron”, tills han — sades det — till sin stora
tillfredsställelse år 1885 fick detta namn
transporteradt på Oscar Dickson. Från
öfverståthållareämbetet förflyttades han 1874 till svensk-norska
ministerposten i Berlin, förde vid det tyska
kejsarhofvet våra runor med all ära och återvände först
1886 för att fatta den högtförnäma
riksmarskalksstafven. Några månader i slutet af 1880-talet
stäldes han därjämte såsom statsminister i
spetsen för den regering, som skulle åstadkomma
"samhällsfrid och försoning", såsom det då så
vackert, men fåfängeligt hette.

Efter sin återkomst från Berlin, och i
allmänhet på äldre dagar, framstod Bildt såsom mycket
anspråkslös i afseende på sig själf, och han var
därföre omtyckt af alla, med hvilka han kom i
beröring, enär han i sitt sätt var själfva
älskvärdheten. Han tålte ej att någon stälde sig in hos
honom. Däremot värderade han högt den
personliga förtjänsten.

***

Den på alla områden representative
excellensen Bildt dog den 22 oktober 1894 och
efterlämnade en boupptecknad förmögenhet:

Tillgångar  1,178,151: 82
Skuld (inteckning å Lina)  66,383: 09
_______________________
Behållning 1,111,768: 73

Bildt efterlämnade änka, två söner och en ogift
dotter.


David Henrik Hildebrand
och
David Gotthard Hildebrand.

David Henrik Hildebrand föddes i
Stockholm år 1712.

Släkten inkom till Sverige med farfadern
Henrik Jakob Hildebrånd, född i Wolffenbüttel och
köpman i Hamburg, hvilken under Karl X
Gustafs krig med Danmark åren 1658 och 1659
tillförde denne konung under många äfventyr och
faror, alla slags förråder för armén, och fick
därigenom stora fordringar af svenska kronan, för
hvilkas bevakande han efter Karl X Gustafs död år
1660 öfverflyttade till Stockholm.

Under Karl den XI:s krig med Danmark 1675
— 1678 gjorde han ånyo svenska kronan ansenliga
penningförskott och var de store Karlarnes
förskottsgifvare ungefär som Louis De Geer var
Gustaf II Adolfs.

Sedan Karl XI fått fred med alla sina fiender
och genom Reduktionen skaffat sig stora resurser
Inom sina vidsträckta länder, betalte han efter
hand alla svenska kronans fordringsägare och
däribland äfven Hildebrand.

Den belöning, som Hildebrand väntat för sina
tjänster, nämligen svensk adlig värdighet, uteblef
dock under Karl XI:s regering, antagligen af det
skäl, att konungen ansåg, att kronans
fordringsägare, som vanligen togo sju för tu, voro
tillräckligt belönade med de rika förtjänster, som de
inhöstat på sina förskott. Emellertid lyckades
Hildebrand genom bemedling af en sin vän, den rike
tyske köpmannen Olof Hansson Törne (adlad
Törnflycht), samt dennes måg, konungagunstlingen
grefve Karl Piper, erhålla adelsbref af Karl XII år
1698.

Det Hildebrandska namnet saknar all annan
glans än det myntade guldets. Det är något trollskt,
nästan hemskt däruti. Man hör sagan om stora
rikedomar, som plötstigt framskimra. Den
Hildebrandska släkten var redan på 1700-talet en af
de rikaste i Sverige. Det var en af dessa
invandrade köpmanssläkter, som, i likhet med De Geer,
de Besche, Berchner, Lohe, Lejel m. fl., med
penningens makt kommo att i mängdens ögon
fördunkla våra efter Reduktionen nedsatta egna
adliga släkter, förbindande sig med dem genom
giften, men dock till större delen lika hastigt
försvinnande som de uppträdt.

David Henrik Hildebrand ägnade sig från
början åt den militära banan och blef vid 20 års
ålder fänrik vid Lifgardet, där han lärde känna en
man i ledet, nio år äldre än han själf, hvilken
bekantskap ledde till ömsesidig innerlig vänskap
och orubbligt förtroende samt gjorde Hildebrand
till en af sin tids allra rikaste män i Sverige.

Denne man var Anders Lidstrand, hvars rätta
namn dock var Lidbeck, son till en hederlig och
välbergad handlverkare i Lidköping med detta
namn, hvilken hade gifvit sina äldre söner i
första giftet akademisk uppfostran och fått dem ut
i världen som framstående män.

När den unge Anders ville komma till
akademien, hade faderns förmögenhetsvilkor ändrat sig,
så att denne icke hade råd att bekosta några
universitetsstudier åt denne yngre son, hvilken då
tog afsked från föräldrahemmet, sägande:

"Jag skall reda mig själf, och ni skola slippa
höra vidare talas om mig".

Anders begaf sig till Stockholm, antog namnet
Lidstrand och tog värfning vid konungens lifgarde.

Då konung Fredrik I en gång mönstrade sitt
lifgarde, fästade han sin uppmärksamhet vid en
vacker, kraftfull ung man i ledet, kallade honom
fram till sig och talade vid honom.

”Den karlen skall befordras”, sade konungen,
när Lidstrand trädde tillbaka i ledet.

Följande år, när konungen ånyo mönstrade sitt
lifgarde, fick han se Lidstrand fortfarande stå i
ledet, hvarvid konungen framropade honom till
sig och utnämnde honom till sergeant.

Hildebrand, som var en duglig och modig
krigare, gick i utländsk krigstjänst och öfvertalade
Lidstrand att vara sig följaktig. Tillsammans
gjorde de flere fälttåg i fransk tjänst och tjänte
upp sig, Hildebrand till kapten och Lidstrand till
löjtnant.

Efter två års vistelse vid franska armén,
erhöll Hildebrand underrättelse om, att hans moder
ämnade gifta om sig, hvilket också skedde, samt
hemkallade honom till arfskifte efter fadern.

Då Hildebrand visade föga lust att resa hem,
erbjöd sig Lidstrand att återvända till Sverige, för
att bevaka sin väns intressen, och förseddes med
den mest vidsträckta fullmakt af Hildebrand.

De sista grefvarne Gyllenstierna hade låtit
uppföra ett magnifikt slott vid det gamla Pinatorp i
Södermanland, hvilket efter Erik Gyllenstierna
kallades Eriksberg; men de hade förbyggt sig och
måste pantsätta både Eriksberg och Djulöfors till
änkefru Florentina Hildebrand, född van Roeden
tat Drakenstein, och förmyndaren för hennes barn..

Den siste grefve Gyllenstierna som var ägare
till Eriksberg stupade i en duell i Göteborg 1733.

Någon tid därefter afstod Gyllenstiernas
syster och enda arfvinge, grefvinnan Karl Bonde till
Björnö, hela Eriksbergsgodset till fru Florentina
Hildebrand, som däruti för egen och sina sex barns
räkning inlöst alla pantförskrifningar.

Nu hemkom Lidstrand med fullmakt från
David Henrik Hildebrand, hvilken i det skiftade boet
ägde två niondelar. Af hans syskon och svågrar
köpte Lidstrand för sin hufvudmans räkning de
öfriga sju niondelarna i Eriksberg.
Fem år härefter återvände Hildebrand till
fäderneslandet och blef mycket nöjd med sin väns
åtgöranden, men bosatte sig icke på Eriksberg,
utan på Håtunaholm, hvilken gård han tillika med
Hammarby ärfde med sin första hustru, född
Cronstierna, när han samma är 1739 gifte sig med
henne.

Hildebrand reste snart ånyo utrikes och
öfverlämnade all sin egendom i Lidstrands händer, med
öfverenskommelse att af denne erhålla ett visst
bestämdt belopp årligen, och var sedan borta i
tio år.

Lidstrand utvecklade nu en ovanlig energi och
klokhet, men på samma gång en hårdhet och ett
försåt mot underhafvande och grannar, som
saknar motstycke i den svenska bondepinans
historia. Han tillöste sig pantförskrifningar i
närbelägna hemman och säterier, lånte själf äfven ut
penningar emot pant i dylika. När så kommo
några på hvarandra följande missväxtår, hvilket ofta
hände på den tiden, slog Lidstrand ned på sina
gäldenärer utan nåd och barmhärtighet och tog
deras ägodelar ifrån dem. Sina egna
underhafvande behandlade Lidstrand på det mest grymma
sätt, ålade dem arbete och afgälder öfver deras
förmåga och trakterade dem dessutom ohyggligt
med stryk. Vid ett myteri, som en gång utbröt,
och då bönderna ville slå ihjäl Lidstrand, kufvade
han detta med stor stränghet och lät tända eld
på anstiftarnes hus och egendom.

De gamle bönderna under Eriksberg, som hade
tjänat Gyllenstiernorna och i hvilkas traditioner
ännu lefde den för stränghet bekanta Pintorpafrun,
sade allmänt, att den sistnämnda var en ängel i
jämförelse med Lidstrand.

På dylikt sätt förökade Lidstrand godset från
40 till 80 oförmedlade mantal. Vid ett förvärfvadt
hemman Forssjö anlade han år 1748 ett järnbruk,
hvilket sedan betydligt utvidgades. I Stockholm
inköpte Lidstrand en vackert belägen tomt vid
Norrström, på hvilken tomt han lät uppföra det
nuvarande Bondeska palatset vid Rosenbad, och han
byggde dessutom huset nr 3 Drottninggatan.

När Lidstrand tyckte sig hafva fått någorlunda
i ordning, skref han till Hildebrand och bad denne
komma hem, hvilken begäran Hildebrand
efterkom och anlände till Eriksberg med sin fru.
Lidstrand fick nu visa sin husbonde allt hvad han
uträttat.

En dag reste de båda vännerna tillsammans
uppför Nyköpingsån.

”Lidstrand, jag hör stångjärnshammare! Hvilka
tillhöra de?” frågade Hildebrand.

”De tillhöra dig! Vi komma strax dit”,
svarade Lidstrand, och så fick han visa den
förvånade vännen Forssjö bruk.

En dag sade Lidstrand:

”Herrskapet bor resa till Stockholm och
bevista Adolf Fredriks och Lovisa Ulrikas stundande
kröning!”

När Hildebrand och hans fru invände, att de
ej hade någon betingad bostad, svarade Lidstrand:
”Jag skall styra om den saken; jag följer med!"

Vid ankomsten till Stockholm förde Lidstrand
sitt herrskap till det nyuppförda palatset, där en
stor, fint möblerad våning stod färdig till dess
emottagande, och nya drägter, att begagnas vid
kröningen, lågo framme.

”Hvilken är ägare till detta magnifika hus?*
frågade Hildebrand.

”Det är du”, svarade Lidstrand; ”jag har byggt
det åt dig”.

Ett försök af Lidstrand att annektera Stora
Djulö i Malms socken misslyckades dock, därigenom
att dess ägare fick hjälp i sista stund.

Lidstrand utsträckte härefter sina operationer
på andra håll. Nynäs i Bälinge socken inköptes
1769, Fållnäs i Sorunda 1772, och det stora Bysta
med Brefvens bruk, 50 mantal med öfver 30,000
tunnlands ägovidd, inköptes 1774 för 700,000 daler
kopparmynt. Icke nog härmed. Sikfors bruk i
Hellefors och Grythytte socknar samt flera stora
gårdar, belägna i fem socknar inom Åbo län i
Finland, inköptes ytterligare af Lidstrand.

David Henrik Hildebrands första äktenskap
var barnlöst och hustrun dog år 1754. Två år
därefter gifte sig Hildebrand ånyo, med en fröken
Schönström, och fick i detta äktenskap fyra barn,
alla födda på Håtunaholm, hvarest han hade sitt
ständiga hemvist och blott undantagsvis besökte
sina andra stora egendomar, på hvilka alla
Lidstrand förde oinskränkt regemente.

Hildebrands äldsta dotter gifte sig vid 19 års
ålder med baron Karl Gustaf Horn, men redan
efter två års äktenskap fann hon sig så missnöjd med
sin man, att hon säges ha lejt en betjänt att skjuta
ihjäl honom den 3 januari 1782 på Håtunaholm.

Året därpå gifte sig den unga, barnlösa änkan
med baron K. G. Armfelt, och de nygifta togo sitt
hemvist på Bysta.

Armfelt var okunnig om hustruns delaktighet
i mordet, men då han fick aning därom, drog han
sig ifrån henne, hvilket så grep den unga frun,
att hon insjuknade och dog kort därpå helt
hastigt. Hon bisattes genast i Askers kyrka, men
var endast skendöd, ty natten därpå förlöstes hon
med tvillingbarn. Om morgonen, då
kyrkovaktaren inkom i kyrkan, låg hon bredvid kistan,
omgifven af tvänne döda barn. Hon hade endast
varit skendöd, då hon bisattes, kommit till sans
igen under natten, men sedan dött efter
barnsbörden.

Hildebrands äldste son dog i ungdomen.

Yngsta dottern, Agneta Sofia, gifte sig år 1784
med öfverstekammarjunkaren Karl Göran Bonde
till Fituna, men dog efter 5 års äktenskap, två
år före fadern, efterlämnande en son och två
döttrar.

Till den ende återstående sonen, David
Gotthard, gjorde Hildebrand en fideikommisstiftelse af
egendomarna Eriksberg, Bysta, Fållnäs och husen
i Stockholm vid Rosenbad och Drottninggatan med
alla till egendomarnas och brukens drift behöfliga
inventarier.
Nämnda fideikommissbref, utmärkt af
tydlighet och förtänksamhet, stadgar, angående
successionen till alla egendomarna, såväl på landet som
i staden, att hvarje innehafvare först bland sina
manlige bröstarfvingar, men där sådane icke
finnas, bland sina döttrar eller kvinliga
descendenter gifver densamma åt hvilken han anser vara
mest däraf förtjänt. Har fideikommissarien icke
skriftligen utnämnt sin efterträdare, så skola de
lika berättigade inför Svea hofrätt draga lott därom.
Har barnlös fideikommissarie inga skyldemän, vare
sig å fädernet eller mödernet, är han berättigad
lämna fideikommisset till alldeles oskyld person,
som han anser förtjäna vänskap eller förtroende.

David Henrik Hildebrand dog vid 79 års
ålder 1791 och efterlämnade en boupptecknad
förmögenhet i nu gällande mynt af 1,357,696 kr.
enligt de för hundra år sedan gällande låga
taxeringsvärden, men som nu äro minst tjugudubblade.

***

David Gotthard Hildebrand, född år 1761 på
Håtunaholm, var i ungdomen e. o. kanslist i ett
af ämbetsverken, men lämnade snart
ämbetsmannabanan, för att, efter faderns död, vid 30 års
ålder öfvertaga de stora egendomarna Eriksberg,
Bysta, Fållnäs och husen i Stockholm samt
genom arf och byte dessutom faderns samtliga
egendomar, med undantag af Håtunaholm och
Hammarby, som tillföllo hans systerbarn. Dessutom
inköpte han år 1805 den gamla Ribbingska
egendomen Gimmersta om 30 mantal i Julita och
Floda socknar.

Denne Hildebrand förblef ogift och var en högst
besynnerlig man.

Midsommardagarna reste han till kyrkan i en
med fyra hästar förspänd släde och iklädd
vargskinnspäls.

Emot sina underhafvande var han lika hård
och grym som Lidstrand förut varit. Hans enda
passion var girighet, och han förökade betydligt
den fäderneärfda stora rikedomen.

Högst uselt var denne siste Hildebrands
beteende mot faderns gamle vän och välgörare
Lidstrand.

Fadern hade i majoratstiftelsen påkallat för
Lidstrands räkning en oförgätlig tacksamhetsgärd
med den önskan, att en så sällsynt rättskaffens
vän aldrig måtte glömmas, utan för efterkommande
borde en minnesvård bära vittne om de oförtrutna
bemödanden, som Lidstrand under en så lång
tidrymd med all möjlig sorgfällighet nedlagt på
förvaltningen af egendomarna, och förklarade
fideikommisstiftaren sig hafva ”att, näst den allrahögste,
tillskrifva denne ädelsinte väns möda och omtanke
sin ansenliga, med Guds välsignelse sammanbragta
egendom”.

Nu var händelsen, att Lidstrand för egen
räkning icke samlat någon förmögenhet, utan var själf
lika fattig, då han lämnade Eriksberg, som när
han kom dit. Den enda utmärkelse han fick i
lifvet, var att Gustaf III vid Vasaordens instiftande
år 1772 utnämnde honom tillriddare af denna
orden, såsom belöning för hans sällsynta förtjänster
om det svenska bergs- och jordbruket. Men hvad
blef hans lön från Hildebrandska släktens sida?
Jo, efter faderns död insatte sonen Hildebrand den
88-årige Lidstrand på fattighuset vid Stensta,
där han fick tillbringa sina sista åtta år i nöd och
uselhet.

David Gotthard Hildebrand, som slöt ätten,
dog år 1808 och efterlämnade en boupptecknad
förmögenhet i nu gällande mynt af 4,844,540 kr.
Han ärfdes af sina tre systerbarn, af hvilka Karl
Karlson Bonde erhöll på sin del Eriksberg,
Nynäs, Gimmersta, Sikfors och husen i Stockholm.
Bondes äldre syster, gift med August Anckarsvärd,
erhöll Bysta och Brefven samt den yngre systern
gift med Karl Henrik Anckarsvärd, erhöll Fållnäs.

Så slutade denna Hildebrandska ätt, hvars
historia är en enda historia om jordköp.

Egendomarna i Finland voro vid Hildebrands
död besatta af ryssarne och upptogos därför icke
i bouppteckningen, men återlämnades efter freden
samt såldes sedan för sterbhusets gemensamma
räkning.


Tre klädeshandlare:
Forsgrén, Sundström och Ramstedt.

Berndt Gustaf Forsgrén föddes i
Finland år 1799, där hans fader var en
fattig regimentsskrifvare.

Som 12-årig gosse kom han till Stockholm
och fick anställning hos klädeshandlaren Hemmer
och sedan hos d:o Backman. Redan år 1824 började
Forsgrén egen klädeshandel vid Stortorget, i
hörnet af Köpmangatan, hvarmed han sedan fortfor
i många år.

Ylletillverkning har i alla tider varit ett
vinstgifvande yrke inom vårt land, dock ännu
lukrativare i forna dagar, då industrien vår skyddad
af så höga tullar, att de stodo på gränsen af
importförbud. En liten fabrikant i Norrköping, som
dref sin rörelse med endast 5 à 6 väfstolar för
hand, redde sig förträffligt och kunde till och med
samla förmögenhet. Likaså med klädeshandlarne
i de större städerna, hvaraf de tre ofvannämnde
i Stockholm arbetade upp sig från intet till
millionärer.
Genom ovanlig omtanke, nit och
affärsskicklighet utvidgade Forsgrén efter hand allt mer sin
rörelse och lyckades få stora leveranser af kläden
till armén och flottan.

Betydliga underslef skedde den tiden vid
leveranserna, i synnerhet vid flottan, och det hörde
till regeln, att tjänstemännen mutades af
leverantörerna. Emellertid förtjäntes grofva pengar af de
personer, som lyckades komma in i dylika affärer.

Forsgrén besökte ofta Norrköping för inköp
af sina varor och gjorde år 1829 därstädes ett
fördelaktigt giftermål, hvarigenom han kom i
släktskapsförbindelse med flera af de rikare
borgarefamiljerna inom staden. Från denna tid började
Forsgréns affär egentligen att blomstra upp och
han kunde samla förmögenhet.

När André Oscar Wallenberg skulle bilda
sin enskilda bank med en grundfond af en million
riksdaler, fördelade i 1,000 aktier, vände han sig
äfven till Forsgrén med erbjudande att teckna
aktier i banken.

Wallenberg fick på Forsgréns kontor undergå
examen af Forsgrén i öfver en timmes tid och
bevisa sina kalkyler. Slutligen kände sig Forsgrén
öfvertygad om affärens goda framtid och sade till
Wallenberg:

”Jag tar hundra aktier!"

Wallenberg upplyste då, att enligt
bolagsordningen ingen delegare fick teckna mer än 50 aktier.

”Gör detsamma”, sade Forsgrén, "jag skrifver
på 50 aktier för mig själf och 50 för min blifvande
måg Pereswetoff Morath, som sedan får
transportera dem på mig.”

"Det kan också gå an”, svarade Wallenberg.

Och när banken startade, så var Forsgrén
innehafvare af 100 aktier, och han inköpte sedan
efter hand ytterligare 50 aktier i banken.

Från bankens början ända till året före sin
död var Forsgrén ledamot af dess styrelse. Vid
den stora schismen år 1870 ställde Forsgrén sig
obetingadt på Wallenbergs sida, hvilket hade till
följd, att de utmotade herrarne: Abelin, Bennich,
Michaeli och Cederlund samma år stiftade den
nuvarande Stockholms handelsbank, hvilken under
de första åren af sin tillvaro allmänt kallades för
”frånskilda banken”.

Sedan Forsgrén blifvit rik och ägare af många
aktier i vinstgifvande företag, slutade han upp med
sin klädeshandel, och hans lokaler vid Stortorget
öfvertogos af G. A. Bredenberg. Sin gamla
klädessax fick Forsgrén i stället använda till att
klippa kuponger med, och detta gjorde, att han
allmänt kallades för ”kupongklipparen”.

Forsgréns förmåga togs äfven i anspråk för
allmänna ärenden. År 1840 utsågs han till en af
hufvudstadens borgerskaps femtio äldste och
samma år valdes han till ordförande i dåvarande
siden- och klädeskramhandlare-societeten.
Likaledes var han under en lång följd af år ledamot af
Stockholms bemedlingskommission.

Ordspråket ”makt ger mod” slog mycket in
på Forsgrén, ty han var en mäkta dryg patron,
kände sin öfverlägsenhet och hade pretention på,
att folk skulle uppfatta hans värde. Han var
hjärtlös och till karakteren, som man säger, långsinnad,
och en oförrätt, verklig eller inbillad, kunde han
aldrig förlåta. Hans hustru, som var faderlös vid
elfva års ålder, hade till förmyndare en anförvant
i Norrköping, hvilken af försiktighet vid Forsgréns
giftermål gjort s. k. paktum eller äktenskapsförord
på hennes lilla arf efter föräldrarne. Detta
affärsarrangement kunde Forsgrén aldrig förlåta, utan
hatade sedan denne målsman under hela hans lif
och lät till och med hatet gå i arf på hans barn.

Forsgrén var begåfvad med mycket god hälsa,
och man såg honom ännu i höga ålderdomen
taga sin vanliga promenad å hufvudstadens gator.

Berndt Gustaf Forsgrén dog vid 89 års ålder
år 1888 och efterlämnade en boupptecknad
förmögenhet af:

Tillgångar  1,759,469: 03
Skulder  5,442: 81
_______________
Behållning 1,754,026: 22

Allt med låga värden, så förmögenheten kan
tryggt anslås till två millioner kronor.

***

Carl Gustaf Sundström föddes i
Norrköping år 1815 af fattiga föräldrar.

Genom ett par gynnares försorg försågs han
som gosse med snygga kläder och begaf sig
till Stockholm för att finna sin utkomst: Han
fick plats i klädeshandel och utmärkte sig snart,
som en mycket skicklig säljare.

År 1838 bildade sig i Stockholm ett bolag för
uppförande af en bazarbvggnad, och genom
bemedling af öfverståthållaren frih. Sprengtporten,
som själf var delägare i bolaget, lyckades det att
af konung Karl Johan få plats upplåten vid
Norrbro för en byggnad om två våningar. När kejsar
Nikolaus vid besök hos Karl Johan sommaren
1838 från slottsfönstren fick se den vanprydande
byggnaden uppföras, gaf han sin kunglige vän det
rådet att genast låta nedrifva den, hvilket hade
till följd, att huset fick endast en våning, i stället
för två. När lokalerna året därpå voro färdiga
till uthyrning, passade Sundström på och fick hyra
en butik för klädeshandel, uti hvilken han sedan
arbetade i 47 år.

Affären gick utmärkt bra, ty Sundström stod
själf vid sin disk och sålde sina varor, var ytterst
förbindlig emot alla sina kunder och släppte i
regel aldrig någon kund utan affär. Därtill var han
mycket redbar, hade sina hyggliga priser, ärliga,
goda varor och tillmötesgående saknades icke, samt
vann därigenom odeladt förtroende.

Sundström var typen för den gamla tidens
hedersmän. Enkel i sitt uppträdande och flärdfri
i sitt lefnadssätt, vann han tillgifvenhet af alla,
med hvilka han kom i beröring. I tysthet
utvecklade han en omfattande välgörenhet, och där
verklig nöd härskade, var han alltid villig att
hjälpa. På listor för välgörande ändamål skref
han aldrig ut sitt namn, vanligen bokstafven S.

Han dog år 1887 och efterlämnade en
boupptecknad förmögenhet af:

Tillgångar 1,181,156: 78
Skulder 1,591: —
 __________________
 Behållning 1,179,565: 78

Ehuru Sundström, liksom Forsgrén, hade
många barn, så skänkte han dock i sitt testamente
5,000	kronor till Stockholms sjukhem för obotligt
sjuka.

Forsgrén däremot gjorde inga donationer.

R. W. Ramstedt föddes i Stockholm år 1819
och tillhörde en gammal hökarslägt härstädes.

Efter att hafva som yngling konditionerat i
klädeshandel, började han på 1840-talet egen
affär vid Vesterlånggatan.

Ramstedt var en af stiftarne af Drags
aktiebolag i Norrköping år 1855 och blef detta bolags
ombud för både parti- och minutförsäljning i
Stockholm. Genom försäljning af Drags utmärkta
kläden fick Ramstedt en stor affär och förtjänte därpå
mycket penningar.

Liksom Sundström, var Ramstedt en
hedersman, enkel och rättfram och åtnjutande mycket
godt anseende.

I många år var han medlem af direktionen

för Stockholms stads sparbank och under sex år
stadsfullmäktig.

Ramstedt dog år 1894 och efterlämnade en
boupptecknad förmögenhet med behållning af
928,469 kr. 93 öre.


Per Adolf Tamm.

Per Adolf Tham föddes i Göteborg år 1774,
son till superkargören och direktören vid
Ostindiska kompaniet G. Tham och Christina
Maria Grill.

Grillska släkten var i senare hälften af
1700-talet en af de rikaste i Sverige. Den förste Grill
i Sverige inkom under Gustaf II Adolfs regering
från Holland och anställdes som myntproberare,
men dref tillika guldsmedsyrket och handel med
guld, silfver och juveler. Därefter fortfor släkten
under två generationer att vara guldsmeder i
Stockholm, tills i fjärde generationen två bröder Grill
— Abraham och Carlos — i början af 1700-talet
grundlade det stora Grillska handelshuset i
Stockholm. Under Abraham Grills två söner, Claes
och Johan Abraham, stod Grillska huset i
största makt och anseende. Båda bröderna voro
direktörer i Ostindiska kompaniet och drefvo stor
utrikes handel och sjöfart samt ägde de betydliga
bruksegendomarna Söderfors, Österby och
Garphyttan samt hus i Stockholm vid Stortorget,
hörnet af Köpmangatan, södra sidan. Äfven
Torstensonska huset vid Gustaf Adolfs torg, nuvarande
Arffurstens palats, ägdes af dem, men såldes till
konung Gustaf III, som skänkte det till sin syster,
prinsessan Sofia Albertina, hvilken å sin sida
testamenterade detsamma att disponeras af den
äldste arffursten inom Bernadotteska dynastien.

Då Gustaf III 1772 gjorde sin statskupp, fick
han låna därtill behöfliga penningmedel äfven af
dessa bröder Grill, hvilka lära låtit transportera
penningarna från Grillska huset vid Stortorget
till Slottet på bottnarna af bruksbaljor hvilka
för öfrigt voro fyllda med murbruk. Desse
bröder voro stiftare af Stockholms borgerskaps
änkhus, och i dess reglemente är stadgadt, att så
länge en Grill lefver, skall en sådan vara
själfskrifven ledamot af änkhusets direktion, hvilket
förordnande lär ännu efterlefvas. En tredje broder
slog sig ned i Göteborg som grosshandlare och
blef, äfven han, direktör i Ostindiska kompaniet.
Denne Grill var hög frimurare samt så välgörande,
att vid hans frånfälle fanns icke mycket arf att
dela emellan hans då lefvande sju barn, af hvilka
dottern Christina Maria var moder till vår Per
Adolf Tamm och en yngre dotter, Anna Johanna,
gift med sin kusin Adolf Ulrik Grill, son till den
ofvan nämnde grosshandlaren och brukspatronen
Claes Grill i Stockholm. Denna fru Grill blef som
barnlös änka ägarinna af Söderfors och Österby.
Hon blef systersonen Per Adolf Tamms
välgörarinna, och från henne har genom gåfva och arf
hela den Tammska stora rikedomen sitt ursprung.

Per Adolf Tamm utnämndes redan vid 9 års
ålder till kornett vid Lifregimentet. Under finska
kriget utkommenderad vid 16 års ålder på
skärgårdsflottan, deltog han i reträtten från Viborg
och i slaget vid Svensksund, vid hvilket senare
tillfälle den slup, i hvilken han befann sig, sköts i
sank af ryssarne. Kort därefter erhöll han
Svensksundsmedaljen i guld för tapperhet och
befordrades till löjtnant vid Lifregimentets kyrassierer.

Efter freden återvände han till Upsala för att
fortsätta sina studier, hvilka synnerligast omfattade
kemi och fysik, men ägnade sig därjämte åt
studiet af landtbruk.

Vid den minnesvärda riksdagen i Norrköping
1800, där landtmarskalken Magnus Fredrik Brahe
visade sig som en så stor stackare, var Tamm en
bland de riddersmän, hvilka, i anseende till den
kränkning, som i deras tanke vederfarits
grundlagen, afsade sig adelskapet, och skref sig därefter
Tamm. Kort därefter beröfvades han genom en
extra kunglig regimentsorder den fullmakt han
erhållit att vara löjtnant vid kyrassiererna, äfvensom
den honom tilldelta indelning indrogs. Detta
märkvärdiga afsked har följande lydelse:

Vi Gustaf Adolph o. s. v. Sedan löjtnanten vid
Lifregimentets kyrassiercorps och norra Uplands
kompani Per Adolf Tham icke allenast å Riddarhuset
under sistförflutne riksdag sökt sig upphöra att vara
ledamot af Ridderskapet och adeln, utan ock efter det
Vi genom vårt justitiekanslersämbete infordrat hans
närmare yttrande angående rätta förståndet däraf,
förklarat det han afsökt sig adelskapet och alla dess
tillhörande rättigheter, hafva Vi under den 2 förlidne
Augusti månad, på sätt Vår till riddarhusdirektionen
aflåtne nådiga skrifvelse innehåller, låtit till fredande
af Ridderskapet och adelns värdighet vid berörde
afsägelse bero, hvilket Vi härigenom velat tillkännagifva,
jämte det att Vi vid öfvervägande af detta
hans förhållande anse verkan af f. d. löjtnant Tham tilldelade
nådiga fullmakt och löjtnantsbeställning vid norra
Uplands sqvadron af lifregimentets kyrassiercorps komma
att förfalla. Vi befalle o. s. v. Drottningholms slott
d. 1 Sept. 1800.

GUSTAF ADOLPH.

D. Lagerbring.

Detta onådiga afsked grundlade Tamms
framtida fortyn. Han kom till sin moster, ofvan
nämnda änkefru Anna Johanna Grill, och
emottogs af henne med öppna armar. Gumman hyste
nämligen mycket vanvördiga tankar om hans
majestäts både person och regentegenskaper och
ansåg sin oppositionelle nevö som en ”frihetshjälte”.
Hon skänkte honom fördenskull genast 1/5 af
Österby bruk och gjorde honom till förvaltare af
sina stora bruksegendomar Österby och Söderfors.
Vid mosterns död, år 1809, fick Tamm ärfva Österby
och stor andel i Söderfors samt inköpte
medarfvingarnes andel i den senare egendomen.

Sina brukstillverkningar förädlade han så, att
det väckte både in- och utländska vetenskapsmäns
uppmärksamhet samt beredde honom utmärkelsen
att vid världsexpositionen i Paris 1855 erhålla dess
stora medalj och kallas till ledamot af två
utländska vetenskapliga samfund. På sina vidsträckta
besittningar vidtog han en mängd åtgärder till
sina talrika underhafvandes väl samt till främjande
af ordning, sedlighet, skolundervisning m. m. I
tysthet och med utsökt grannlagenhet utöfvade
han en ofta storartad välgörenhet, och hvarhelst
hans verksamma deltagande sattes i fråga, vare
sig att något stort och allmännyttigt verk borde
befrämjas eller att vetenskapens och konstens idkare
behöfde understödjas eller uppmuntras eller
oförskylda olyckor påkallade bistånd och hjälp, voro
från Tamm alltid frikostiga bidrag att påräkna.
På Österby samlade han ett icke obetydligt
museum af taflor och skulpturverk, och hans förärande
af Grillska museet på Söderfors blef, jämte
Paykullska och Vetenskapsakademiens äldre samlingar,
grunden för nuvarande Riksmuseum.

Sina stora egendomar utvidgade han genom
köp af flera närliggande egendomar, och år 1840
tillhandlade han sig Iggesunds betydliga
bruksegendom i Helsingland.

Vid Landtbruksakademiens stiftande, år 1811,
utnämndes Tham till en af dess arbetande
ledamöter och invaldes år 1824 till ledamot af
Vetenskapsakademien, där han var preses från mars
1835 till april 1836, då han nedlade
ordförandeskapet med ett tal om järnhandteringen i Sverige.
Åtskilliga andra afhandlingar af honom äro tryckta
i Landtbruksakademiens annaler och Upsala läns
hushållningssällskaps handlingar. Han var för
öfrigt ledamot af flera sällskap och akademier.

Sedan den för ungdomliga frihetssvärmerier
förföljde fattige löjtnanten metamorfoserats till en
väldig jorddrott, började solen på den kungliga
nådens himmel att allt mer och mer lysa öfver
hans bana. Redan 1816 gjorde den glorvyrdige
Karl XIII Tamm till nordstjärneriddare, 1820 blef
han vasakommendör och 1829 storkors. Tre år
förut hade han låtit öfvertala sig af Karl XIV
Johan att åter inträda som ledamot af ridderskapet
och adeln och vid samme konungs 25:års jubileum
d. 6 februari 1843 förläntes honom friherrlig
värdighet.

Icke minst från adelns egen sida blef Tamm
klandrad för sin inkonsekvens att efter mer än ett
fjärdedels sekel, sedan han ostentativt bortkastat
sin adliga sköld, buga sig och taga emot en ny.
I detta fall stod han i en bjärt motsats till den
store fosterlandsvännen Hans Järta, hvilken ock
vid Norrköpingsriksdagen 1800 afsade sig
friherrevärdigheten och därmed säte och stämma på
Riddarhuset samt sedan aldrig, oaktadt frestelser från
Karl Johan, som till och med lät en grefvekrona
lockande skymta fram i anbudens perspektiv, och
oaktadt Järtas egna politiska åsikter under de
många årens gång från jakobism öfvergått i en
flinthård konservatism, lät förmå sig att till detta
hus återvända.
Per Adolf Tamm, som var sin tids rikaste
man i Sverige, näst efter excellensen Carl De Geer,
dog år 1856 och efterlämnade en boupptecknad
förmögenhet af 5,196,093 kr.

Hans egendomar voro belägna i 42 socknar
och utgjordes af:
 
Österby  102  mtl  med  areal  af  56,000  tunnland
Söderfors  33  „  „  „  „  36,000  „
Iggesunds bruk, omfattande  120,000  „
__________________________
tillsammans 212,000  tunnland

eller omkring elfva kvadratmil.


Carl Benedicks.

Carl Benedicks föddes i Stockholm år 1810.
Både fadern, Michael Benedicks, och
modern, född von Hahle, voro judar, men läto
uppfostra alla sina åtta barn i lutherska statskyrkan.

Fadern hitkom som guldsmedsgesäll, fick
anställning hos judiske hofjuveleraren Aron Isak
Michaelson och etablerade i bolag med denne
juvel- och bankfirman Michaelson & Benedieks.

Sedan Michael Benedieks yngre broder Wilhelm,
förut anställd hos Salomon Heine i Hamburg,
öfverflyttat till Stockholm och blifvit upptagen i
firman, fick den sin fulländning som en stor
bankirfirma och stod i intim förbindelse med Salomon
Heine i Hamburg, Rothschildarne i London, Paris
och Frankfurt samt Mendelssohn i Berlin.

Carl började redan som gosse på firmans
kontor, och vid 15 års ålder vann han sin första
finansiella ryktbarhet, genom en mycket tvetydig
affär, nämligen den på sin tid beryktade s. k.
Skeppshandeln.

Under de sydamerikanska koloniernas
frihetskrig emot moderlandet Spanien, ville general
Bolivar, president för republiken Columbia och
efter hvilken staten Bolivia har sitt namn, köpa
krigsfartyg, försedda med fulltaliga, inöfvade
besättningar, och vände sig för detta ändamåls
vinnande till det judiska bankirhuset Goldsmith i
London, hvilket i sin ordning vände sig till sina
vänner Michaelson & Benedicks i Stockholm.

Wilhelm Benedicks hörde sig för med konung
Karl Johans dåvarande gunstling
general-amiralen grefve Cederström och lyckades förmå denne,
under löfte om hemlig andel af den beräknade
stora vinsten, att framställa förslag till konungen
om försäljning af några kronans äldre fartyg. Karl
Johan nappade oförsiktigt på den utlagda kroken,
och linieskeppet ”Manligheten" och fregatten
”Chapman” försåldes till firman Michaelson & Benedicks
samt likviderades med 677,111 rdr 3 sk. 3 runst.
banko, från hvilket belopp dock Michaelson &
Benedicks, enligt hemlig öfverenskommelse, afräknade
30,000	rdr b:ko i provision.

Icke nog härmed, Michaelson & Benedicks
köpte dessutom för huset Barclay, Herring,
Richardson & C:o i London åt Sydamerika de nästan nya
skeppen ”Försigtigheten”, ”Camilla” och ”Eurydice”,
men genom Rysslands, Frankrikes, Preussens och
Österrikes förenade energiska protester måste denna
sista handel gå tillbaka. Rysslands härvarande
minister, general van Suchtelen, hotade å sin
kejsare, Alexander I:s vägnar med omedelbar
krigsförklaring, om skeppen afsändes.
Emellertid hade både "Manligheten” och
"Chapman" redan afseglat, hvadan regeringen måste
afsända en kurir till Helsingborg med order, att
skeppen skulle återvända till Karlskrona. Huset
Michaelson & Benedicks hade dock i god tid fått
en liten "abervink” om, att kuriren skulle begifva
sig på väg, och innan denne hunnit utom
Stockholms tullar, satt den 15-årige Carl Benedicks,
hvilken var den listigaste af Michaels fem söner
och ansågs af pappa skickligare till uppdragets
utförande än de två äldre bröderna, redan på
skjutskärran. Han uppnådde också Skånes kust förr
än den kunglige kuriren och fick tillfälle att låta
fartygen afsegla till destinationsorten.

För den senare affärens återgående inlämnade
Michaelson & Benedicks räkningar på skadestånd
å 530,240 rdr 29 sk. b:ko, hvaraf de till sist blefvo
genom kompromiss tillerkände 100,000 rdr samma
mynt.

Carl Benedicks illistiga resa till Helsingborg
kom dock att förorsaka Michaelson & Benedicks
mycket svåra förluster. Skeppen ”Manligheten”
och ”Chapman” uppnådde Carthagena i Bolivia,
men då Goldsmiths ombud ej ville mottaga
fartygen och betala besättningarnes hemresa, så
seglade fartygen till Newyork. Befalhafvaren, baron
Gyllengranat, hade försiktigtvis behållit de
svenska sjödokumenten, i hvilka Michaelson &
Benedicks voro angifna som redare. Sedan provianten
från Sverige var förtärd, måste fartygen till
betäckande dels för ny, på bodmeri inköpt proviant
för 400 mans besättning, dels för hyror, säljas på
exekutiv auktion, hvarvid en brist uppstod i
månadsaflöningen af 22,000 spanska piastrar. Huset
Goldsmith i London hade då gjort cession, och
Gyllengranat utställde växlar å beloppet på
Michaelson & Benedicks, hvilka efter långvarig
rättegång blefvo dömda att infria desamma.

I stället för beräknad stor vinst gjorde
såleledes Michaelson & Benedicks en betydlig förlust
på denna emot folkrätten stridande affär med
krigskontraband.

Hvad skeppshandeln kostade konung Karl
Johan, därom bär Sveriges inre politiska historia
från den tiden allmänt kända vittnesbörd.

Carl Benedicks utskickades, någon tid efter
Skeppshandeln, till Frankrike för att vinna
ytterligare merkantil och därhos humanistisk
uppfostran. Han kvarstannade i Frankrike i flera år samt
fulländade därefter sin köpmannautbildning hos
firmans affärsvänner i London och Hamburg.

Vid Carls hemkomst utgick fadern ur firman,
hvilken fortsattes af hans båda äldste söner
Gustaf och Wilhelm i bolag med hans broder
Wilhelm, hvilken sistnämnde den 1 januari 1836 dock
utträdde ur firman.

Gustaf Benedicks, som var den äldste af
bröderna, född år 1798, var sjuklig, och under en
vistelse i Italien dog han i Firenze i april 1838,
efterlämnande en ung hustru, född Cassel, men inga
barn.

Carl Benedicks fick då inträda i firman och
blef dess verklige chef samt inom några få år dess
ensamme innehafvare, ty brodern Wilhelm, den
sedan bekante kammarherren, utgick ur densamma
och bosatte sig i Berlin.

År 1843 gifte sig Carl Benedicks med sin
17-åriga kusin, Emma Benedicks, hvilken vid sin
faders 6 år senare timade frånfälle införde i boet
en förmögenhet af omkring 1,000,000 rdr.

Wilhelm Benedicks d. ä dog år 1849 och
efterlämnade en boupptecknad förmögenhet af 1,835,529
kr., placerad i de bästa utländska
statsobligationer. I sitt äktenskap med Josephina Seligmann
hade han två döttrar, den ofvan nämnda Emma
samt Henriette, gift med presidenten Fredrik
Åkerman. Dessa voro hans enda arfvingar.

Carl Benedicks var en mycket skicklig
affärsman, därtill artig och förbindlig i sitt sätt. I själ
och hjärta var han dock israelit samt missnöjd
med att hans fader hade påtvingat honom dop
och evangelium.

Till utseendet var Carl Benedicks mycket olik
sina fyra bröder, hvilka voro stora, tjocka och
plussiga, då däremot Carl var en fin och spenslig
man af ungefär medellängd.

Efter tjugoårig verksamhet fann Carl Benedicks,
att de judiska affärsmännens växel- och
diskontaffärer voro på retur och att de höllo på att
öfverflyglas af de enskilda bankerna. Han blef då,
år 1863, den verksammaste stiftaren af
Skandinaviska kreditaktiebolaget, i hvilket han ingick med
2,000 aktier och till hvilket bolag han sålde sin
affär samt uthyrde kontorslokaler i sitt hus vid
Storkyrkobrinken.

De öfriga judiske bankirerna i Sverige gjorde
på samma sätt som Benedicks: — slutade med
sina diskonteringsaffärer och ingingo i
Skandinaviska bolaget med betydliga kapitaler. Desse
herrar voro Edvard Magnus, Moritz Jacobson,
Theodor Mannheimer och Semmy Josephsson i Göteborg,
W. Meyerson, Henrik Davidson och hans bröder,
Jacques Lamm i Stockholm samt bröderna Carl
David och John Philipson i Norrköping.

Som blänkare intogos några grefvar och högre
dignitärer i styrelsen, men verkställande
direktörsbefattningen förbehöllo de israelitiske herrarne åt
sig själfva, och öfversteprester i denna Mammons
nya tempelbyggnad blefvo Mannheimer i Göteborg,
Henrik Davidson i Stockholm och John Philipson
i Norrköping; grefvarne fingo förrätta offertjänsten
endast i yttre förgården.

Af sin svåger hofmarskalken von Holst, hvars
hustru, Carl Benedicks syster, fått huset n:o 30
Regeringsgatan till skänks af sin fader, inköpte
Benedicks detta hus och inrättade där åt sig ett
privathotell, som på sin tid var ett af de
magnifikaste i Stockholm.

Herrskapet Benedicks hade utmärkta
tillställningar och såg hos sig såväl den stora släkten
och brödernas samt systrarnas förnäma mågar med
familjer som diplomatiska kåren, hvilken Carl
Benedicks tillhörde såsom mångårig österrikisk
generalkonsul. Hvardagslifvet var dock ytterst
tarfligt; för de båda barnlösa makarne lagades ej mera
mat än som nätt och jämnt räckte för gången.
Den största sparsamhet, för att ej säga knussel,
iakttogs för beständigt; betjäningen hade
matpengar, och för dessa hölls ett särskildt hushåll, som
på intet sätt var öfverflödigt.

Makarna Benedicks voro båda mycket
småaktiga och litet välgörande i det enskilda lifvet.
Däremot figurerade alltid Carl Benedicks namn med
rätt betydliga belopp på listor för förnäma
bazarer och andra ändamål, som lyste.

Ett futtigt drag af Carl Benedicks var hans
uppförande emot sin svåger, presidenten Åkerman.

Denne hade, liksom Carl Benedicks, fått en
million rdr med sin hustru. Men Åkerman var
passionerad spelare.

Om honom berättas, att han på en resa med
ångaren ”Gauthiod” mellan Stockholm och
Lybeck år 1852 spelade till sig af grefven och
grefvinnan Gyldenstolpe, född Fersen, största delen
af köpeskillingen för den stora egendomen
Mälsåker på Selaön, hvilken gård Åkerman då
”tillhandlade” sig med möbler och alla inventarier för
450,000	rdr.

Lyckans nyckfulla gudinna vände dock
Åkerman ryggen på hans äldre dagar. Han förlorade
stora summor vid de gröna borden i Homburg,
Wiesbaden och Baden-Baden. Därtill kom, att han
på Carlsviks bolag blef af med 200,000 kr. i tecknade
aktier, och genom borgensförbindelser ungefär
samma belopp.

Decrepit och nära blind, måste han år 1869
vända sig till svåger Carl med begäran om hjälp
på så sätt, att denne skulle köpa Åkermans
egendom Mälsåker, men Benedicks nekade att på ena
eller andra sättet hjälpa honom. Åkerman såg
sig då nödsakad att under den allra uslaste
konjunktur sälja Mälsåker med möbler och inventarier
... "hvad med orätt fås med sorg förgås", skulle
kanske moralisten vilja citera ... för 650,000 kr.
till en tysk, herr Werner, som gjorde köpet med
ett kapital af endast 100,000 kr.

***

Om denne Werner hade förstått att begagna sig
af de goda konjunkturer, som inträffade med
ingången af 1870-talet, så hade han på några få år beredt
sig en vinst af minst en million på affären.

En sommardag landade ångaren "Sköldmön”
med konung Karl XV ombord vid Mälsåkers
brygga. Konungen frågade Werner, om han ville
sälja åtskilliga saker i slottet.

”Gärna”, svarade denne.

"Hvad vill du ha för de här gobelinerna i
riddarsalen?” frågade kung Karl.

”När min kung vill hafva dem och jag ej
behöfver dem, så är jag nöjd med 100 riksdaler",
svarade Werner.

”Där får du 150 krigare”, sade kungen.
Dessutom köpte den höge konstnären Karl
Gustaf Wrangels ytterst dyrbara säng samt en
mängd gyllenläderstapeter, likaledes för vrakpris,
och allt instufvades på "Sköldmön”.

Konungen reste hem i ett utmärkt lynne och
tysken åkte samtidigt ned till Stallarholmen och
köpte af en handlande Kjellgren 100 rullar
papperstapeter för 12 skilling rullen, hvilka han i stället
lät uppsätta i den stolta riddarsalen och tyckte
sig hafva gjort en fin affär.

Karl XV lät uppsätta gobelinerna i ett rum
på Ulriksdals slott, men de räckte endast till tre
väggar. Den fjärde väggbeklädnaden beställdes i
Paris och kostade 30,000 francs.

Konung Oscar II köpte sedermera en mängd
vackra möbler, hvilka, restaurerade, nu finnas på
Drottningholms slott. Karl Gustaf Wrangels säng
finnes på Ulriksdal.

***

Carl Benedicks dog år 1888 och efterlämnade
en boupptecknad förmögenhet:

Tillgångar  4,131,184: 86
Skulder  12,273:47
_________________
Behållning 4,118,911: 39

Till sina tjänare förordnade han 100 kr. för
hvarje år de varit i hans tjänst.
Kammartjänaren, som, då Benedicks under sina sista år låg
hjälplös som ett barn och nästan blind i sin säng,
vårdat honom mycket ömt och var omistlig för
sin husbonde, fick sålunda för 12 års tjänst 1,200
kr., portvaktargumman fick 700 kr. o. s. v. Vid
dödstillfället lära familjens tjänare erhållit 25 kr.
och billigt svart sorgtyg, (Grefve Platens sterbhus
gaf hvarje tjänare 100 kr). Barberaren, som
rakade Benedicks i lifstiden, tog därför 50 öre för
gången, men fru B. försökte pruta på detta belopp
— dock förgäfves.

***

Till diverse välgörenhetsinrättningar, allmänna
och enskilda, testamenterade Benedicks 198,500
kronor, och hans änka testamenterade vid sin död
bort 650,000 kr. (se detta arbete, första samlingen,
sid. 1.)

***

Af den stora familjen Benedicks finnes numera
endast två manlige medlemmar, båda söner till
den yngste brodern, Otto Benedicks. Dessa äro
brukspatronen på Gysinge, medlemmen af
riksdagens Första kammare Gustaf Benedicks, född år
1848, samt hans trettio år yngre halfbroder.


Anders Peter Hedberg.

Hedberg föddes 1820 å Hallarps gård,
Svenljunga socken af Elfsborgs län.

Fadern var landtbrukare och handlande samt
gjorde årliga resor uppåt landet för försäljning af
hemortens industri, de s. k. Boråsvarorna.

Riksens ständer hade vid 1815 och 1818 års
riksdagar, i följd af missbruk väckt fråga om
ändringar i äldre författningar rörande
gårdfarihandeln. 1822 reglerades handeln genom en k.
förordning, hvilken 1827 ändrades och förklarades,
enär missbruk fortfarit. Författningarna gällde
sju härad och två städer.

För hvarje år skulle respass för
knallarehäradena Kind och Mark uttagas hos 
landshöfdingeämbetet i Venersborg. Lösen för dessa pass beredde
landssekreteraren en sportelinkomst af minst 20,000
kr. om året, och i följd däraf var denna befattning
i Elfsborgs län en af de mest eftersökta i riket.

En välbergad resehandlare dref en betydlig
affär, ty han for icke allenast själf med sitt lass,
utan hade vanligen äfven 8 à 10 mantalsskrifna
drängar, som reste omkring i olika landsorter med
hvar sitt lass för husbondens räkning.

Unge Hedberg började redan som gosse
medfölja sin fader på sådana affärsresor och vid 18
års ålder gjorde han som sin faders ”dräng” sina
första färder i Medelpad och Ångermanland med
handelsvaror från hembygden. Blifven myndig,
uttog han respass som egen handlande och valde
allt framgent Vesternorrlands län som
verksamhetsfält.

På 1850-talet gjorde han sin första skogsaffär,
i det han på en gästgifvaregård i Medelpad
bortbytte ett lass s. k. moleskinn mot en skogspark.

Hedberg fortfor med sina resor i 10 à 12 år,
men ledsnade vid denna ansträngande
verksamhet och bosatte sig omkring år 1854 i Sundsvall,
där han sedan dref en högst omfattande affär med
garn och väfnader, därvid biträdd af sina två yngre
bröder.

Hedbergs affär i Sundsvall gick utmärkt väl,
och han själf utvecklade en ovanlig arbetsamhet
och skicklighet vid dess handhafvande. I medlet
af 1860-talet ansågs han vid 45 års ålder hafva
förtjänt sig en förmögenhet på en half million.

Samtidigt kom en af hans bästa vänner,
grosshandlaren J. A. Enhörning, på obestånd och för
denne häftade Hedberg i ganska betydliga
borgensförbindelser. Hedberg förhjälpte dock
Enhörning till ackord med dennes borgenärer, för hvilkas
betalande Enhörning dock måste sälja alla sina
vidsträckta skogstrakter till Hedberg.
På så sätt blef Hedberg skogsafverkare och
trälastare.

Hedberg, som i alla företag handlade med en
förundransvärd klokhet, började den nyinslagna
vägen med stor försiktighet och i liten skala. Från
det nuvarande Vindskärs varf exporterade Hedberg
s. k. holländska bjälkar och timmer och detta med
god förtjänst.

Som Hedberg icke själf förstod, huru en stor
sågverksrörelse skulle bedrifvas, associerade han
sig med en norrman, Jens Bing, och de båda
kompanjonerna anlade en stor ångsåg vid det
nuvarande Klampenborg i slutet af 1860-talet. När
Hedberg fått lära sig trävarurörelsen af
norrmannen, gjorde han sig kvitt denne och dref från 1870
sin rörelse ensam.

Genast från början af sin nya rörelse inköpte
Hedberg vidsträckta jord- och skogsområden,
innan den växande exportrörelsen bragt skogarna
upp i pris, och därtill voro hans inköpta skogar
delvis alldeles orörda.

Han anlade ytterligare ett stort sågverk vid
Stockvik och inköpte Graulshögs landtegendom.

Några år före sin död gjorde Hedberg en
utmärkt affär, i det han i bolag med några andra
personer inköpte Alafors sågverk med därtill
hörande Vestanå bruk och stora skogar. Dessa
värderika verk tillhörde i forna dagar den stora
Stockholmsfirman Ludvig Tydén & komp., men sedan
denna firma kommit på obestånd, öfvertogos dessa
verk af engelsmän, hvilka sedermera i sin ordning
sålde dem till Hedberg et konsorter.

Den position, som Hedberg intog, skänkte
naturligtvis dess innehafvare ett inflytande, som gjorde
sig förnimbart på mer än ett område inom
affärslifvet.

Så t. ex. blef Hedberg en af stiftarne af
Sundsvalls enskilda bank och bidrog i väsentlig mån
till stadens järnväg till stambanan. Dessutom var
han i många år stadsfullmäktig samt ledamot af
handels- och sjöfartsnämnden. För sina
förtjänster belönades han med vasaorden.

Sina håfvor förvaltade Hedberg med den
erfarne köpmannens försiktighet och omtänksamhet,
men han var långt ifrån att vilja ensam njuta
däraf. I sitt både präktiga och trefliga hem var
han den gästfriaste värd, städse välvillig, hygglig
och hjälpsam, fastän hans hjälpsamhet blef hårdt
anlitad i både stort och smått från många håll.

Hedberg hade af naturen ett mycket godt
hufvud, och ehuru utan boklig bildning, var både
kvick och satirisk, men på samma gång godmodig
och ständigt vid gladt lynne. Sin från
ungdomsåren förvärfvade färdighet att köra och sköta
hästar bibehöll Hedberg under hela sitt lif, och hans
stall var försedt med de yppersta och dyrbaraste
trafvare. Det var Hedbergs favoritnöje att själf
köra sina eldiga springare.

En af Hedbergs bäste vänner ända från
barnaåren var bagaren Reisenhoff i Stockholm,
likaledes född i Boråstrakten. Reisenhoff var äfven
stor hästvän och hade utmärkta trafvare, i
synnerhet en vid namn ”Telegrafen". De båda vännerna
roade sig vid Hedbergs besök i Stockholm under
vintertiden med kappkörning med sina trafvare på
den isbelagda Hammarby sjö och på Brunnsviken.

Hedberg, som var ogift, förde ett mycket högt
lif, drack de finaste och dyrbaraste viner, minst
en butelj champagne hvarje förmiddag, förutom
hvad som konsumerades vid frukost- och
middagsbordet. Hans vinkällare representerade ständigt
ett inköpsvärde af 20,000 francs.

Han dog helt hastigt af njurinflammation 1882
och efterlämnade enligt vid Sundsvalls rådhusrätt
inlämnad bouppteckning en förmögenhet af 3,210,099
kr. 82 öre. I detta belopp ingick ej värdet af
Hedbergs landtegendomar och skogar, hvadan A.
P. Hedbergs samfälda rikedom kan anslås till 6
à 7 millioner kr.


Ludvig Ringborg.

Ludvig Ringborg föddes i Norrköping 1811.
Fadern, Jöns Ringborg, bondson från
Ringarums socken i Östergötland, arbetade sig
upp från intet till rikedom och en ansedd
samhällsställning samt hade i yngre år fått kämpa
med mycken fattigdom och såsom en följd däraf
med svåra umbäranden, såsom att bo i oeldadt
rum samt till och med sakna nödig föda.

Såsom gosse biträdde han sin far med
malmkörning till Gusums bruk och blef på grund af
sitt lifliga lynne bemärkt af dess dåvarande ägare,
den bekante oppositionstalaren på Riddarhuset
under Gustaf lll:s tid lagman Spaldencreutz,
hvilken antog honom till kolskrifvare vid bruket.

Emellertid trifdes icke unge Jöns länge vid
den enformiga befattningen på Gusum, utan begaf
sig till Norrköping, där han tog hyra på ett
brukspatron Chr. Eberstein tillhörigt fartyg, ombord å
hvilket han gjorde under två år resor å
Medelhavet.
Hemkommen till Norrköping, fick Jöns
Ringborg i slutet af 1780-talet anställning hos
brukspatron F. Jancke på dennes ylle- och
segelduksfabrik samt vann genom sitt goda hufvud, sin
redbara karakter och sin stora arbetsamhet,
understödd af en vacker handstil och förmåga att
uttrycka sig i skrift, till den grad sin husbondes tillit,
att han snart nog anförtroddes hela ledningen och
tillsynen af den ansenliga fabriksrörelsen samt
erbjöds af Jancke, som under tiden blifvit änkling,
att helt och hållet vårda affärerna, men afslog till
Janckes stora missnöje detta anbud.

I stället etablerade sig Ringborg som
gross- och minuthandlare i Norrköping och hade efter
tjugoårig verksamhet som köpman arbetat sig
upp till en solid ställning, då han vid den störa
eldsvådan i Norrköping 1822 förlorade största delen
af sitt oförsäkrade varulager. Han tappade dock
icke modet, utan samlade genom ytterligare
tjugoårigt arbete en mycket betydlig förmögenhet,
bestående af ett större kapital, flera väl belägna
stadsegendomar samt Herrstabergs värderika gods
i Qvillinge socken.

***

Sonen Ludvig Ringborg fick sin uppfostran i
Norrköping, gick fem år i dess trivialskola och blef
sedan kontorist hos fadern. Under denna tid
studerade han privat i flera år lefvande språk samt
företog åren 1836 och 1837 en resa genom
Danmark, Tyskland, Schweiz, Frankrike, Belgien,
Holland och England. Återkommen till Norrköping,
blef han bolagsman i faderns affär samt efter
dennes fem år senare inträffade död ensam
innehafvare af firman, äfvensom borgare i Norrköping.

Som köpman utmärkte sig icke Ringborg, ty
han saknade helt och hållet initiativ, var för
mycket konservativ och handlade med orubblig energi
efter förut fattade principer. Hans hufvudaffär
omfattade sill, salt och fisk. När Ringborg fått
in sitt lager af dessa varor på våren, bestämde
han sina priser och höll sedan dessa orubbligt,
oafsedt om varan steg eller föll i värde. Blef det
uppåtgående konjunkturer, voro hans lager snart
utrymda, men inträffade motsatsen, låg hans sill
kvar i många år, tills den slutligen fick köras ut
som gödningsämne på hans landtegendomar. Att
en sådan principernas man skulle komma i tvist
med sina kunder, säger sig själft, och då
Ringborg vid uppgörande däraf var otillgänglig för
billighet och tillmötesgående, misste han snart sina
köpare, hvilka vanligen, om de voro solida
personer, aldrig gjorde mer än en enda affär med
honom.

När Stockholms och Göteborgs
köpmannaföreningar bildades 1857, blef Ringborg dessas
ombud för Norrköping och kringliggande orter. De
stackars gäldenärer, som fingo med Ringborg att
göra, bemöttes af honom på det mest hänsynslösa
sätt samt öfverhopades med förebråelser och
otidigheter. Ringborg ingick aldrig på ackord med
en gäldenär för egen räkning och motarbetade en
sådan förlikning hos köpmannaföreningarna så
mycket han kunde.

Vände sig däremot en stackars cessionant till
Stockholms köpmannaförenings hufvudman, den
eljest ej just hjärtnupne K. A. Almgren, blef han
på ett vänligt sätt mottagen, och mången stackars
i förlägenhet kommen köpman har för sin affärs
pånyttfödelse att tacka Almgren, som i motsats
till Ringborg hade för princip att hjälpa i stället
för att stjälpa och lade hela sitt stora inflytande
emellan i detta afseende.

I själfva verket var dock icke Ringborg så
hård och elak som hans gärningar ofta utvisade.
Han leddes till dem af sin orubbliga ”konsekvens”
och sitt ofta dåliga lynne.

Ringborg hade ett utmärkt godt hufvud och
hade dessutom genom trägna studier förvärfvat
sig stor bildning, som gjorde sig gällande på olika
områden. Om man sammanträffade med
Ringborg på hans många resor in- och utrikes, kunde
man omöjligt finna en mera angenäm och
underhållande personlighet. Man beundrade hans
vidsträckta kunskaper, hans ledighet att uttrycka sig
samt framför allt hans öppna, ärliga och frimodiga
uppträdande.

Ringborg framstod, när han var vid sitt glada
och goda lynne, som typen för en gentleman.
Den, som hört Ringborg skildra sina utländska
resor på 1830-talet före järnvägarnas anläggande,
glömmer aldrig hans oförlikneliga humor,
jämförlig med Charles Dickens’ skildringar i
”Pickwick-klubben” från diligensernas,
skjutsstationernas och landsvägarnas lif under samma tid i
England.

Ringborg stod till sin själasörjare prosten
Grevillius i Norrköping, i den intimaste vänskap.
Grevillius var en utmärkt sångare. Ringborg var
mycket musikalisk och hade ock i yngre dagar varit
en god sällskapssångare. Han var äfven
ordförande i musikaliska sällskapet i Norrköping. Då
Grevillii hustru, den älskliga Alfhild Ejserman, i
sin ungdom besjungen af Tegnér, aflidit, höll
Ringborg i sorghuset ett vackert minnestal öfver
henne, hvilket sedan utgafs från trycket. Han har
dessutom tillsammans med rådman Fr. Hertzman,
utgifvit i två delar ”Anteckningar om Norrköpings
stad”.

Ringborg deltog äfven i sina verksamma
dagar mycket i sin stads kommunala lif, var
handelsföreningens ordförande och stadsfullmäktiges
vice ordförande. Under Karl XV:s besök i
Norrköping var Ringborg stadens mest representative
man och fick vid detta tillfälle nordstjärnan af
konungen.

Ludvig Ringborg hade efter sin fader ärft en
betydlig förmögenhet, hvilken ytterligare ökades
genom arf efter hans svärfader, fabrikör John
Swartz, och efter brodern, expeditionssekreteraren
C. W. Ringborg, men antagligen förökade Ludvig
Ringborg själf icke förmögenheten.

Ringborg dog 1888 och efterlämnade en i
Norrköping boupptecknad förmögenhet af 918,021: 20.
Dessutom Klinga och Herrstabergs egendomar
skuldfria med ett taxeringsvärde af 396,500 kronor.
Tillsammans 1,414,521 kronor 20 öre.

Ringborg var sin tids kanske mest bildade
köpman i vårt land samt var äfven en af de
hederligaste och redbaraste. Hans svåraste fiende
var hans obändiga lynne.

Hade Ringborg tagit till sin lefnads uppgift
endast att samla penningar, så hade han blifvit
mångdubbelt rikare.


Theodor Anckarcrona.

Theodor Anckarcrona föddes i Stockholm
1819.

Släkten härstammade ursprungligen från
Böhmen. Den förste svensk med namnet Anckarcrona
var son till en handlande i Karlskrona, vid namn
Christophers. Denne Theodor Anckarcrona har
förvärfvat sig ett ärorikt namn i Sveriges historia
under Karl XII:s dagar.

Såsom löjtnant Christophers, anställd i k. m:ts
flotta, blef han sänd från Karlskrona till konungen
i Stralsund, som då var belägradt af öfverlägsna
fiender. När fästningen ej kunde hålla sig längre,
beslöt den halsstarrige Karl XII att öfvergifva
Stralsund och söka komma till sjös för att uppnå
svenska kusten. Detta uppdrag lämnades åt den
skicklige sjöofficeren Christophers, som lät uppsåga
isen i Stralsunds smala rännor och tog konungen
jämte Rosen och Düring ombord i en roddslup
med sex roddare kl. 2 på morgonen den 11
december 1715. Under natten hade rännan åter
tillfrusit, så att besättningen med stakar måste
sönderslå isen, och då det på morgonen blef
dager, sköts från båda landsidorna på slupen, men
efter tolf timmars ihärdigt arbete lyckades
Christophers komma till sjös. En gammal pråm, vid
namn "Hvalfisken”, anträffades, på hvilken
eländiga farkost det beslöts att söka komma öfver till
svenska landet. Komna längre ut, påträffades
svenska briggen ”Snappopp”, som upptog
konungen och hans följeslagare. Såsom genom ett
underverk lyckades de att i storm och mörker
undvika Tordenskiölds lurande kryssare, och
”Snappopp” landade kl. 4 på morgonen den 13
december lyckligt i Trelleborg efter femtio timmars
öfverresa från Stralsund.

Konungen utnämnde genast Christophers till
kommendör och adelsman med det stolta namnet
Anckarcrona.

Efter Karl XII:s död och erhållen fred slöt
sig Anckarcrona till Arvid Horn och mösspartiet
samt avancerade till vice amiral, landshöfding i
Stockholms län och slutligen generalamiral.
Genom gifte med en rik köpmansdotter från Ronneby
erhöll han förmögenhet samt inköpte de betydliga
egendomarna Boserup i Skåne och Runsa utanför
Stockholm.

Anckarcrona afled barnlös år 1750, men hans
änka upptog hans brorsson som eget barn, hvilken
fick antaga namnet Anckarcrona och för hvilkens
räkning hon gjorde en fideikommisstiftelse af sina
egendomar Boserup och Runsa samt huset n:r 34
vid Regeringsgatan i Stockholm.
Från denne brorsson härstamma våra
nuvarande Anckarcronor.

***

Våra dagars Theodor Anckarcrona föddes 1819,
ägnade sig i sin ungdom åt den militära banan och
blef 1839 löjtnant vid Skånska husarregimentet, men
tog efter åtta års tjänstgöring afsked från
krigstjänsten. För landtbruk eller andra nyttiga
sysselsättningar hade Anckarcrona ringa böjelse, utan
tillbragte större delen af sin tid i Stockholm, där
hans lefnad i många år blef nästan uteslutande
libertinens.

Under 1840- och 50-talen fördes i Stockholm ett
mycket gladt och fritt lif af ett kotteri rika herrar.
Förnämste deltagarne däri voro Wahrendorff,
danske ministern Plessen, presidenten Åkerman och
grosshandlaren Schwan. Dessa personer voro dock
allesammans ytterst eleganta män och förde sitt
rouélif, om icke alltid, så dock vanligen med en viss
finess i sitt yttre uppförande. Anckarcrona passade
icke i anseende till att han var betydligt yngre, för
dessa fina herrars sällskap och fick ej heller
deltaga däri, men sökte i stället sitt umgänge bland
unga officerare, stående på ungefär samma
bildningsgrad som han själf och med samma smak.

Ehuru Anckarcrona ända till sitt andra
giftermål var svag för flickor och tyckte om deras
sällskap, gaf han dock säkert ej någon kvinna
anledning att beklaga sig öfver honom. Han var tvärtom
alltid mycket snäll mot såväl dygdiga som
odygdiga fruntimmer.

Gift vid 27 års ålder med en ung och vacker
änka, hade han i sitt äktenskap en son och tre
döttrar.

På gamla da’r blef fru Anckarcrona anstucken
af sin kära hälfts frivolitet och lät enlevera sig af
husets lärde informator, den 18 år yngre filosofie
kandidaten Carl von Bergen, känd såsom spiritist,
föreläsare samt utgifvare af tidskriften
”Framtiden”. Fem år därefter ingick paret lagligt
äktenskap, och det var då den kvicke bibliotekarien
Richard Bergström kom fram med det citat, hvaråt
på den tiden hela Stockholm grinade:

Forntid sig med framtid enar...

Ungefär samtidigt förälskade sig den 56 år
gamle Anckarcrona i en ung vacker aktris. Den
lilla teaterprinsessan var emellertid lika klok som
hon var vacker, och fästningen kapitulerade icke,
förrän belägraren hissat vigselflagg.

Den äkta mannen var då i sjunde himmeln, och
däri förblef han under hela sitt återstående lif, ty
äktenskapet var städse lyckligt, och unga hennes nåd
hyfsade betydligt upp sin kärälsklige herr gemål.

Och efter någon tids förlopp hade
Anckarcronas döttrar i första giftet, alla tre förenade med
högt framskjutna och aktade män, ingenting emot
att vänligt umgås med sin unga, behagliga och
taktfulla styfmor.
Anckarcrona och hans andra hustru besökte
vanligen hvarje sommar Marstrand, där de trifdes
mycket väl.

I Marstrand gå två vägar, delvis omgifna af
villor, tvärs öfver ön. Den ena af dem kallas
”dygdens stig", den andra "lastens bana”. När
konung Oscar en gång under sina besök i
Marstrand promenerade på dygdens stig, i sällskap
med öfverhofjägmästaren Victor Anckarcrona, kom
en liten gosse framspringande och utropade:

"Åh, se farbror!"

Konungen stannade och frågade, hvem pysen
var.

"Det är min bror Theodors gosse", svarade
öfverhofjägmästaren.

”Har du din pappa här på dygdens stig?”
frågade konungen.

"Nej, pappa är på lastens bana”, svarade
gossen.

Då både konungen och farbrodern började
skratta, tilläde den lille:

"Den går han alltid.”

***

Anckarcrona hade stora inkomster från sina
stora gods och samlade på senare åren kapital
genom att utarrendera sina egendomar i mindre
lotter. Boserup ensamt inbringade 50,000 kr. i
årligt arrende.

För att undslippa beskattning lät han
mantalsskrifva sig i Eds socken, där Runsa gård är
belägen. Sonen, som arrenderade egendomen
och var chef för kommunalförvaltningen i socknen,
försäkrade alltjämt hos skattenämnden, att fadern
ej ägde något beskattningsbart kapital, och
vederbörande läto därvid bero. När Anckarcrona dog,
visade sig dock i bouppteckningen, att han lång
tid skulle ha erlagt årlig bevillning för 15,000
kronors inkomst af kapital.

***

Ända in i sena ålderdomen bibehöll
Anckarcrona sitt glada lynne och sin oförminskade vigör.
Hans utseende var en 50-årings, och man såg
honom vintertiden nästan hvarje kväll på sin gifna
plats i Berns' salong. Någon drinkare var han
dock icke. Hans ”qvantum satis” under de senaste
åren var om förmiddagen å Café Victoria i
Kungsträdgården en enda liten jamaika å 1:25
spetsglaset och om aftonen hos Berns på sin höjd två
sejdlar öl.

***

Theodor Ankarcrona dog den 6 december 1894
och efterlämnade en boupptecknad förmögenhet af

Tillgångar  1,970,852: —
Skulder  69,657: 91
__________________
Behållning 1,901,194: 09

Som förhöjd stämpelskatt skulle inträda
påföljande nyår, skyndade sig sterbhuset för
undvikande däraf att redan före årets slut samt inom
tre veckor från dödsfallet inlämna bouppteckning
till Svea hofrätt. Likaledes lät änkan till nyåret
mantalsskrifva sig i Stockholm, och därigenom
undgick sterbhuset att betala ett års bevillning för
15,000 krs kapitalinkomst.

För sin maka och hennes enda lefvande barn
hade Anckarcrona sörjt väl. Till änkan
testamenterade han tre fjärdedelar i boet och hade
dessutom tagit lifassuranser å 200,000 kr. till henne,
betalbara vid hans död. Änkefru Hilma Regina
Anckarcrona, född Tengmark, har därigenom
kommit i besittning af en personlig förmögenhet af
omkring en half million kr.

***

Det enda allmännyttiga som man någonsin
hörde, att Theodor Ankarcrona understödde, var
Nordiska museet: — som "stiftande ledamot”
inbetalte han från 1880 årligen dit hela 5 kronor.
Ja, han var nästan snål, men ett vackert
fruntimmer kunde dock alltid påräkna hans hjälp och
beskydd.


Firman P. C. Rettig & komp.

Grundläggare till denna firma var en till
Gefle stad invandrad tysk, Per Christian
Rettig, född år 1788.

På ett mycket eget sätt kom denne Rettig till
Gefle. En sjökapten Brelin var befälhafvare på
ett af stadens största fartyg och låg därmed en
gång i Surrey Commercial Dock i London. När
han sent en afton återvände till sitt fartyg, fick
han höra förtviflade jämmerrop från ett af de
farliga nästen, som alltid funnits i grannskapet af denna
på södra Thamesstranden nedanför Tower Bridge
belägna docka. Kapten Brelin, en käck och
kraftig man af gamla stammen, skyndade in på
stället och lyckades rädda en karl, som man höll på
att mörbulta, om ej något ännu värre. Brelin ej
allenast ryckte honom undan våldet, utan bar
honom äfven ombord på sitt fartyg, där han ägnade
den misshandlade den ömmaste vård. När
främlingen åter piggat till sig, befanns han vara en
tysk tobaksarbetare, vid namn Per Christian
Rettig, som föreföll att vara väl bevandrad i sitt yrke
och dessutom liflig och företagsam. Kapten Brelin
meddelade honom, att Gefle kanhända icke vore
någon dålig plats for anläggande af en snusfabrik.
Emellertid saknade Rettig penningar och ägde blott
recepter till snus och likaså en tobakssort, som skulle
slå världen med häpnad. Stödd på sina
fackmannainsikter, erbjöd han kaptenen att gå i kompani
om en tobaksfabrik i Gefle. Kapten Brelin var
icke allenast en hygglig man, utan äfven en
person med godt omdöme. Framför allt hade han
resurser och kredit samt ägde ett välbeläget, stort
hus vid stadens förnämsta bro. Den unge tysken
behagade honom, förslaget tilltalade honom, och så
kommo de öfverens om att blifva kompanjoner. På
så sätt grundlädes firman P. C. Rettig & komp. i Gefle.

Fabriken inrymdes i Brelins hus, samma hus,
där den sedan haft sin verksamhet tills för några
år sedan. Till en början obetydlig, steg
tillverkningen hastigt år från år. Man gjorde tuggsnus och
tobaksflätor, och snart kolorerades bondmunnarna
i Gefleborgs och Kopparbergs län uteslutande af
den Rettigska tobakssåsen. Sedan skref hvarje
prest sin predikan vid doftet af ”Gefle vapen”,
medan "Hofsecter Bellman” fyllde värdshussalarna
och den simplare ”Dalkarlen” parfymerade
allmogens hem. Affären blomstrade upp allt mera.
Tysken acklimatiserade sig hastigt och gjorde ett
godt giftermålsparti med en m:ll Jäderholm.

Kapten Brelin dog efter ett tiotal af år, och
Rettig utlöste därefter dennes arfvingar ur firman.
Brelinska barnen blefvo sedan fattiga och släkten
gick utför, så att Brelins sonson måste taga plats
som informator för Rettigs sonson.

Firman P. C. Rettig & komp. utvecklade sig
lika raskt som lyckosamt, så att den vid sidan af
den ursprungliga affären etablerade en stor
rederiaffär och inköpte Kilafors stora bruksegendom.

I sitt första äktenskap hade Rettig tre söner.
Efter hustruns död gifte han om sig på gamla dagar år
1845 med en fröken Fahnehjelm och fick i sitt
andra äktenskap ånyo tre söner.

Gamle Rettig var en gemytlig tysk af samma
skrot och korn som sin landsman, bryggare
Neumüller i Stockholm, samt begagnade alltid som
uttryck: "tjyfven i mej”; men oaktadt denna sin
egen bekännelse, erhöll han dock på ålderdomen
som vedermäle för sina förtjänster både vasa- och
nordstjärneordnarna.

P. C. Rettig dog år 1862 och efterlämnade en
boupptecknad förmögenhet i Gefle stad af 269,560 rdr
samt dessutom Kilafors stora bruksegendom. Han
hade förut afvittrat sin första hustrus barn. I
arfskiftet efter P. C. Rettig erhöll hvardera af de sex
sönerna öfver 100,000 kronor och änkan 250,000
kronor, hvilket belopp hon ett par år efter
tillförde i boet sin andra äkta man,
kammarrättsrådet Zetterström.

***

Sonen Robert Rettig gjorde i ungdomen
vidsträckta resor både i Europa och Amerika,
hvarefter han inträdde i sin faders affär i Gefle. När
fadern efter moderns död ville gifta om sig, stötte
detta på stark opposition från de tre fullvuxna
sönernas sida. Robert Rettig fick då ingå som
bolagsman i faderns firma och den andre sonen fick
blifva kompanjon i en af firman anlagd
tobaksfabrik i Åbo, som snart blomstrade upp till den
största i denna väg i Finland.

Från Roberts inträdande i firman drefs dess
skeppsbyggeri och rederiaffär i en skala, som gjorde
firman till en af de främsta på detta område inom
Sverige. Det gafs tider, då firman Rettig hade
tolf fartyg ute på en gång å olika främmande haf,
där dess ägareflagga med "the timeglass” var både
känd och aktad. I motsats till sin fader,
hvilkens s. k. "tobaksänglar” fingo under hela deras
lifstid sikta snus för 50 öre om dagen, hyllade
Robert den principen: ”leben und leben lassen"
och ville, då han själf hade det bra, äfven att alla
af honom beroende familjer skulle komma i goda
förhållanden. Till följd häraf hade så väl hans
kontorspersonal som hans skeppare och arbetare
det utmärkt, och många blefvo förmögna i hans
tjänst. En af våra allra rikaste nu lefvande män,
brukspatron Bång, har utgått från det Rettigska
huset.

Robert Rettig deltog dessutom i en mängd
andra kommersiella och industriella företag, i hvilka
hans insats mången gång ägde en betydelse, som
därförutan kunnat göra företagets tillkomst
tvifvelaktig, ty han såg icke allenast på den
pekuniära vinsten, utan med hans namn följde en
tillförsikt till företagets framgång, som kom mången
tvehågsen att deltaga däruti. Hans blick och
omdöme om hvarjehanda affärsföretag slogo sällan
fel.

Hans förmåga var störst inom det rent
kommersiella området, och där har han lämnat
betydliga insatser till fäderneslandets gagn och
fromma. Så var han lifligt intresserad för
afslutande af handels- och sjöfartstraktaterna med Siam
och Japan, och samma år som dessa afslötos, gingo
från hans varf i Gefle två skepp af stapeln, hvilka
erhöllo namn, det ena ”Siam" och det andra
”Japan".

På det kommunala området kom Rettig tidigt
in och fullgjorde de många uppdrag, som
anförtroddes honom, med samvetsgrannhet och
rättrådighet. Dock nådde han på detta område aldrig
någon ledande ställning, ty den honom i flera
afseenden mycket öfverlägsne Per Murén förde
spiran enväldigt som samhällets kung, och Rettig var
nog klok att icke göra opposition, utan nöjde sig
med andra platsen, hvadan de båda framstående
männen voro goda vänner och kompletterade
hvarandra till det allmännas båtnad.

Sedan Murén för alltid afträdt från den
politiska skådebanan, valdes Rettig till Gefleborgs
läns representant i Första kammaren och blef
ledamot af bankoutskottet, men i våra riksdagars
historia har han spelat en underordnad roll.
Någon politisk förmåga eller debattör var han
nämligen icke. Han åtnjöt dock mycken aktning inom
kammaren för sin älskliga personlighet och sin
ärliga, redbara karakter.

Robert Rettig hade mycken kärlek för sin
födelsestad och dess framåtskridande. När mången
efter den stora branden i Gefle år 1869, som lade
största delen af staden i aska, tviflade om dess
framtid, förklarade Rettig, att, om äfven alla
andra flyttade därifrån, skulle han dock stanna
kvar.

Ännu under sin lifstid gjorde Rettig betydliga
donationer. Till Gefle stad skänkte han ett
barnhem vid Strömsborg och dessutom ett kapital af
50,000	kronor, hvaraf årliga räntan skall
användas till i hemmet intagna barns underhåll. Till
uppförande af Gestrike och Helsinge nationshus
i Upsala skänkte han 10,000 kr. och till
stipendier för samma nations studerande 2,000 kr.
Samma summa gafs äfven till Gefle läroverk för
samma ändamål. För sina onekligt framstående
medborgerliga förtjänster utmärktes också
Robert Rettig med nordstjärneorden och utnämndes
år 1874 till kommendör af vasaordens första
klass.

Ordensutmärkelser ha, för öfrigt och i
förbigående sagdt, städse i rikt mått kommit
Rettigska släkten till godo, men man får väl dock
icke alltid ställa detta förhållande i gemenskap
med det numera kända faktum, att
Geflelandshöfdingen Asker, som ständigt laborerade med
trassliga affärer, sålde ordnar mot kontanter.

Robert Rettig dog år 1886 och efterlämnade
en boupptecknad förmögenhet med behållning af
2,710,233 kronor 28 öre, men i verkligheten
mycket mer.


Johan Albert Salomon Åberg.

Åberg föddes å Vij bruk i Gestrikland 1816.
Hans fader, Johan Alexis Åberg, hade
från torftiga omständigheter arbetat sig upp till
en indrägtig befattning vid dåvarande Järnvågen
i Stockholm, där han erhöll titel af direktör.
Genom sparsamhet och klokhet grundlade han en
betydande förmögenhet, som han efter hand
förökade genom lyckliga spekulationer. Han köpte
de s. k. Ockelboverken, hvarefter han bosatte sig
på Vij bruk.

Ockelboverkens historia förlorar sig långt in i
häfderna.

Deras äldste kände ägare eller rättare ägare af
Vij säteri var kyrkoherden Sven Johansson (1598).

Från honom öfvergick Vij till kammarrådet,
friherre Mårten Leijonsköld, borgmästareson från
Jönköping, en af domarena öfver de olyckliga
riksråden i Linköping år 1600.

Leijonsköld, som var en mycket ansedd och
förfaren ämbetsman, började sin bana som
handsekreterare hos rikskansleren Axel Oxenstierna och
användes till skötande af dennes enskilda
räkenskaper. När fältherren Gustaf Horn af Kankas, afgick
1620 i spetsan för den utomordentliga beskickningen
till Brandenburg, för att afhämta Gustaf Adolfs
utkorade brud, Sveriges blifvande drottning Maria
Eleonora, medföljde Leijonsköld beskickningen som
kassör samt anförtroddes värden af alla penningar
och presenter. Efter beklädandet af åtskilliga
kamrerbefattningar blef Leijonsköld krigskamrerare vid
svenska armén i Tyskland år 1631 samt sedermera
inspektör öfver alla kungliga licentkammarböcker
och räkningar i Lifland, Pommern och
Mecklenburg samt öfver tullräkningarna vid Rhen, Main
och Elbe samt slutligen af drottning Kristina
utnämnd till kammarråd och generalförvaltare öfver
stora sjötullarna i Sverige och Finland samt år
1649 friherre.

Sistnämnda år inköpte han Vij stora gods, men
flyttade aldrig dit, utan kvarstannade i Stockholm
till sin död 1656 och begrofs med stor
högtidlighet i Storkyrkan.

Leijonsköld efterlämnar minnet af en för
fäderneslandets väl nitisk man, som genom sin
omtanke ansenligt ökade kronans inkomster.

Vij ärfdes af en af hans söner Karl Leijonsköld,
som var löjtnant och dog ogift i Frankrike,
hvarifrån hans lik balsameradt öfverfördes till Sverige.

Vij kom några år därefter i lifmedikus Sven
Bröms ägo. Bröms var en ganska märkvärdig
personlighet. Efter medicinska studier i Upsala
eröfrade han doktorsgraden i Padua 1651.
Återkommen till fäderneslandet, utnämndes han följande året
till lifmedikus hos drottning Kristina och
befullmäktigades att vara professor i praktisk medicin vid
universitetet i Upsala. På samma syssla hade
professor Stenius redan fyra år förut undfått fullmakt
och var just akademiens rector magnificus, när
Bröms oförmodadt inställde sig för att tillträda sitt
ämbete. En häftig tvist mellan de båda
innehafvarne af lärostolen öfvergick till rättegång, som
slutade till fördel för Stenius. Bröms flyttade då
till Stockholm och utnämndes till drottningens
arkiater. Sedan Kristina lämnat Sverige, fortfor han
med sin befattning som lifmedikus hos Karl X
Gustaf, hvilken han åtföljde på flera af hans fälttåg.
Omsider trött vid hoflifvet och sin ansträngande
tjänstebefattning drog sig Bröms tillbaka till
pri-vatlifvet och lefde på sin gård Vij.

Bröms var icke blott en på sin tid
framstående vetenskapsman — på de svenska apoteken
lefde hans minne i ett par århundraden genom de
s. k. Bromsens droppar, som spelade en viktig roll
i folkmedicinen — utan därtill en synnerligen
praktisk man samt kände i grund konsten att förkofra
ärfda rikedomar. Sedan han efter sin fader,
kyrkoherden Johan Svensson, ärft Vij sätesgård, blef
han den egentlige skaparen af Ockelboverken
genom anläggande af Åbro masugn och Brattfors
bruk.

På gamla dagar flyttade Bröms till sin dotter,
som var gift med biskopen i Vesterås, Carl
Carlsson, hvilken påstods vara en naturlig son till Karl
X Gustaf och hvilken i likhet med sin ansedde
halfbroder, grefve Gustaf Carlson, — en oomtvistad
naturlig son till Karl Gustaf, sedan han vistades på
Öland — på allt sätt gynnades af Karl XI, blef
konungens hofpredikant och vid 38 års ålder
biskop i Vesterås. Biskop Carlsson är stamfader för
den friherrliga ätten Cederström.

Bröms dog 1693.

Hans dotter Katarina, biskopinnan Carlsson,
ärfde då Ockelboverken. Hon hade sin faders
hufvud och var en af de myndigaste kvinnor, någon
tid i vårt land kunnat uppvisa. Sin man
biskopens skägg ägnade hon en sådan omvårdnad, att
det väckte allmän beundran såsom den bäst skötta
manliga ansiktsprydnad i Svea rike. Själfve
rikshushållaren Karl XI skall för den skull ha gifvit
henne en gratifikation af 100 daler.

Under biskopens tid voro bruken
utarrenderade, men efter mannens död 1708 slog änkan sig
på bruksrörelse och skötte den saken med samma
framgång som förut mannens skägg, Hon anlade
Åmots bruk samt inköpte Katrinebergs bruk.

Efter biskopinnans död innehades
Ockelboverken af hennes son och sonson, tills de på
1790-talet genom arf och köp tillföllo
öfverhofjägmästaren grefve Mårten Bunge, en af den
gustafvianska tidens mest bekante rouéer. Bunges stora
inkomster förslogo ej till hans slösande lefnadssätt,
hvaraf följden blef, att han under sina sista år
fick dragas med dåliga affärer. Bunge afled vid
50 års ålder 1815 och slöt sin grefliga ätt.
Bunges arfvingar gjorde sig urarfva och
följande år blef det konkursauklion på
Ockelboverken, som inropades af direktör J. A. Åberg.
Ingen kunde i den lille oansenlige, anspråkslöst klädde
mannen ana en stor penningmagnat, och då
klubban föll för hans rop, skyndade man ätt begära
en rundlig handpenning.

"Jag betalar kontant”, sade Åberg och lade
så till de närvarandes förvåning upp hela
köpesumman, 400,000 riksdaler banko, på auktionsbordet.

***

Vid hans bortgång 1826 ärfdes egendomarna
af hans två söner.

Den äldste af dem, fil. d:r H. Th. Åberg, dog
redan år 1834 i Schweiz, då de stora skuldfria
egendomarna ensamt tillföllo hans 18-årige broder,
Salomon.

Rikedom och lycka följas icke alltid åt. Salomon
Åbergs hela lif var ett af de olyckligaste, som kan
drabba en människa, ehuru han var en af
Sveriges rikaste män. Redan i helt unga år lär han
genom utsväfningar blifvit förslappad och kunde
sedan ej återvinna någon själens spänstighet och
viljekraft. Följden däraf blef, att Åberg under hela
sitt lif måste stå under förmynderskap.

Hans förmyndare anstälde en mycket lämplig
man, arkivarien d:r Axel Kullberg, som hans
guvernör. Kullberg sökte på allt sätt väcka intresse
i Åbergs slumrande själ, följde honom på teatrar
och muséer samt gjorde med honom in- och
utländska resor, men ehuru stackaren hade mycken
respekt för sin guvernör och alltid lydde hans
tillsägelser, kunde intet rycka honom ur hans slöhet.

Om Salomon Åberg icke var lycklig, fastän
han ägde Ockelboverken, så voro dock verken
lyckliga, fastän de ägdes af honom. Under det
många bruksägare fingo dåliga affärer, klagade
öfver usla konjunkturer och hade sina verk
graverade med inteckningar, delvis räckande ett godt
stycke öfver masugnspiporna, så hade
Ockelboverken lysande affärer under sin sinnessvage ägares
dagar.

Närmaste jämförelse i ty fall erbjödo
Ockelboverkens närmaste grannar,
Hofors-Hammarby-verken, hvarest den store rike Thore Petrés
magnifika söner på tjugofem år sluddrade bort en
ungefär lika stor ärfd rikedom som den Åbergska.

Som Ockelboverken voro ärfda skuldfria af
Åberg, så kunde förmyndarne icke få inteckna
desamma, utan endast efter hand använda de
betydliga revenyerna däraf till egendomarnas
förbättring och till lättade kommunikationer.

Ockelboverken utgöras af betydliga skogar,
järnbruk och masugnar, såsom Vij, Brattfors,
Åtmots och Katrinebergs bruk, Jädraås masugn,
Avaströms ångsåg samt större delen af Vintjerns
grufvor, hvarifrån egen järnväg leder till Jädraås
masugn, m. fl. hemman och lägenheter.

Dessa egendomar, som ligga hufvudsakligast i
Gestrikland, men äfven sträcka sina områden inom
Helsingland och Dalarne, omfatta en areal af 146,000
tunnland, däraf 120,000 tunnland reel skog, däri
inberäknad 60,000 tunnland, staten afhänd,
skatteköpt rekognitionsskog, och hade vid Åbergs död
ett taxeringsvärde af 3,647,000 kr., med beräkning
af 10 kronors värde pr tunnland skog.

Berömda namn inom hofmannavärlden, inom
krigareyrket, presteståndet, läkareyrket och
borgareklassen hafva sålunda under tre århundradens
förlopp varit fästa vid besittningen af det
vidtomfattande Åbergska arfvet.

***

Salomon Åberg dog vid 69 års ålder 1885 och
efterlämnade en boupptecknad förmögenhet af

Tillgångar  3,879,749:04
Skulder  102,479:65
____________________
Behållning 3,777,269: 39

Åbergs siste förmyndare voro justilierådet
Östergren, landshöfdingen Charpentier och förre
bergmästaren G. A. Lundhquist. Både
Charpentier och Lundhquist blefvo ruinerade — den förre
begick strax efter Åbergs död själfmord — men
någon nämnvärd förlust förorsakade de dock icke
sterbhuset.

På fädernet hade Åberg endast två kusiner,
vid namn Werlin, bröder och båda f. d.
kopparslagare, samt bosatta i Kristianstad, och dessa och
deras arfvingar kommo i besittning af halfva
arfvet. På mödernet delades den andra hälften i
tolf hufvudlotter af familjerna Krook, Bolin och
Björkbom.
Efter slutad utredning belöpte sig arfvet till
sex millioner kronor.

Ockelboverken såldes till Kopparbergs och
Hofors sågverksaktiebolag för 5,200,000 kr. De nye
ägarne läto samma år verkställa hypoteksvärdering
af verken, då de värderades till 7,291,445 kronor.

I själfva verket representerade de dock ett
värde af åtminstone 10 millioner kronor.


Henrik Fredrik Ernst Dugge.

Dugge föddes i Rostock år 1802, där hans
fader var konsulattjänsteman, samt kom
som yngling till Stockholm och arbetade först
hos flera härvarande handelsfirmor, tills han fick
fördelaktig anställning hos det dåvarande stora
tyska handelshuset C. F. Bohnstedt. För så väl
Bohnstedts som andra Stockholmska rederifirmor
gjorde Dugge på 1830-talet som superkargör många
och långa utrikes resor, bland andra till Brasilien.

År 1838 etablerade sig Dugge som egen
grosshandlare i Stockholm, i bolag med Karl Fredrik
Settervall, under firma Dugge & Settervall, och
denna firma dref under 1840- och 50-talen en
betydande kolonial- och speceriaffär.

Firmans första affär var att år 1839 inköpa
Latorps bruks- och landtegendom i Nerike,
belägen omkring två mil från Örebro.

Latorp hade ända dittills tillhört Garphytte
bruks ägare, af den stora holländska
köpmanssläkten Grill, hvilka vid båda bruken bedrefvo
silfver- och aluntillverkning, men från år 1773 vid Latorp
uteslutande aluntillverkning. Sedan firman Dugge
& Settervall blifvit ägare af Latorp, uppblomstrade
bruket under ett tjugutal år och drefs med rätt
god förtjänst samt hade en årlig tillverkning af
1,700 à 2,000 tunnor alun.

Dugge fann, att i första rummet behöfdes
lättare kommunikationer för afsättning af brukets
produkter, och det lyckades honom att bilda ett
bolag för ångbåtstrafik emellan Örebro och
Stockholm. Hedern af detta bolags bildande,
hvarigenom Örebro fick ångbåtstrade på Stockholm,
tillkom således i första rummet Dugge och hans firma.
Vid Latorp och dess framtida utveckling fästade
sig Dugge så varmt, att han på 1840-talet utgick
ur firman Dugge & Settervall och ensam öfvertog
Latorp, där han sedan var bosatt i öfver 40 år.

Egendomen, vackert belägen på sluttningen af
Kilsbergen, uppdrefs ock af Dugge i så hög kultur,
att den blef en mönstergård icke allenast i Nerike,
utan i hela Sverige. Genom Tysslingesjöns
sänkning utvidgade och torrläde Dugge sina
ägoområden och förstod dessutom att grundligt täckdika
sina åkerfält samt sätta dem i högsta möjliga
kultur. Stora, nya trädgårdar i kuperad mark
anlades äfvenledes af honom, och genom dessa
leddes vatten från bergen, hvadan gården fick ett
förtjusande utseende. Såsom binäring drefs
alunbruket och en stor kalktillverkning. År 1859
ödelades alunbruket totalt af vådeld, hvarigenom Dugge
led så stor förlust, att flera års vinst af verken
medtogs och därefter inträffade dåliga
konjunkturer, så att, efter brukets återuppbyggande,
detsamma förde ett tynande lif, till dess det på
1870-talet alldeles nedlades. Däremot pågår fortfarande
vid Latorp en stor tillverkning af kalk, som
brännes i stor myckenhet af den rikligt förekommande
flolägriga kalkstenen, hvilken uppträder i
förening med brännbar alunskiffer, som användes till
bränsle.

Dugge var en af de förste inom vårt land,
som insåg att en viktig faktor inom
landthushållningen var att få en förädlad kreatursstam. Till
följd häraf inköpte han med stora kostnader
utsökta afvelsdjur från utlandet. Särskildt ägnade
han sin uppmärksamhet åt hästracens förbättrande,
och Dugge var den förste inom Sverige, som hit
införde de sedermera som afvelsdjur mycket
berömda Ardennerhingstarne. Vackra hästar äro
dock dyrbara, hvadan man kan tänka sig hvilka
penningeuppoffringar Dugge genom nämnda inköp
måste göra. Endast hingstar köpte han från
Belgien; däremot förskaffade han sig vackra ston mest
från Norge. Ett exempel på huru Dugge icke
skydde några kostnader för att skaffa sig utmärkta
djur må här anföras. En rik bergsman hade ett
präktigt och vackert norskt sto, som tillika var länets
förnämsta trafvare. Dugge ville hafva djuret som
afvelsdjur och sökte få köpa det af bergsmannen,
men denne hade fäst sig vid sin häst och ville ej
sälja det ädla djuret. Bergsmannen hade själf
betalt 300 kronor för detsamma; men slutligen lät
han dock öfvertala sig att till Dugge sälja
klenoden för 3,500 kronor.

Dugge var till ytterlighet sparsam, omtänksam
och ordentlig. Själf förde han till det allra sista
sin bokföring med den noggrannhet, som hos
honom var en vana från ungdomen. Hans
lefnadssätt var det mest enkla, man gärna kan tänka sig.
Frukosten bestod af en kopp té med skorpor,
supén af gröt och mjölk, middagen hufvudsakligen
af vegetabilier. Öl och vin förekommo i
hvardagslag aldrig vid hans bord. Dugges utseende var
i förhållande därefter: omkring 14 kvarter lång,
var han till ytterlighet mager, men spänstig som
en stålfjäder samt mycket senfull och muskulös.

Det följde nästan af sin själft, att en man,
som satte i allt höga fordringar på sig
personligen, äfven ställde liknande fordringar på andra,
och det var under sådant förhållande icke
underligt, att den gamle utländingen icke uppskattades af
sin närmaste omgifning. Ehuru hans arbetare på
intet sätt hade det sämre än hans grannars och
ojämförligt mycket bättre än de sörmländske
fideikommissariernas folk, så påstod dock förtalet
och afundsjukan, att Dugges Latorp var en
”slafstat". Detta var dock icke händelsen. Sedan
alunbruket blifvit nedlagdt, från hvars arbetare
klagomålen mot Dugge utgingo, härskade alltid frid och
förnöjsamhet bland Latorps underhafvande.
Några år före sin död hade Dugge glädjen att vid
en familjefest få sina äldste tjänare belönade med
Patriotiska sällskapets medaljer, och han skänkte
dessutom till dem en vacker grundplåt till en
understödskassa.

Dugge hade ett utmärkt godt hufvud. Ehuru
utländing, hade han rätt bra tillägnat sig svenska
språket, i synnerhet då han affattade sina tankar
skriftligt. Muntligt lyckades han emellanåt sämre.

Ett af Dugges favoritnöjen var att på
landtbruksmöten göra reda för sina erfarenheter. Hans
favoritidé var, att kalk i förening med dy och
stallgödsel var det bästa och framför allt det
billigaste af våra gödningsämnen. En ung baron, som
gått igenom Ultuna, opponerade sig och gaf
företräde åt fosforhaltiga superfosfater, i synnerhet vid
potatisodling. Dugge begärde genast ordet, ty den
unge baronen hade särskildt alluderat på att
åkerbrukskemien gått betydligt framåt, sedan herr
Dugge fått sina erfarenheter. Dugge började
genast sitt tal:

"Min lille baron! Jag har gödningsämnena
på mina fem fingrar” — därvid görande en stor
gest med sina långa armar, tilläggande: "I min
smak är fårgödsel bäst till potatis."

Dugges förre kompanjon C. F. Settervall dref
firman Dugge & Settervall med tämligen god
framgång, men såg sig under 1857 års kris, liksom sin
broders firma, Lovén & C:o, och ett 40-tal andra
firmor, nödsakad att göra konkurs.

Dugge hade aldrig officielt tillkännagifvit sitt
utträde ur firman och var därför själf ansvarig
för firmans förbindelser. Uppkommen till
Stockholm och inkommen på firmans kontor, frågade
Dugge ängsligt:

"Har du inga pengar, Settervall, i stora
kassakistan?”

"Inte ett dugg!” svarade Settervall.

Detta utrop har, som bekant, sedan blifvit ett
"bevingadt ord".

Dugge gjorde dock fullständigt upp affärerna,
så att konkursansökningen blef återtagen.

Högst märkvärdigt är, att Dugge kunde samla
en stor förmögenhet på landtbruk, helst som han
var en banbrytare på detta område, hvilken ära
alltid är förenad med stora kostnader. Flera
andra banbrytare inom landtbruket, med långt större
resurser än Dugge, hafva gått brände och
ruinerade ur elden.

Detta visar hvilken sällsynt skicklig man denne
främling var, och man kan med skäl kalla Dugge
för en bland Sveriges skickligaste praktiske
jordbrukare på sin tid. Dugges stora förmåga räckte
äfven till för en mängd allmännyttiga ändamål,
särskildt inom Örebro län, och han undandrog sig
aldrig de anspråk, som i detta hänseende ställdes
på honom, och allt granskade han med den
erfarne affärsmannens skarpblick. Genom sin
oförfärade rättframhet och stränga granskningslusta
stötte han dock mången för hufvudet.

Henrik Dugge dog vid 86 års ålder år 1888
och efterlämnade en boupptecknad förmögenhet:

Behållning  788,039 kr. 82 öre.
Dessutom hade han skänkt sin
dotter och måg egendomen
Irvingsholm med inventarier  120,000 kronor,
_________________________
tillsammans öfver 900,000 kronor

Allmänna meningen var, att Dugges
förmögenhet belöpte sig till två millioner, men folk
öfverskattar i allmänhet personers förmögenhet. Att
emellertid i Sverige samla en million på landtbruk
— hvem gör det efter?


Pehr Murén.

Murén föddes år 1805 vid Gnarps masugn
i norra Helsingland, där hans fader
var bruksinspektör.

Släkten, som är mycket gammal, har utgått
från Murgården i Ockelbo socken och efter denna
gård tagit sig namn.

När Pehr Murén var 16 år gammal, kom han
i handel i Gefle hos grosshandlaren Anders
Peter Göransson, som vid sidan af sitt intressentskap
i den stora firman Daniel Elfstrand & C:o dref
enskild affär.

Ynglingen kom här utan tvifvel i god skola
och kvarstannade hos Göransson i 8 år, men en
tidigt utvecklad drift till själfständig verksamhet
föranledde honom år 1829 till uppsättande af
egen affär.

Ända från ungdomen bodde hos Murén en
framåtsträfvande ande, uppburen af sällsynt energi
och ledd af sundt omdöme samt klar blick. Hans
ljusa förstånd och praktiska duglighet lade snart
grunden till en ekonomisk soliditet hvarmed följde
stigande aktning och anseende.

Murén var en handlingens man. En biograf
säger om honom: "I okuflig viljekraft, i förmåga
att göra sig hemmastadd med och tränga till
djupet af de mest olikartade ämnen, i skarpsinnigt
uppgörande af planer, i skicklighet att sätta dem
i verket, men tillika att aldrig forlora sig i
småsaker,  utan skarpt och följdriktgt endast hafva
det stora målet for ögonen, i allt detta står
Murén på en höjd, dit få hunnit."

***

Vid 1847 års riksdag inträdde Muren i
borgareståndet som den ene af Gefle stads två
representanter. Året förut hade författningen
utkommit om utvidgad näringsfrihet, däruti medgafs
rättighet för landthandel på minst 3 mil från stad
belägna platser. Regeringen gaf till riksdagen en
skrifvelse om erkännande af handelsfrihet såsom
blifvande grund för ny tulltaxa, men starka
motståndskrafter voro i rörelse. Själfva
borgarståndets talman, justitieborgmästaren Holm i
Stockholm, inlade i sitt hälsningstal till konungen en slags
protest emot näringsfrihetsförordningen, och
under riksdagens lopp förklarade konungen själf för
bevillningsutskottets deputerade, att den i
regeringsskrifvelsen åsyftade tiden — ännu icke vore
inne!

Muréns första ord i riksdagen inneburo en
protest mot talmannens nämnda yttrande och mot
den kungliga reträtten samt fasthöll med skärpa
det kungliga förslaget, ehuru motsatsen blef
riksdagens beslut.

Murén invaldes i bevillningsutskottet och
tillhörde dess tullafdelning. När utskottsbetänkandet
kom till riksstånden, åtföljdes det af Muréns
reservation: ”Jag nedlägger min protest mot den
falska och vilseledande statsekonomiska läran, att
brist och dyrhet på lefnadsförnödenheter skulle
utgöra ett vilkor för landets välstånd och lycka,
monopoler befordra handeln och höga skyddstullar
framkalla industri.”

***

Privatbankerna hade länge en svår
motståndare i Murén, som föredrog filialbanksystemet. Det
var egentligen sedelutgifningen, som stötte honom
för hufvudet. "De enskilda bankerna skola icke
tillverka, utan anskaffa penningar”, var hans klara
logik. Filialbanken i Gefle fortgick längre än de
andra filialbankerna, men då Murén insåg, att en ny
sedelutgifvande bank skulle honom förutan
inrättas i Gefle, så tog han själf initiativet därtill, och
filialbanken slopades.

Jordbruket ville Murén hjälpa genom
landtbruksskolor, men icke genom lifsmedelstullar, för
hvilka han hade en panisk förskräckelse.

***

Murén talade icke särdeles ofta, och hans
anföranden vid borgarståndets plena voro i
allmänhet korta. En gång yttrade han ironiskt: "Jag
vill icke för ståndets talangfullare talare borttaga
den dyrbara tid, hvilken de så rikligen tagit i
anspråk."

Sedan Thore Petrés kraft blifvit bruten af
sjukdom, öfvertog rådman Björck från Göteborg
ledningen af det liberala partiet inom
borgareståndet. Murén bevistade icke 1853 års riksdag, men
återkom vid 1856—1858 års riksdag, och då fick
Björck en farlig motståndare i Murén om
ledareskapet inom ståndet, ehuru de voro liktänkande i
många frågor, och därigenom uppstod den
antagonism emellan de båda utmärkte männen, som
följde dem hela lifvet igenom, och hvars grund
egentligen var personlig rivalitet, för att icke säga
ömsesidig afundsjuka.

Björck kämpade vid denna riksdag for
bibehållande af de s. k. differentialtullarna, hvilka
medgåfvo 33 1/3 procents rabatt å tullen på
kolonialvaror, hvilka infördes direkt i hela skeppslaster på
svenska farlyg från transatlantiska hamnar.
Göteborgarne, som därigenom fingo sina råvaror:
socker och bomull billigare, hade största fördelen af
dessa differentialtullar, hvilka ock i själfva verket
endast voro ett monopol för hrr Dickson och
Carnegie. Oaktadt Björck för dessa herrars räkning
ifrigt ansträngde sig och satte krafter i rörelse,
hvilka kostade nämnda herrar mycket penningar,
så slopades dock vid denna riksdag dessa
orättvisa privilegier.
Det första privata järnvägsföretag i Sverige var
Köping—Hults järnväg, men den åstadkoms af ett
engelskt konsortium. Den första af svenskar byggda
järnväg var däremot Gefle—Dala-banan, hvilken
Murén fick till stånd år 1855 och som sedan
blifvit ett af de mest lönande järnvägsföretag i
världen.

Vid tiden för denna järnvägs byggande ansågs
det såsom ett af de djärfvaste och vågsammaste
företag, hvilket någonsin på enskildt initiativ och
till stor del med enskilda medel tillkommit i vårt
land, och otaliga voro de svårigheter, som reste
sig mot företaget och hvilka endast Muréns
okufliga energi var mäktig att öfvervinna.

Under järnvägens anläggning och sedan under
många år var Murén bolagets verkställande
direktör. När denna järnväg byggdes, var ännu
obetydlig trävarurörelse i Gefle och arbetslönerna till
följd däraf låga, så att banan kunde byggas
mycket billigt. Arbetarne voro till största delen
dalfolk, och bland dessa funnos flere schaktlag af
enbart — kullor.

Emellertid inträffade det icke väntade, att allt
ifrån dess öppnande för trafik banan bar sig
förträffligt, och detta förhållande åstadkom mycken
afund mot dess upphofsman, Murén, hvadan
sedermera hans ifriga bemödanden vid riksdagen
att främja statens och enskildes järnvägsbyggande
stämplades endast som egennytta för att tillföra
hans egen bana ökad trafik.

Så alldeles ogrundade voro väl ej heller dessa
tillvitelser, i synnerhet hvad Muréns stora arbete
att få Norra stambanan dragen öfver Storvik i
stället for Gefle beträffade.

***

För statsbanan från Stockholm till Upsala gick
Murén främst i elden. När banan blef beslutad
af riksdagen, uppstod ett oändligt jubel i Upsala.
Stora festligheter arrangerades, och festtalet skulle
naturligtvis hållas af borgmästaren.

Upsala har alltifrån den af Schröderheim
besjungne Yckenberg varit bekant för sina "kvicka"
borgmästare. Vid denna tid innehades ämbetet
af Napoleon Kindeström. Han bad att få
framsäga några verser i anledning af dagens betydelse
och började:

Och när som vid Bergsbrunna
de första skotten gå,
så låtom oss förkunna,
att som en man vi stå
med fyllda glas — dem länsen!
Ett hurra höjen se’n
för Sundvallsson och Henschen,
Jan Persson och Murén.


”Skalden” blef här afbruten af ett så
frenetiskt jubel, att all fortsättning blef, omöjlig, och
talaren nedsteg från tribunen.

Kvädet sjöngs sedan under de närmaste åren
på omkring 100 olika melodier öfver hela
Sveriges rike, och Kindeström blef uppvaktad hvarje
afton af studentkvartetter, hvilka föredrogo hans
snillefoster.

***

För de båda stormännen Gripenstedt och Nils
Ericson hade Murén mycken beundran. Idén att
resa den senares staty har utgått från Murén,
liksom han därtill bidragit med det största
penningbeloppet.

***

Muréns arbete i det offentliga lifvet var
alltigenom en strid för handelns och näringarnas
frihet från statsförmynderskap, den enskilde
arbetarens rätt att utan hinder af den ekonomiska
lagstiftningen sköta ärligt näringsfång, sund
kreditlagstiftning och lättare kommunikationer. Hans
enskilda arbete ägnades handel och fabriksindustri,
järnvägsbyggande och bankrörelse. I lifvets skola
hade han lärt sig inse sanningen af de teorier, för
hvilka han stred i det offentliga. Konkurrensen
var for honom endast en sporre till förökade
ansträngningar.

***

Gefle—Dala järnväg är icke det enda af den
utomordentlige mannens storverk. Vid sidan däraf
står Sandvikens järn- och stålverk samt Korsnäs’
sågverksbolag, hvilka båda tillkommit genom
Muréns initiativ, förutom flera andra lyckade företag
i Gefleorten.

***


Utmärkelser tillföllo den däraf förtjänte
mannen i rik måtto. Förut riddare af Vasa- och
Nordstjärneordnarna, utnämndes han den 15 maj 1880
tillika med landshöfding Bergström till kommendör
med stora korset af Vasaorden. Dessutom var
Murén en af de få svenskar, som varit
medlemmar af "the Cobden club”, och denna utmärkelse
satte han framför alla andra.

Murén bibehöll länge hälsa och krafter.
Slutligen bröto ålder och sjuklighet den starke
mannen. Änkling och barnlös, omgafs han af sin
verksamhets alster och vördades af sin stad. Under
de sista månaderna af sitt lif fick han se det
Gripenstedtska systemet ramla. Detta nederlag för
de idéer om varuutbytets frihet och
tullbeskattningens ändamål, hvilka han under sin krafts
dagar fört till seger, smärtade honom djupt.

Pehr Murén dog den 2 maj 1888 och
efterlämnade en boupplecknad förmögenhet af 1,688,463
kr. 65 öre, placerad i utmärktaste aktier, såsom
Gefle—Dala järnväg, Strömsbro bolag, Sandvikens
bolag, Korsnäs bolag och upptagna till låga
värden, så att dessa tarfva minst 50 % förhöjning.

Största delen af sin förmögenhet donerade
Murén till Gefle stad, dessutom diverse summor till
släktingar och offentliga ändamål.


Karl Gerhard Bolinder.

Bolinder föddes i Vaksala komministergård,
nära Upsala, år 1818.

Det är märkvärdigt att iakttaga, huru inom
vissa släkter vissa fallenheter och anlag göra sig
märkbart gällande för ett längre eller kortare
tidskifte. Detta äger i främsta rummet kanske
tillämpning på konstnärer, hos hvilka talangen
stundom synes behöfva en fortplantning genom två
eller tre led för att hinna mästerskapets fulla
mognad. Men äfven på vetenskapens och de
praktiska färdigheternas områden möter samma
företeelse, med exempel af de båda bröderna Ericsson
och de fyra bröderna Bolinder, hvilkas anlag
utgöra arf från snillrika fäder. Bolinders fader hade
ett stark utveckladt mekaniskt sinne och ägnade
en del af den tid han hade öfrig från de
prästerliga ämbetsgöromålen åt sysselsättningar,
öfverensstämmande med denna böjelse. Vice pastor
Erik Bolinder kunde ock, ehuru i fattiga
omständigheter, gifva sina fyra söner en vårdad
uppfostran.
Karl Gerhard Bolinder, nummer två i
ordningen af bröderna, anställdes vid nitton års ålder
som elev vid Samuel Owens mekaniska verkstad i
Stockholm samt fick ett år därefter som
Järnkontorets stipendiat plats vid Motala mekaniska
verkstad. Efter ett par års lärotid därstädes
flyttade han till Malmö och tog anställning såsom
verkmästare vid F. H. Kockums storartade
mekaniska verkstad.

För att ytterligare fullkomna sig i sitt yrke
begaf sig Karl Bolinder år 1841, i sällskap med
sin fem år äldre broder Jean, till England, där
han under två år praktiskt studerade allt, som äger
samband med det mekaniska verkstadsarbetet.

Med grundlig underbyggnad återvände han år
1843 till fosterlandet, där han, tillsammans med den
nämnde brodern Jean, begynte anläggningen af
den sedan så välbekanta Bolinders mekaniska
verkstad, hvilken från en obetydlig början utvecklat
sig till en af de största anläggningar i sitt slag i
vårt land.

Bröderna Bolinder inköpte år 1844 för en
summa af 13,000 riksdaler banko den egendom,
belägen å Kungsholmen vid vattenleden mellan
Klara sjö och Rörstrandssjön, på hvilken den
mekaniska verkstaden följande år inrättades.
Fabriken sysselsatte då endast några få arbetare med
de inskränkta hjälpkällor, som stodo anläggarne
till buds, och det var för bröderna Bolinder ej att
tänka på att genast kunna åstadkomma något stort.
Fabriken uppnådde under sitt första arbetsår ett
tillverkningsvärde af 21,000 kronor, och därpå kunde
ej för ägarne blifva stor förtjänst, men de kunde
i afbidan på framtiden med skalden säga:

“Mitt hufvud är mitt kapital,
som jag med armarna förräntar."

Från denna Bolindernas första verkstadstid
finnes en rolig historia.

Jean Bolinder hade börjat sin bana vid
mynt- och kontrollverket, som då förestods af
öfverdirektören professor Almroth. En af Bolindernas
första beställningar kom från denne Almroth och
bestod i en ny blåsbälg till silfversmedjan vid
myntet. Bolinderna utförde arbetet och uppsatte
bälgen på anvisad plats. Öfverdirektören kom för
att afprofva bälgen, därvid åtföljd af sin
trettonårige son Leo. Almroth tyckte dock icke, att bälgen
gick bra, hvarför han efter något funderande tog
och kastade upp Leo på densamma samt begynte
därefter själf blåsa med den.

”Nu går den bättre! Ligg still du, Leo",
menade Almroth.

Sedan Almroth dessutom ordnat om några
ändringar, tillsade han de närvarande bröderna
Bolinder:

"Innan ni nu utföra mina ändringar, vill jag
ha en ritning därpå, alldeles som jag nu har sagt,
att jag vill ha det.”

Några dagar därefter fick äfven Almroth
ritningen, med Leo liggande på bälgen.

***


Genom bröderna Bolinders energi utvecklade
sig affären efter hand till ett arbetareantal af
6- à 800 och ett tillverkningsvärde af l ½ à 2
millioner om året.

Medan brodern Jean hade sin hufvudsakliga
styrka inom den vetenskapliga och affärsmässiga
tekniken, hade Karl Bolinder sin på det rent
organisativa och administrativa området, så att de
supplerade hvarandra. Karl Bolinder hade
företrädesvis att vid verkstaden öfvervaka själfva
arbetenas gång, och man kan däraf inse, i hur
väsentlig mån verkstadens förmåga att fylla sin
uppgift berodde af honom.

Naturligt är ock, att en plats, sådan som denna,
erfordrar, jämte en grundlig allsidig kännedom af
fackets olika grenar, äfven en mängd andra
egenskaper, framför allt sådana, som tillhöra en ledande
chef, såsom bestämdhet, punktlighet, fasthet i
karakteren, strängt ordningssinne och
organisationsförmåga. Hvad särskildt en chefplats vid
Bolinderska verkstaden beträffar, kan man lätt inse
hvilken mångsidig fackkunskap hos dess
innehafvare måste vara af nöden, då man tager
kännedom om de många olika slags arbeten, hvilka från
detta etablissement levereras, och af hvilka såsom de
hufvudsakligaste kan nämnas: ångmaskiner af alla
storlekar och af olika slag, lokomobiler, ångpumpar,
maskineri för mjölkvarnar, sågverk, cirkelsågar,
cirkelsågkantbord, stafsågar, delningssågar, trä- och
stenhyflingsmaskiner, sågpressar,
såguppskärningsmaskiner, turbiner, hydrauliska pressar,
värmeledningar, pumpverk, vindspel, domkrafter,
barkkvarnar, alla slags maskineriarbeten, patenterade
köksspislar, kokkärl, så väl af koppar som järn,
kaminer med och utan tegelmurning,
ventilationskaminer, patenterade strykugnar, balkonger, staketer,
spiraltrappor, grafmonument, kyrkfönster,
trädgårdsprydnader och trädgårdsmöbler,
stallinnanreden, såsom krubbor, häckar, reglar, kolonner och
stallornamenter.

De Bolinderska kokspislarna hafva alltid haft
en oerhörd afsättning och äro ojämförligen de
bästa i hela Skandinavien.

En af Bolindernas förnämsta specialiteter är
deras sågverk, och däruti stå de antagligen
ouppnådde i hela världen. Vid sågindustriens uppkomst
i Sverige beställde Dickson sina första ångsågar i
England. Därefter gjorde Jensen & Dahl i
Kristiania under en tid de mest omtyckta inom både
Norge och Sverige, men under de tjugofem senaste
åren hafva dessa fått vika för de ännu bättre
konstruerade Bolinderska sågarna, och till de förnämsta
verken i Norrland, såsom Ljusne, Skönvik,
Skutskär m. fl., hafva levererats ångsågar från de
Bolinderska verkstäderna.

***

Karl Bolinder var en kraftfull och synnerligt
energisk man med den redbaraste karakter samt
ett fryntligt och angenämt sätt, därtill välvillig och
anspråkslös. Mot sitt folk var han en god
arbetsgifvare och husbonde.
Såsom något eget i sitt slag må ock nämnas,
att den praktiske ingeniören och mekanikern hade
ett lifligt intresse för den klassiska litteraturen.
Han samlade ett vackert och dyrbart bibliotek af
gamla grekiska och romerska auktorer, och var
det någon ärevördig rar ”kalfskinnsrygg" som
skulle gå under klubban, satt Karl Bolinder
troget på sin bänk i Stockholms
bokauktionskammares dammiga lokal, och det var inte värdt för
någon annan att då sticka åstad med bud mellan
hans.

Under sina senare år lät han bygga sig en
villa i Södertelje och vistades där ofta. Äfven
där gjorde han sig synnerligen omtyckt genom
sitt älskliga och humana uppträdande.

Karl Gerhard Bolinder dog år 1892 och
efterlämnade en boupptecknad förmögenhet:

Tillgångar  1,307,613:56
Skulder  18,582:80
____________________
Behållning 1,289,030: 76

I skulderna ingingo 10,000 kronor till en graf
och 4,657 kr. 80 öre i begrafningskostnad.


Lars Montén.

Montén föddes i Axbergs socken i Nerike,
där hans fader var hemmansägare.
Namnet Monién antogs under Gustaf III:s tid af
hans farbroder.

Faderns gård var ej stor och förmögenheten
ringa. Hunnen till skolåldern, sattes unge Lars i
Örebro trivialskola, för att hufvudsakligen lära sig
skrifva och räkna, men förhållanden i hemmet
gjorde, att denna skolgång snart måste afbrytas.
Montén förlorade sin moder, och efter endast en
termins vistelse i Örebro skola togs gossen af fadern
åter till hemnjet, där han öfvades i jordbruk och
sysslade med åtskilliga handaslöjder. Hos gossen
fortfor dock det brinnande begäret att lära, men
då föga utsikt fanns att mer än nödtorftligen ägna
sig åt bokliga studier, använde han sina från
jordbruksarbeten lediga stunder till att lära åtskilliga
praktiska yrken, såsom snickeri, målning, smide
och urmakeri, samt var dessutom ifrig jägare och
djurfångare.

Kom så konskriptionsåldern, och ynglingen
raäste då åtfölja den s. k. Västra armén, som skulle
operera mot Norge år 1>0S.

Då emellertid genom revolutionen och Gus^f
Adolfs afsättning denna armé upplöstes, blef
Montén, som under tiden aTaneeral till underofficer,
eller, som det då kallades, faltväbel, vid Nerikes
och Vermlands landtvärnsbrigad, från sin tjänst
entledigad, men erhöll af en kapten Flodman löfle
att påföljande vår blifva anställd vid armén.
Mon-tén hade fattat tycke for det friska och härdiga
fältlifvet och ville for framtiden ägna sig åt den
militära banan. Då han anlände påföljande år
for detta ändamåls vinnande till Stockholm, hade
kapten Flodman dött, hvarför den unge mannens
vidare befordran på den banan var omintetgjord.
Montén lyckades i stället få en bokhållareplats hos
bryggaren Frisk i Stockholm och kom några år
därefter på grosshandlaren Ekermans kontor,
hvil-ken plats han innehade i 12 år.

Efter denna tid blef han egen handlande och
började tillika 1823 tillverkning af såpa, ehuru i
början i minsta möjliga skala. Fabriken hade en
enda arbetare, hvilken tillika drog omkring med
fabrikatet till kunderna. Något förtjänades dock,
hvilket användes till affärens utvidgande.
Fabrikatet vann emellertid förtroende, och fabriken
utvidgades år efter år, och är denna, som ännu
fortgår i Monténska namnet, bland dylika fabriker den
äldsta i Sverige.

Efter sin ankomst till Stockholm hade Montén
till en början, under lediga stunder, helt och hål-
hållet på egen hand med förkärlek studerat kemi.
Till stor lycka för den vetgirige unge mannen, som
med ifver ägnade sig åt denna vetenskap, räckte
honom den store vetenskapsmannen Jöns Jakob
Berzelius en hjälpsam hand, och då denne lärde känna
sin lärjunges begåfning, ihärdighet och redbara
karakter, blef han icke blott Monténs nitiske lärare,
utan äfven hans förtrogne vän. På detta sätt
lades grunden till Lars Monténs nya lefnadsbana
såsom en framstående och framgångsrik
fabriksidkare, och han föranläts däraf att ägna sin
uppmärksamhet åt en alldeles ny fabrikationsgren, som
då var under införande i Sverige. Han blef
nämligen år 1843 bekant med en själfstuderad,
praktisk och framåtsträfvande man, J. Johansson, som
förut sysselsatt sig med tillverkning af vaxljus, men
nu ägnade sig åt fabrikation af stearinljus, och
med denne associerade sig Montén. Johansson
hade vid den tiden sin verksamhet i Kirsteinska
trädgården i Klara församling, hvarför den nya
stearinljusfabriken kallades ”Klara tekniska fabrik”,
hvilket namn ännu i dag bibehålles, ehuru
fabriken för länge sedan flyttats därifrån.

I början af 1850-talet anlade tillika Montén
för egen räkning, under ledning af en anförvant,
C. A. Montén, i Maria församling en
underafdelning af stearinljustillverkningen för fabrikation af
palmatinljus, en slags sekunda stearinljus, lösare
och sämre vara samt gula till färgen. Dessa ljus
voro några styfver paketet billigare än
stearinljusen, men som de voro obetydligt bättre än de
gamla talgljusen, så ville detta fabrikat aldrig taga
någon fart, och tillverkningen däraf blef efter
några år nedlagd.

Då emellertid på 1860 talet
järnvägsbyggnaderna uppfördes i Stockholm, måste fabriken i
Kirsteinska huset flyttas, och som platsen vid södra
fabriken var för trång samt inga nya fabriker af
detta slag, enligt den nya byggnadsordningen, fingo
uppföras inom staden, byggdes nya fabrikshus år
1864 omkring 3 kilometer utanför Kungsholms
tull å egendomen Alvik vid Mälaren, nära
Tranebergs bro.

Efter fabrikören J. Johanssons död 1859 blef
Montén ensam ägare af Klara stearinljusfabrik,
jämte den förut omnämnda såpfabriken, hvarmed
nu tillika förenades tillverkning af tvål. Monténs
välstånd tillväxte lugnt och säkert, och detta var
ej underligt. På den tiden kostade ett paket
stearinljus 1 kr. i parti vid fabriken och 1:25 i
minuthandeln. Visserligen voro råämnena då något
dyrare och varans qvalité bättre, men man kan
tänka sig, vid jämförelse med nutidens pris,
hvilken enorm vinst, ljusstöparne togo på sin vara.

***

Lars Montén var en typ af en gammal
hederlig borgare. Inom sig hade han befästat den
lifsåskådningen, att hufvudvilkoret för all framgång
i lifvet är att i allt, och i synnerhet i sitt
förhållande till medmänniskor, själf vara en sann
människa, att göra sin plikt — och litet till. Denna
grundsats följde han äfven med aldrig svikande
trohet. Ett framstående drag i hans karakter var
hans kärlek till och välgörenhet emot sin fattiga
släkt. Själf ogift, skänkte Montén redan under sin
lifstid öfver 100,000 kr. till tolf stycken brors- och
systerbarn i flera socknar af Nerike. Att han
dessutom ansågs öfva en välgörande verksamhet i större
omfång, därom vittnade Serafimermedaljen, som,
jämte Nordstjärnan, bars af honom. Mycket läste
han på egen hand, icke minst religionsfilosofi, och
den amerikanske filosofen Theodor Parker var hans
älsklingsförfattare.

Det var naturligt, att Lars Montén, som så
väl förstod att uppskatta värdet af kunskap, och
som tillika var genomträngd af en sann
människokärlek, skulle med glädje biträda vid alla företag,
som åsyftade medmänniskors äfven andliga
upplysning. Sålunda var han medlem af Sällskapet för
nyttiga kunskapers spridande från dess stiftelse
1834, af Sällskapet för inrättande af småbarnskolor,
stiftadt 1836, af Sällskapet för folkundervisningens
befrämjande samt af Nykterhetssällskapet och
Borgareskolans styrelse.

Montén var en skicklig affärsman, redbar
fabrikant och en i allo god medborgare. Gagna
ville han.

Måttlig i sina vanor, var han länge frisk
till kropp och själ, liflig och verksam samt
uppnådde öfver 87 lefnadsår.

Han dog år 1872 och efterlämnade en
boupptecknad förmögenhet:
table>
Tillgångar  1,200,816: 26
Skulder  188,582: 12
________________________
Behållning 1,012,234: 14


Montén gjorde åtskilliga donationer, däribland
6,000 kr. till Borgerskapets gubbhus, 2,000 kr. till
Sällskapet för inrättande af småbarnskolor i
Stockholm, samt dessutom till Axbergs församling och
släktingar i Nerike.

Största delen af förmögenheten
testamenterades till de nuvarande tre innehafvarne af firman
Lars Montén.


Sven Erikson i Rydboholm.

Erikson föddes år 1801 på hemmanet
Stämmemad i Kinna socken af Marks härad.
Föräldrarne voro fattigt, men sträfsamt bondfolk.
I hemmet, där unge Sven uppväxte, fick han
tidigt lära arbetsamhet och ordning — dessa
egenskaper, som bygga rik mans bo. I den mån den
unge gossens krafter tillväxte, togos de i anspråk,
och han var ej gammal, då hans mor skickade
honom ut i skog och mark för att vakta
kreaturen. I svenske bondens hus skulle på den tiden
alla medlemmar vara närande, och ingen fick vara
tärande. Detta fick han tidigt lära. En glädjande
och obestridlig sanning är, att genom svenske
bondens skaplynne i de fattigare provinserna går en
kraft, som vet att besegra hvarje svårighet, och
en snarfyndighet, som vet medel för allt.
Grunden för denna viljans seghet, som bryter sin egen
väg, som ryggar för ingenting, finner inga
omöjligheter, hoppas allting och kommer ur allting, är
utan tvifvel att söka i den njugga natur, som
uppammat individen. Med denna måste han tum för
tum kämpa för sin tillvaro. Men under denna kamp
få sinnet och armen den spänstighet och kraft,
som gifvit nordbon sitt aktade namn. Det är
furan, uppspirande ur bergsskrefvan, som tyckes
hämta sin näring ur själfva gråberget. Just detta
har beredt så mången hyddans son ett förtjänt
rum bland vårt lands ypperste män. Sven
Erikson var en sådan folkets son, som i hög grad ägde
denna spänstighet i sinnet, hvilken, likt det finaste
stål, väl böjer sig, men aldrig brister, och som
dessutom hade ett mod, som ej lät krossa sig af
de svåraste motgångar, och en fyndighet, som
under de mest förtviflade omständigheter alltid fann
utvägar.

Vallhjonets idylliska lif, som vandrar löten
framåt, var dock för unge Sven icke tilltalande.
Hans praktiska sinne var vändt åt annat håll. Vida
bättre trifdes han hemma vid mors spolérverk,
med hvilken han fick göra tidig bekantskap. Hans
mor hade nämligen, för att bereda utvägar att föda
det växande hushållet och för att möjligen förskaffa
sig någon sparpenning, börjat att väfva
bomullstyger för afsalu. Med några bundtar bomullsgarn,
som hemtogos från Göteborg, var hon den första
inom de sju härader, som började denna industri,
hvilken sedan utvecklade sig i så förvånande grad.
Mor Kerstin på Stämmemad blef snart en notabel
person, och hennes stora förtjänster voro i hvar
mans mun. Exemplet manade till efterföljd, och
man började litet hvar att taga hem bomullsgarn,
som utlämnades till fattigt folk, hvilka fingo mot
en viss aflöning väfva det. Inom få år hade detta
blifvit tusentals människors enda näringsmedel.
Konung Karl Johan, som visste att uppmuntra
förtjänsten, lät ej heller mor Kerstin blifva obelönad,
och en tjock guldkedja blef beviset på hans
erkännande och välbehag.

Allt detta såg den unge Sven, och i hans
spekulativa hufvud föddes så småningom tanken att
följa moderns exempel. Ännu vistades han dock
i hemmet, deltagande i alla de sysslor, som där
förekommo.

Dock, vid femton års ålder blef stugan för
trång för honom, som en gång för ”vikingen”, och
han beslöt att försöka sig på egen hand. Länge
funderade han härpå, men ändtligen hade beslutet
mognat, och en vacker vårdag vandrade Sven med
en liten sparpenning i fickan och ett matsäcksknyte
på ryggen till Göteborg. Vid femton år äro sex
mil ingen lång väg, och snart befann han sig vid
målet för sin färd. Väl vetande, att tid är pengar,
gaf han sig dock ej ro att länge dröja där, och
redan på tredje dagen, efter det han lämnat
hemmet, hade han vändt Göteborg ryggen för att styra
kosan åter mot Mark.

Öfver ena axeln hade han matsäcksknytet, som
på hemvägen var betydligt lättare, och på den
andra två bundtar bomullsgarn, för hvilkas skull
han beslutit sig för den tolf mil långa vandringen.
Ungdomen ser allt i rosenrödt, och svårt är att
veta hvilka framtidstankar hvälfde sig i den unge
marbopojkens hjärna, där han med hurtiga steg
vandrade sin väg framåt, men svårligen trodde
han väl, att dessa två garnbundtar skulle bli
grundplåten för mer än en millions förmögenhet. Vid
hemkomsten utlämnades garnet efter moderns
exempel till kringboende personer, som däraf väfde
bomullstyg. Härmed fortsattes nu i några år. I
början gick det naturligtvis långsamt, men så
småningom ökades både vinsten och varulagret, och
hans största bekymmer blef snart, huru han skulle
få sina varor kringsända. Hemmets enda häst
stod ej alltid till buds, och han måste därför vara
betänkt på att skaffa sig en egen. Detta var dock
ej någon lätt sak, ty summan, som härför måste
dragas ur handeln, var för stor. Slutligen hade
han dock hunnit äfven därhän — och den stora
affären uppgjordes. Själf ansåg Sven Erikson denna
händelse som en af sitt lifs märkligare epoker.
Hvilken stor glädje det måtte skänkt honom, då
han för första gången, utan att anlita far, kunde
med egen häst anträda en af sina affärsresor, kan
man döma däraf, att den rike, af lyckans håfvor
omgifne mannen äfven i senare år med särdeles
förkärlek uppehöll sig vid denna i hans ögon
alltid märkliga händelse.

Handväfnadsindustrien, som lade grunden till
Sven Eriksons uppkomst, fortsattes af honom ända
till år 1847.

Emellan år 1830 och 1840 dref han den dock
som störst, och år funnos, då 1,500 väfverskor
dagligen sysselsattes af honom. I början af 1830-
talet började han dock att finna äfven detta fält
nog litet för sin förmåga.

Seende allt hvad som rörde affärer och
industri i stort, kunde han omöjligen finna sig vid att
själf behöfva drifva dem i smått, och i hans
förslagna hufvud rörde sig den ena planen efter den
andra att utfinna något medel att på ett eller
annat sätt kunna mångdubbla sin verksamhet. En
dag, då dessa funderingar som ifrigast sysselsatte
honom, befann han sig händelsevis i Stockholm.
Vandrande gata upp och gata ned, utan att rätt
veta hvar han var — så upptagna voro hans
tankar på denna sak — stötte han i
Storkyrkobrinken på en af sina affärsvänner, grosshandlaren J.
Francke i Göteborg. Eriksons fundersamma
uppsyn väckte genast Franckes uppmärksamhet, och,
tillfrågad om hvad som stod på, erkände han
öppet hvad som låg honom på hjärtat. "Icke annat",
sade vännen, ”den saken torde nog kunna hjälpas",
hvarefter han följde Erikson till en i närheten
boende engelsk maskiningeniör, hvilken, då han fick
veta hvarom fråga var, välvilligt förevisade en
mängd mekaniska ritningar, bland hvilka äfven
förekom ett bomullsväfveri. Vid åsynen af detta var
det som om fjäll fallit från Eriksons ögon.
"Dundra dö", tänkte han, "där har jag 15,000, i stället
för 1,500 väfverskor, om jag så vill.”

Resultatet af detta besök var, att Sven
Erikson i bolag med ofvannämnde Francke och
handlanden J. C. Bäfverman i Borås inköpte den plats,
där Rydboholm nu ligger, och år 1843 hade det
första mekaniska bomullsväfveriet i Sverige sett
dagen. Storleken af det kapital, bolagsmännen
nedlade i den nya fabriksanläggningen, belöpte sig
från början till 200,000 kronor.

Detta företag, på hvilket den unge
fabriksidkaren grundat så stora förhoppningar, höll likväl
på att blifva hans ruin. Vare sig genom felaktiga
anordningar eller missgynnande konjunkturer,
kanske båda delarna, allt nog, bolaget tillskyndades
snart den ena förlusten efter den andra, och Sven
Erikson, som, femton år efter det han med sina
första garnbundtar vandrat hem från Göteborg,
funnit sig vara en väl behållen man, stod på en
gång vid branten af sin undergång. Därtill kom,
att hans trofaste vän och kompanjon Francke afled
samtidigt.

Mången annan skulle kastat yxan i sjön, men
Sven Erikson hade därtill för mycket stål i
sinnet, han beslöt att ännu en gång pröfva lyckan
samt öfvertaga fabriken ensam, och lyckan, som
står de djärfva bi, log snart emot honom.

Under gynnsammare konjunkturer gick nu
rörelsen sin jämna gång ungefär ett tiotal af år.
Hemma på fabriken gingo några hundra väfstolar,
och på bygden arbetade de 1,500 väfverskorna
snart sagdt dag och natt.

Att en betydlig behållning häraf skulle
uppstå, är naturligt, och ännu en gång fann Sven
Erikson för godt att utvidga. På så sätt uppstodo
efter hvarandra Svaneholms och Wiskafors
väfverifabriker med öfver 1,000 väfstolar. Väfningen
på själfva Rydboholm upphörde nu, och de gamla
fabriksbyggnaderna förändrades till färgerier,
blekerier, tryckerier och öfriga för appreteringen
nödvändiga inrättningar. Under samma tid
grundades äfven under hans auspicier Rydahls fabrik med
16,000	spindlar, i hvilket företag han från början
ingick som störste delägaren.

Glanstiden för Eriksons affärer inföll under
tioårsperioden 1847 — 57, och under de senaste åren
af denna period tillkom en för honom särskildt
lycklig omständighet, nämligen att han under
Krimkriget köpte upp i England stora massor garn till
lågt pris, både för egen del och för sina
affärsvänner i Mark. Då kriget helt plötsligt tog slut,
steg garnet hastigt, och avancen för Erikson i både
provisioner och förlag af materiel blef högst
betydlig. Sedan kom slafkriget i Förenta staterna med
ty åtföljande ogynnsamma bomullskonjunkturer, och
då blef stagnation äfven i Eriksons spinneriaffärer.

***

Erikson nedlade dock icke hela sin
förmögenhet på fabriksanläggningar. En mängd spridda
bondhemman inköptes så småningom i den
kringliggande trakten, så att han vid sin död befann
sig ägare af en stor del af Kinnarumma och
Seglora socknar.

Sven Erikson var icke en gnidare, om endast
såg på sitt eget bästa. Tvärtom var han, som
man säger, en frank karl. ”Leben und leben
lassen!” var hans grundsats. Han höll ett mycket
gästfritt hus och hans hand var aldrig sluten för
behöfvande och för allmännyttiga företag. Då
nöden i Mark under det amerikanska kriget, då
bomullsimporten till Europa var afstängd, var som
störst, stod hans namn först på de listor, som
cirkulerade för att bereda den fattiga befolkningen
något understöd, och hjälpen gafs i tusental
kronor och hundratal tunnor spannmål. Sven
Erikson var äfven en god husbonde i detta ords
vackraste bemärkelse, och ingen af hans underhafvande
gick någonsin ohulpen från hans dörr. Hans
stolthet var att hafva de vackraste kreatur och de
frikostigast aflönade torpare och arbetare inom länet.

Flärdfri och enkel, bar han länge sin
marbodräkt och utbytte den först i slutet af 1840-talet,
och sedan han blifvit vasariddare, vid högtidliga
tillfällen mot en svart bonjour — frack begagnade han
aldrig. En dag under kompaniskapet med Francke
kom Erikson till Göteborg, och kompanjonen stälde
till stor middag för honom. Vaktmästaren i yttre
rummet ville emellertid ej släppa in den enkelt
klädde marbon. ”Grosshandlarn har middag; du
får komma igen en annan gång, bonde!” hette
det. Det där var dock för magstarkt! Vara bjuden
hedersgäst på middag, och inte få komma in!
”Hva’ sier du, passopp!” sade Erikson, tog karln
i kragen och slängde honom åt sidan, hvarpå han
spatserade in i matsalen, där han till värds och
gästers förlustelse beskref sitt äfventyr i tamburen.

***


De sista sexton åren af sin lefnad tillbragte
Erikson på Rydboholm. Förut var han bosatt
i Kinna Rättaregården. Före sin död utdelade
han 50,000 kronor till hvart och ett af sina
sex barn samt stadgade i sitt testamente, att
änkan skulle sitta i orubbadt bo och rörelsen gå sin
gilla gång.

Vid Sven Eriksons död år 1866 fanns
dessutom en boupptecknad förmögenhet af 1,057,156
kronor 53 öre, men i verkligheten vida mera.


Carl Norstedt.

Norstedt föddes i Örebro år 1797 och
tillhörde en gammal släkt, utgången från
staden Nora, hvaraf namnet har sin härledning.

Carl Norstedts fader, som var handlande och
rådman i Örebro, ägde ett mycket spekulativt
hufvud, men hans idéer voro för talrika för att
vara ordnade, hvaraf följden blef, att han ständigt
hade att kämpa med ekonomiska svårigheter.
Likväl lyckades denne Per Adolf Norstedt i
ålderdomen uppnå något välstånd och oberoende,
hvarför han hade att tacka sin son Carl, som blef
hans biträde och kompanjon på en för båda helt
och hållet ny och främmande bana.

Per Adolf Norstedts namn har gått till
eftervärlden samt nämnes i vår tid oftare än något
af våra store mäns, och detta af en högst ringa
anledning. Under hans tid uppfanns nämligen
viraspelet i Sverige, och Norstedt var en af dettas
flitigaste utöfvare. I spelets början fanns af
misèrespelen endast ”muntergök”, hvadan spelarne
voro nästan uteslutande hänvisade till ”haussen”.
Som Norstedts idéer alltid voro på tinnarna, så
blef han ofta drifven till spelets högsta point, "vira”,
och som han äfven alltid gaf sig in med svaga
spel, blef han också vanligen ”kodilj". Våra
dagars viraspelare använda ständigt ordet
”Norstedtare” utan att veta anledningen därtill, som nu
är nära hundraårig och som utgick från rådman
Per Adolf Norstedts spelvänner i Örebro.

***

Carl Norstedt genomgick Örebro trivialskola
och inskrefs år 1812 som student i Upsala samt
fortsatte sina studier därstädes till 1815, då han
tog kameralexamen.

Den 18-årige kameralisten kände dock föga
böjelse för ämbetsmannabanan, men så mycket
mer för den militära, och efter en ingalunda lätt
strid med både sig själf och föräldrarne fick han
år 1816 inskrifva sig som underofficer vid Nerikes
regemente.

Militärståndet var den tiden ett tämligen
lönlöst yrke. För att öka sina inkomster, skaffade
sig Norstedt anställning som kontrollör vid den
då under byggnad varande Hjelmare kanal, hvars
arbetschef var den skicklige majoren Edström, hos
hvilken Norstedt arbetade i fyra år.

Seende sig ej hafva något att hoppas af
framtiden i Örebro och därtill nära ruinerad, inköpte
fadern, P. A. Norstedt, år 1821 af direktören J.
P. Lindhs änka det s. k. Lindhska tryckeriet i
Stockholm och hemkallade sina söner, Adolf och
Carl, att biträda sig.
Med rastlös flit ägnade sig sönerna åt sin nya
verksamhet. Framför allt var Carl Norstedt, hvars
ungdomliga krafter tillstadde ett mera ansträngdt
arbete, outtröttlig i att grundligt lära känna sitt
yrke samt att väl ordna och leda dess arbeten.
Ju mera ett arbete blifvit ordnadt, ju mera det
lyckas göra sina produkter till oundgängliga
förnödenheter for mänskligheten, desto flera krafter
måste det naturligen sysselsätta, och hvar och en,
som på sin plats och efter sin förmåga tager del
i det stora arbetets börda, är värd all heder
därför. I våra dagar är litteraturen icke mera ett
privilegium för några få s. k. bildade. Vår tids
jämlikhetssträfvande yttrar sig äfven däri, att om
ock ej alla kunna på vetenskapens långsamma väg
tillägna sig bildning, anse de sig dock berättigade
till delaktighet i bildningens resultat. Att vi i
Sverige kommit så långt, beror till en icke
obetydlig del på den lättade tillgången på goda och
prisbilliga böcker och dessas producerande på stora
och fullkomligare tryckerianstalter.

Carl Norstedt är en bland de män, som i
vårt land arbetat i denna riktning och på
typografiens område vunnit ett välförtjänt namn.

Efter två års verksamhet i Stockholm
upptog den äldre Norstedt sina söner till bolagsmän,
och den 1 dec. 1823 anmäldes den nya firman i
hofkanslersämbetet, under benämning: P. A.
Norstedt & Söner.

Tilltagande sjuklighet och minskade krafter
nödgade emellertid fadern att redan fem år
därefter lämna affären åt sina söner, som gemensamt
fortsatte den till 1852, då äfven Adolf af sin
vacklande helsa tvangs att draga sig tillbaka; han dog
tre år därefter.

Från den tiden blef Carl Norstedt ensam
innehafvare af firman och fortsatte med oförminskad
kraft att utveckla dess verksamhet och höja dess
redan vunna anseende, därvid på ett utmärkt
skickligt sätt biträdd af sin faktor Stålhammar,
hvilken senare af fackmän ansågs ha den
ingalunda minsta förtjänsten af den Norstedtska
affärens stora framgång. Faktor Stålhammar erhöll
ock — i förbigående sagdt — år 1862 af kung Karl
XV:s egen hand den ett par år förut instiftade
guldmedaljen Litteris & Artibus, hvilken
dekoration då för tiden var en verklig utmärkelse och
ej hunnit sjunka ned på sjunde klassens hofpoeter
och åttonde klassens teatergycklare. Stålhammar
hade i mars 1824 trädt i firman P. A. Norstedt
& Söners tjänst och upphörde först 1885 med all
sysselsättning å Kongl. boktryckeriet, sedan han
således i mer än 60 år ägnat denna officin sitt
plikttrogna och noggranna arbete.

***

När herrar Norstedt, far och söner, öfvertogo
tryckeriet, bedrefs tryckerirörelsen på dess gamla
plats, nr 11 Lilla Nygatan, medan det till
tryckeriet hörande stilgjuteriet befann sig vid Mariedal
utom Kungsholmstull, men 1832 inflyttades såväl
stilgjuteri som tryckeri i en bättre och rymligare
lokal, som bolaget inköpt, dåvarande nr 6
Riddarholmen.

Detta hus hade på 1700:talet ägts af den
bekante "hofjuden” Adolf Ludvig Levin, hvilken på
något mycket billigt sätt kursat sig till det af
drottning Lovisa Ulrika. Denne Levin var född i
Fredricia och blef, anländ till Stockholm, först
möbelhandlare; men sedan han gjort kungaparets
bekantskap, användes han af både konungen och
drottningen i diverse slags hemliga uppdrag,
såsom att upplåna pengar i Hamburg emot
hypotek af svenska kronans diamanter och juveler, att
sälja ordnar och titlar, och annat liknande
geschäft. För att vinna svensk medborgarrätt lät
Levin döpa sig till kristna lutherska läran. Den
heliga akten förrättades i Slottskapellet, och Adolf
Fredrik och Lovisa Ulrika fungerade som faddrar.
Denne Levin samlade stor rikedom i Sverige och
stiftade tre fideikommisser för tre af sina sex
söner. Levins äldste son fick dock icke något
fideikommiss, men ärfde huset på Riddarholmen,
hvilket af hans sterbhus såldes till firman P. A.
Norstedt & Söner, som i den vidsträckta egendomen
erhöllo utmärkta lokaler för utvidgad verksamhet.

Samtidigt eller kort därefter uppdrogs åt
firman att verkställa allt officielt tryck, då delägarne
erhöllo titel af kongl. boktryckare. De storartade
uppfinningar, som vid denna tid gjordes på
typografiens område, jämte stegrad efterfrågan på
litteraturens alster bidrogo hvar på sitt sätt att föra
tryckeriet framåt. De ofullkomliga träpressarna
utbyttes efter hand mot pressar af järn. År 1843
fick firman sina första snällpressar, och samtidigt
anskaffades en ångmaskin till pressarnas drifvande.
Allt ifrån firmans stiftande hade den genom
ackord med Vetenskapsakademien innehaft dess
privilegium att utgifva almanackor. Småningom
utvecklades förlagsverksamheten än vidare, så att
Norstedtska firman från 1840-talets början förlade
icke blott de flesta lärda samfunds handlingar,
utan äfven en mängd vetenskapliga och
skönlitterära författares skrifter, främst vår nationalskald
Tegnérs.

Norstedt var ordförande i Boktryckerisocieteten
och Svenska bokförläggareföreningen samt var af
sina yrkesbröder högt aktad och värderad. Under
en yta af skämt och gladt, oförargligt gäckeri
gömde han en rik fond af allvarlig godhet och
välvilja.

Icke sällan öfvertog han mot ganska
betydande honorar förlaget af värderika arbeten, i
afseende på hvilka det var högst tvifvelaktigt, om
han skulle få sina kostnader ersatta. Mer än en
ung författare, hvilkens försök i en allvarligare
genre aldrig eljest skulle kunnat se dagen, blef af
Carl Norstedt underhjälpt på det sättet, att han
tryckte och spridde hans arbete och först
sedermera, antingen något influtit för arbetets
försäljning eller icke, gjorde sig betäckt för
tryckningskostnaderna, men öfverlämnade till författaren hela
öfverskottet. Äfven i flera andra afseenden
visade han sig generös. Några veckor före sin död
tecknade han t. ex. 8,000 kronor på en lista för
en ny institution i Stockholm.

För sin talrika arbetarepersonal var Carl
Norstedt en faderlig vän, och hans förhållande till
sin faktor, den ofvan omtalade Claes Stålhammar,
var snarare en broders än en husbondes.

Norstedt hade två ständigt ogifta systrar, af
hvilka den yngre, Carolina, var en finkänslig och
sympatisk kvinna. Stålhammar och fröken
Carolina hade från ungdomen haft tycke för
hvarandra, och komna till mognare ålder, ville de ingå
äktenskap. Detta stötte dock på motstånd från
broderns sida, som föreställde sin vän, att ingen
af dem borde riskera en osäker äktenskapslycka,
utan förblifva ungkarlar. Stålhammar följde rådet
och förblef ogift samt förde ett behagligt och
sorgfritt lif, efterlämnande vid sin död, i mars 1890,
en hopsamlad förmögenhet af 70,000 kr.

***

Två år före sin död upptog Carl Norstedt
sina två kusinsöner, Emil Norstedt och Gustaf
Laurin, till bolagsmän i sin firma och stadgade
i kontraktet, att dessa efter hans död skulle få
tillösa sig all firmans fasta och lösa egendom för
ett pris af 400,000 kronor, hvilket kapital ej fick
uppsägas, men hvaraf hans systrar skulle uppbära
5 procents ränta under deras lifstid jämte fri
våning i Norstedtska huset.
Carl Norstedt afled år 1862 och efterlämnade
en boupptecknad förmögenhet af:

tillgångar  kr.  916,198: 31
skulder  »  15,191: 55
______________
Behållning » 901,006: 76

hvaruti firmans all lösa och fasta egendom ingick
med ofvannämnda belopp 400,000 kr.

Flera år senare, efter det firman ändrats till
aktiebolag, väcktes fråga om att svenska staten
skulle tillösa sig fastigheten för 1,200,000 kr. Detta
hade för statsverket varit en god affär, men då
priset ansågs för högt, byggde bolaget sitt stora
nya hus vid Riddarholmskajen, och Stockholms
stad fick förut betala ett betydligt belopp för den
nya gatan och för siminrättningen samt för stranden.

Carl Norstedt testamenterade sin
förmögenhet till fördelning mellan sina kusinbarn, Norstedt,
Laurin samt Siljeströmska släkten.

Några donationer till allmänna inrättningar
gjorde han dock äfven, nämligen till:

Sabbatsbergs fattiginrättning  kr.  10,000
Bok- o. Musikhandlarnes pensionskassa  „  4,000
Gutenbergska stiftelsen  „  3,000
Södermanlands och Nerikes gille  „  3,000



Wilhelm Röhss.

Wilhelm August Röhss föddes i Schleswig
år 1796 af fattiga föräldrar. I
ungdomen lärde han sig färgareyrket i sin hemort.
Blifven gesäll, utbildade han sig yttermera i yrket
och arbetade på olika platser inom Tyskland, tills
han fick anställning på den stora Dunklerbergska
fabriken i Elberfeld, Hannover, och lärde sig där
den på den tiden svåra konsten att färga rödt
bomullsgarn, eller så kalladt turkiskt äkta rödt garn,
efter det recept, hvarpå Dunklerberg förtjänte sig
en förmögenhet på många millioner.

För den uppåtgående handväfnadsindustrien
inom Kinds och Marks härader af Elfsborgs län
färgades bomullsgarnet vid Levantens färgeri i
Mölndals by, hvilken fabrik då ägdes af
grosshandlaren J. G. Grönvall i Göteborg. Turkiskt rödt
garn kunde dock icke Levantens färgeri
åstadkomma, hvadan allt dylikt garn importerades från
Elberfeld. Grönvall var den störste importören af
Dunklerbergs garn i Sverige och besökte någon
gång staden Elberfeld. Vid ett dylikt tillfälle fick
han besök af en ung färgaregesäll, hvilken erbjöd
sig att blifva Grönvalls verkmästare på
Levanten och färga rödt garn därstädes af samma
utmärkta kvalitet som det Dunklerbergska.

Denne man var Wilhelm Röhss, den blifvande
millionären och stormannen i Göteborg. Hans
utseende och uppträdande tilltalade Grönvall; men
Röhss uppställde höga villkor och fordrade andel
i affären, i händelse han skulle lyckas.
Emellertid blefvo de två herrarne öfverens, och kontrakt
uppgjordes.

På så sätt kom den 28-årige Wilhelm Röhss
år 1824 till Göteborg. Levantens fabrik
omändrades och utvidgades betydligt af Röhss, som
inom kort såg sina bemödanden krönas med
framgång öfver förväntan. Grönvall fann snart
hvilket lyckligt fynd han hade gjort genom Röhss
engagement och upptäckte dessutom, att Röhss
hade ett affärsgeni som få samt kunde användas
hvar som helst i firmans olika affärsverksamhet.

På Grönvalls kontor arbetade en ung man,
vid namn Elis Brusewitz. Denne besökte Borås
marknader för att sälja garn och inkassera
fordringar, och resorna lyckades förträffligt. Från
hvarje marknad hemförde Brusewitz två stora
kappsäckar med penningar, mest i så små valörer som
8, 12, 16 och 32 skillingar banko, hvilka de s. k.
knallarne hade hemfört från sina affärsresor inom
alla delar af Sveriges rike. Denne Elis Brusewitz
gifte sig med J. G. Grönvalls 17-åriga dotter, och
som måg i huset skulle han äfven ingå som
delägare i firman.

Röhss hade förut gift sig med en dotter till
Göteborgs störste specerihandlare, Bressander.
Röhss ville nu lämna sin befattning hos Grönvall,
men gubben ville det icke, utan upptog på en gång
både Röhss och Brusewilz i firman, som då
ändrades till J. G. Grönvall & komp. Grönvall drog
sig sedan snart från affärerna, som öfvertogos af
hans båda kompanjoner, hvilka dessutom bildade
en ny firma, Röhss & Brusewilz, med bibehållande
af den gamla firman, och båda firmorna hade sina
kontor i Grönvallska huset vid Västra Hamngatan.

Grönvall & komp. exporterade järn och
metaller från Göteborg samt trävaror från Norrland
och Finland, var förläggare för bruk och sågverk,
bland andra det nuvarande stora Bergviks och Ala
bolag, samt var dessutom Göteborgs största
rederifirma och hade icke mindre än 18 fartyg i sjön.

Firman Röhss & Brusewitz hade stora
importaffärer af kaffe, bomull och färgstoffer, ägde
Levantens färgeri och sålde Rosenlunds
spinneribolags hela tillverkning af garn, hvilket spinneri de
hade anlagt tillsammans med Alexander Barclay &
komp. och G. D. Lundström.

Att en affärsverksamhet af dylikt omfång skulle
kräfva ett ofantligt rörelsekapital, säger sig själft.
Ehuru icke enskilda banker eller Skandinaviska
kreditaktiebolaget funnos på den tiden, och i följd
däraf penningförhållandena voro helt andra än nu,
så voro dock dessa firmor aldrig i förlägenhet.
Göteborg räknade på 1840- och 50-talen icke
mindre än bortåt ett fyratiotal millionärer, och många
af dessa placerade sina öfverskott genom mäklare
emot reverser, dels med och dels utan hypotek.
J. A. Leffler var millionärernas och H, W. Ström
småfolkets mäklare.

Firmorna Grönvall & komp. och Röhss &
Brusewitz åtnjöto en utmärkt kredit och kunde till
följd däraf ständigt hafva utelöpande reverser inom
Göteborgs stad till ett belopp af 5 à 6 millioner.

Affärerna utvecklades ännu mera. Hälften af
Ljusne—Voxna-verken inköptes för 400,000 kr. (den
andra hälften ägdes af Wilh. H. Kempe) och Hörle
bruk i Småland för 600,000 kronor. Dessutom
inköpte Röhss, tillsammans med sin svärfader
Bressander, Sälboda bruk i Vermland.

***

En af Göteborgs större kapitalister var en
mamsell Lindner, dotter till en tysk byggmästare,
och hon placerade mycket penningar hos Röhss
& Brusewitz.

Mamsell Lindner var ful och girig, men
ändock mottog hon allt som oftast friareanbud. Ett
litet prof på hennes ”affärsmässighet” må här
anföras.

Lektor Blomstrand, ”Förpostens” bekante
utgifvare, bebodde i hennes hus vid Vestra
hamngatan en våning om 4 rum, hvarför han betalade
600 rdr i hyra. När nya
elementarläroverksbyggnaden i Göteborg uppfördes, hade Blomstrand
bestyr därmed och vidtalade då sina handtverkare
att reparera den af honom förhyrda lägenheten
hos mamsell Lindner, dock på sin egen bekostnad.
Efter slutad reparation, då våningen var fin och
proper, inbjöd den gode lektorn mamsell Lindner
till sig. Malicen påstår, att Blomstrand öppnade
samtalet med ett i väl valda ordalag framstäldt
frieri, men att mamsellen därpå endast gaf det
svar: "Sedan lektorn nu gjort så fint och
trefligt här, ser jag mig nödsakad att öka hyran till
800 riksdaler".

Mamsell Lindner dog på 1880-talet och
efterlämnade en förmögenhet af två millioner kronor,
som tillföllo aflägsna släktingar i Hamburg och
Altona.

***

Till följd af affärernas stora omfång
etablerade firmorna sitt eget kontor i London, och detta
förestods af Brusewitz’ son, Leopold, en särdeles
magnifik herre, som förde ett mycket dyrbart
lefnadssätt.

Emellertid uppstod ömsesidigt misstroende
mellan de båda kompanjonerna, och båda voro hvar
för sig öfvertygade om, att om den ene af dem
föll ifrån, så skulle den andre plundra dennes
rättsinnehafvare. I medlet af 1850-talet skedde
separation. Elis Brusewitz öfvertog firman
Grönvall & komp., Levantens färgeri, Hörle bruk och
halfva antalet fartyg. Wilhelm Röhss fick på sin
del firman Röhss & Brusewitz, som ändrades till
Wilh. Röhss & komp., andelen i Ljusne—Voxna,
Rosenlunds spinneriaktier och halfva antalet
fartyg. Delningen var dock mera till Röhss' fördel,
och han ansågs ha på sin del fått tre och
Brusewitz endast två millioner.

Wilh. Röhss hade förut för egen räkning inköpt
kommerserådet Björnbergs forna hus vid Norra
Hamngatan, och i detta hus inrättades den stora
firman Wilh. Röhss & komp:s kontor i förening
med stora lagermagasin.

Före differentialtullarnas upphäfvande, hvilket
upphäfvande ägde rum samtidigt med Wilhelm
Röhss’ död, skedde nästan all kaffeimport till
Sverige direkt från Brasilien öfver Göteborg med
firman Grönvall & komp:s därtill särdeles väl
afpassade mindre briggar och skonare. Importörerna
i Göteborg delades i de s. k. stora och lilla
kvartetterna. Den stora utgjordes af Röhss &
Brusewitz, J. A. Kjellberg, Magnus & Hartvig och V. J.
Valentins änka. Den mindre af J. O. Grén, M.
Levissons söner, Oscar Kylberg och S. J.
Heyman.

Wilhelm Röhss var begåfvad med ett godt och
redigt hufvud samt klart omdöme. Som köpman
var han en djärf natur, men som han alltid
lyckades äfven i farliga spekulationer, så ansågs han
som ett affärsgeni. Som enskild man var han
redbar och välvillig, bar sin lycka och medgång med
moderation samt åtnjöt odelad aktning och godt
anseende. Liksom alla till Sverige inflyttade
obildade plattyskar, talade Röhss en rotvälska,
liknande den Neumüllerska i Stockholm. Under
senare åren var han klen och sjuklig samt dog år
1858 vid 62 års ålder.

Den efter Wilhelm Röhss förrättade
bouppteckningen angifver

Tillgångar  4,774,503 rdr 21 ¾ öre.
Skulder  2,788,925 rdr 60 ¾ öre.
______________________
Behållning 1,985,577 rdr 61 — öre.

men i verkligheten omkring fem millioner.

Röhss’ hälft i Ljusne—Voxna, upptagen till
400,000	rdr, såldes 25 år senare af hans söner till
Wilh. H. Kempe for fyra millioner kronor.

Röhss efterlämnade tre söner och fyra döttrar.

Firman öfvertogs af hans änka, fru Carin Röhss,
född Bressander, samt sönerna Wilhelm och August.

Efter fru Röhss’ död belöpte sig arfvet på
hvardera af de sju barnen till 800,000 kronor.

Firman Wilhelm Röhss & komp., som
innehafves af de två ogifta, numera gamle bröderna
Wilhelm och August Röhss, är bevillningstaxerad
för 360,000 kronor och är antagligen for
närvarande den rikaste köpmansfirma i Sverige.


Johan Erik Hörstadius,
den så kallade ”All världens präst”.

Hörstadius föddes år 1782 i Nälberg,
Hardemo socken af Örebro län. Fadern var
mantalskommissarie, eller häradsskrifvare, i
Väster-Nerikes fögderi, modern hette Maria Sofia Stenius
och var prostdotter från Sköllersta.  Föräldrahemmet 
var fattigt, så att unge Janne fick sent
börja sina studier.  Emellertid aflade Hörstadius
vid 21 års ålder studentexamen i Upsala, och
efter ytterligare sex år blef han ordinerad till präst
i Strengnäs.  Samma år, 1807, blef han missiverad 
till pastorsadjunkt i Hardemo.  Hörstadii första 
och enda befordran inom det prästerliga ståndet 
var, då han år 1809 blef utnämnd till ordinarie 
skolpräst i Hardemo socken.  Denna befattning 
innehade han i tre år, då han på begäran
och i anseende till sjuklighet erhöll tjänstledighet,
men kvarstod dock ännu som präst i ytterligare
tio år, tills han år 1822 tog afsked från prästämbetet.  
Uppgiften om denna Hörstadii prästerliga
karrièr är hämtad ur Strengnäs stifts
prästmatrikel.  Carl Jonas Ludvig Almqvist, den bekante
författaren, uppgifver, att Hörstadius var född
vestgöte, men detta är, som man här ofvan ser,
oriktigt.  Som under forna tider strängt hölls på
infödingsrätten inom de resp. stiften, så hade Hörstadius 
nog icke fått denna rätt inom Strengnäs stift,
om han hade varit född vestgöte.

I Viby socken ägde Hörstadius fattiga syskonbarn, 
hvilka han någon gång under sin välmaktstid, 
efter påstötning, hjälpte med en sedel på 32
skillingar banko.

Hörstadius var mycket praktiskt anlagd och
ovanligt arbetsam, därför tilltalade honom icke det
otacksamma arbetet i ”vingården”.  Under den tid
han var skolmästare i Hardemo, började han med
att arrendera ett par små gårdar i Hardemo och
Snaflunda samt gick själf med i arbetet all den tid
han kunde disponera.  Skolmästarebefattningen
lämnade han år 1812, då han fick Hagebergs gård
om 2 mantal i Viby socken på arrende.  Där
började han lägga grunden till sin blifvande stora
rikedom.  Vid denna egendom fanns ett bränneri,
som Hörstadius dref med stor fördel.  Af
bönderna i grannskapet köpte han deras potatis redan
medan den stod och växte, för att sedan lägga den
i bränvinspannan.  Med tiden blef Hörstadius
Sveriges störste bränvinsbrännare och sin samtids
bränvinskung, ty på alla sina gårdar anlade han
brännerier.  I hans landtbruk spelade producerande af
bränvin och hö första rollen.  Hörstadius 
utvidgade sin ekonomi efter hand, allt efter som han
lyckades förvärfva rörelsekapital, och inom ett
tiotal af år, när han tog afsked från prästämbetet,
innehade han på arrende de tre kungsgårdarna
Kungsör, Ribbingelund och Ridön, förutom en
mängd privata arrenden.  Ofvan nämnde Almqvist,
som besökte Kungsör i slutet af 1820-talet, skildrar
Hörstadius och Kungsör på följande målande sätt:

”Ängarne vid Kungsör, i en omätlig vidd norr
och nordvest ut, lågo öfversållade med millioner
hövålmar, likasom de små afklippta knutarna på
afvigan af en stor tapisserisömnad.  Och allt detta
har Hörstadius slagit under sig?  Det är minsann
en pastor!

Den karlen blir innan sin död bottenrik eller
bottenfattig.  Det är en pastor, som predikar med
hö.  Han kan säga som det står i Skriften: allt
hö är kött, ty af dessa ängar, för så godt arrende,
har han groft. Kammarkollegiet eller krigs- — jag
vet icke rätt — har varit beskedligt emot honom.  
Men jag undrar, att han slår under sig egendomar
i alla landsorter: ej blott här vid Kungsör, utan
ock i Södermanland.  Ja, i hela riket.  Har han
icke arrenden ända bort för fan i våld på skarpa
Upland, i Sollentuna?

Det är då en ekonom till karl,  den Hörstadius!  
Så pinar han sin arma kropp med att på
bondkärra åka och flacka allt sitt lif mellan sina
arrendegårdar och se efter och se efter.

Det måtte vara ett förbannadt efterseende att
sköta hemman i alla landsorter.  Och när han
skraltar så där omkring, är han dock så tvär emot
sin egen kropp, att han endast njuter vatten.

Hörstadius är vestgöte, däri ligger knuten, det
är då en egen nation till folk! Men hvad jag
berömmer hos honom är, att han skall vara så
rättskaffens och beskedlig mot alla sina tusen rättare,
drängar och inspektörer, så att han till sluts lär
plåga ingen mer än sig själf.”

***

”All världens präst” var den i visst fall
populäraste personen inom vårt land på sin tid. Hela
Sverige talade om honom. När han passerade
städer och orter, trängdes befolkningen för att
upphämta en skymt af den märkvärdige mannen, och
när han satte sig upp i sin schäs, följdes sedan
denna af hopar springande pojkar långt utom
tullarna.

Hörstadius inskränkte sig icke till endast
arrenden. Han köpte dessutom stora egendomar.
Han var ägare af Tyresö nära Stockholm, Fors
bruk i Vester-Fernebo socken, Åvikens bruk i
Ångermanland, Kumla i Härads socken, Fittja i
Botkyrka socken, Ösbyholm i Frötuna socken,
dessutom stadsegendomar i Arboga och Upsala.

Hörstadius, som alltid förblef ogift, var under
1820- och 1830-talen bosatt å Kungsör, där en
änkeprostinna Claesson skötte hans hushåll.
Sedan flyttade han till, eller rättare var
mantalsskrifven vid Ribbingelund, i Kjula socken. ”Hvar bor
Hörstadius?” var en allmän fråga på den tiden.
”I schäsen!” svarade de bäst underrättade. På
den tiden funnos inga järnvägar, och All världens
präst reste natt och dag för att "se efter" —
såsom Almqvist uttryckte sig om honom — sin
vidsträckta ekonomi, omfattande ett område från
Ångermanälfven till Letälfven. Som åkdon begagnade
Hörstadius en gulmålad schäs, hvilken på
ålderdomen vickade åt alla håll. Schäsen var ensitsig.
Kusk eller tjänare medföljde aldrig, utan
Hörstadius körde själf, dock alltid sin egen häst, som
ombyttes på de olika gårdarna. I schäsen
medfördes ett matsäcksskrin, en kaffepanna, en påse
brändt kaffe, en dito sockerbitar och — last but
not least — ett knyte eller en säck, innehållande
penningar.

Under färderna stannade Hörstadius allt ibland
för att beta och vattna sin häst, gick så in i en
stuga med sin kaffepanna och bad att få koka sig
litet kaffe samt bjöd mor själf därefter- som
erkänsla på en kopp. En gång kände han sig i behof
af litet varm mat och körde in på en af sina egna
utarrenderade gårdar. Sedan han satt in sin häst
i stallet, fodrat och vattnat, gick han in i stugan,
träffade arrendatorns hustru och frågade, om hon
icke kunde gifva honom litet varm mat.

”Inte har jag någon för öfverdirektören
passande mat”, svarade arrendatorns hustru.

”Har ni fläsk och potatis?” frågade då
Hörstadius.

”Visst har jag det”, svarade hon.
"Kära mor, stek då några skifvor fläsk och
gör ett kok potatis åt mig.”

Mor gjorde efter tillsägelse, och Hörstadius lät
sig måltiden väl smaka, hvarefter han gick efter
sin kaffepanna med ingredienser och bjöd mor på
kaffe. När Hörstadius sedan spände för sin häst
och mor kruserligt instufvade kaffesurran i
schäsen, sade han:

”Tack, kära mor, för den smakliga måltiden!
Hälsa er gubbe, att med denna traktering är
arrendet betaldt för i år.”

I förbigående torde omnämnas, att Hörstadius
af konung Karl Johan fick öfverdirektörs titel och
blef utnämnd till vasariddare.

***

En natt kom Hörstadius till det honom
tillhöriga välbebyggda Fittja, som på den tiden var
den största och bästa gästgifvaregård i Sverige
och hvarest i medeltal utgingo 100 hästar i dygnet.

Hörstadius insatte, som vanligt, själf sin häst
i hållstallet och tog sitt penningknyte, innehållande
10,000	riksdaler banko, ur schäsen samt gräfde
ned det i gödseln i hållstallet, hvarefter han gick
in på gästgifvaregården för att hvila sig några
timmar. Tidigt följande morgon begaf han sig på
väg i sin schäs till Ribbingelund. Vid ankomsten
dit började Hörstadius räkna öfver sin kassa. Han
förde inga räkenskaper och ingen kassaräkning;
han tyckte dock nu, att någonting var rasande
och började grubbla däröfver, men så erinrade han
sig, att han gräft ned ett penningknyte två nätter
förut vid Fittja. Genast satte han sig i sin gamla
schäs och återvände till Fittja samt återfann sitt
penningknyte efter åtskilligt letande och petande
i den egendomliga "banken".

Hörstadius besökte hvarje
hindersmessomarknad i Örebro, för att sälja bränvin till
brukspatroner och bergsmän. Vid ett sådant tillfälle kom
han från sin schäs inknogande med en stor
smutsig linnepåse i sitt beställda rum och instufvade
penningpåsen i kakelugnen, så högt upp han kunde
få den, samt gick därefter ut i staden.

Vid hemkomsten höll pigan just på att göra
upp eld i kakelugnen. Som en blixt rusade
Hörstadius fram och hann rifva ut de antända tråden
samt lyckades sålunda rädda sin penningpåse.

"Jag kunde väl tro”, sade pigan, ”att det var
något hinder i kakelugnen, ty jag har hållit på en
lång stund med att tända, utan att det ville dra ut."

I Köping under en marknad hade Hörstadius
lagt en större säck med mycket penningar uti
under sängen i sitt rum samt gick ut i staden för
att, som vanligt, sälja bränvin och inkassera
fordringar. Vid sin hemkomst sent på natten
möttes han af värdinnan med underrättelsen, att det
varit inbrottstjufvar kort förut inne i
öfverdirektörens rum. Hörstadius gick lugn in i sitt rum och
tittade under sängen. Säcken låg kvar.

Här ofvanför nämndes, att Hörstadius äfven
ägde Tyresö. Historien om huru han köpte denna
vackra egendom är följande.

Tyresö, tillhörig en grefve Stackelberg, skulle
säljas på exekutiv auktion å Stockholms landskansli.
Hörstadius var spekulant och begaf sig på väg
från Kungsör i sin gamla schäs samt hade bakpå
densamma en väl fastbunden hösäck, innehållande
icke mindre än 150,000 riksdaler i sedlar, från 8
skilling bankos till 500 riksdaler bankos valörer.

Ankommen till Eskilstuna, satte Hörstadius in
sin häst i hållstallet på gästgifvaregården och gick
ut en stund i staden. Vid återkomsten var
säcken borta.

Hörstadius frågade hållkarlen helt lugnt:
”Jag hade en säck bakbunden på schäsen, men
den är borta, hvar är den?”

*Den där gamla hösäcken har jag kastat in i
lidret till hästen”, svarade hållkarlen.

Hörstadius gick in till sin kamp, fann där sin
säck, band den ånyo fast bak på sin schäs, spände
för och åkte ur staden, som vanligt följd af en
hop springande skol- och lärpojkar.

Ankommen till Stockholm, knogade han med
sin hösäck upp på landskansliet. Auktionen
började, och Hörstadius stannade för högsta anbudet
å Tyresö samt gick fram till auktionsbordet, iklädd
sin vanliga gamla lappade kappa.

”Hvem är ni? Har ni borgen?” frågade
landssekreteraren.

”Nej, Gud bevare mig, borgen har jag icke,
men jag har pengar och vill betala kontant”,
svarade Hörstadius och knöt upp sin säck samt lade
upp den ena sedelbundten efter den andra på
bordet för de förvånade tjänstemännen.

Hela köpelikviden erlades kontant.

Samma dag reste Hörstadius ut till Tyresö och
ankom dit på aftonen samt gick in på kontoret,
där inspektören på gården befann sig för tilltället.

"Jag är ägare till den här egendomen”, sade
Hörstadius.

Inspektören kunde aldrig tänka sig, att den
anspråkslöse mannen i den lappade kappan var
någon annan person än en vanlig landsstrykare,
och körde helt enkelt ut honom från kontoret.

Hörstadius spände helt lugnt för sin häst och
åkte till en med honom bekant possessionat, som
bodde en half mil därifrån, och fick hos denne
tillbringa natten.

Följande dag återkom Hörstadius till Tyresö
i sällskap med sin vän possessionaten, som för den
förbluffade inspektören presenterade den nye
patronen till Tyresö, öfverdirektören och riddaren
Hörstadius.

***

Hörstadius hade en bokhållare på Kungsör vid
namn Åström, som var hans guldgosse. Denne
satte han genast till inspektor på Tyresö och
afskedade den förre, mot honom ohöflige
förvaltaren. Under sina sista år lämnade Hörstadius
Tyresö åt denne Åström på arrende under 16 år
emot 15,000 kronor om året. Vid Hörstadius’ död
hade Åström 8 år kvar af arrendetiden.

Hörstadius’ enda arfvinge, brorsonen,
advokatfiskalen Hörstadius, ville då själf komma i
besittning af Tyresö och måste därför betala Åström
ett afträde af 130,000 kr. samt dessutom lämna
honom Claëstorp och Hesselby i Upland på
10-årigt billigt arrende.

***

All världens präst kom sent en kväll åkande
till Tyresö. Tidigt följande morgon gick han till
en torpare och lejde dennes häst, satte sig upp
och red in i skogen, för att, som vanligt, ”se efter".
Till sin fasa märkte han då, att några kälkstakar
voro huggna och stulna från skogen. ”Gud
bevare mig, du ruinerar mig!” sade Hörstadius, när
han återkom till gården, och höll ett förfärligt
väsen öfver de stulna kälkstakarna.

Hörstadius sålde aldrig några skogsprodukter
från sina egendomar.

Tyresö innefattar en ägovidd af omkring 10,000
tunnland, hvaraf 5,000 tunnland på den tiden
utmärktaste skog, hvilken Hörstadius’ brorson sedan
lät förädla vid två uppförda ångsågar.

”Gud bevare mig!” sade alltid All världens
präst, och detta uttryck är ännu ett gängse
ordspråk efter honom på hans forna gods.

***

Hörstadius tog den största möjliga afkastning
af sina egendomar, men försummade deras
underhåll. Hus, torp, diken och gärdesgårdar voro
vanhäfdade. Vid de hvart tionde år återkommande
synerna på kungsgårdarna måste han muta
synerätterna, på det de ej skulle vara för stränga emot
honom.

År 1846 hölls syn på Ribbingelund af
dåvarande tillförordnade domhafvanden,
hofrättsnotarien Franz Sjöberg — den sedan beryktade
utgifvaren af tidningen ”Folkets röst” — med
biträde af länsman Karl Berglund. Tjuguåtta torp
neddömdes till nybyggnad, och yrkades i
protokollet, att Hörstadius skulle förklaras förlustig
arrenderätten till kungsgården i anseende till
gårdens vanhäfd.

Vid synen var ej Hörstadius närvarande, utan
företräddes af sin underarrendator Andersson.

Hörstadius uppsökte genast Sjöberg och
lyckades att med 500 riksdaler banko till denne och
100 banko till länsmannen besticka dem att skrifva
ett nytt protokoll, grundadt på den syn, som hölls
10 år förut af häradshöfding Lund, hvilken då
låtit ”tala med sig” af Hörstadius. Sjöberg ångrade
sedan, icke sitt usla beteende, utan att han släppte
Hörstadius för för godt pris, och Sjöbergs
tingsnotarie sade hånfullt åt honom:

”Ni hade i stället kunnat klämma All världens
präst på 20,000 riksdaler banko.”

***

Hörstadius var under sina landsvägsfärder
blott en enda gång utsatt för plundringsförsök.
En sommarmorgon kom han åkande från Fittja.
Under passerandet af Smista backe kommo två
karlar framrusande från hvar sin sida af
landsvägen och afskuro repen till den bakpå schäsen
bundna hösäcken, som föll till marken. Hörstadius
fortsatte helt lugnt sin yäg till den tio minuter
därifrån belägna krogen ”Långpannan”, spände
där från sin häst och gick in till värdinnorna på
stället, de två på den tiden bekanta systrarna, och
bad dessa skicka ett bud efter länsman Mellin på
Brunna, känd som mycket skicklig polisman och
upptäckare af tjufvar. Länsmannen kom till
”Långpannan”, Hörstadius berättade sitt missöde samt
fortsatte därefter sin färd till Stockholm. Dagen
därpå kom också länsman Mellin med de båda
gripna tjufvarne till Stockholm och aflämnade till
Hörstadius dennes hösäck med inneliggande 10,000
riksdaler banko och en mängd handlingar och
värdepapper.

***

Hörstadius bibehöll hälsa och krafter i det
längsta.

Nära 78 år gammal insjuknade han i
Stockholm, där han stämt möte med sin arrendator
Åström på Tyresö. Hörstadius’ mening var då
att sälja Tyresö till Åström.

Åström var en fattig torpareson från Hardemo,
hvilken fått sin undervisning af Hörstadius i
socknens folkskola och äfven af honom beredts till
sin första nattvardsgång. Hörstadius tog gossen
om hand och älskade honom som en son.

När Åström besökte Hörstadius vid omskrifna
tillfälle i Stockholm, låg denne sjuk, och hans
läkare förbjöd Åström tillträde.

Dagen därefter, eller den 30 November 1859,
utandades Hörstadius sin sista suck.

***

Bouppteckningen efter honom vid
Öster-Rekarnes häradsrätt angifver en behållning af 1,003,419
kr. 91 öre med den tidens låga taxeringsvärden,
hvilka icke ens uppgingo till en fjärdedel af
verkliga värdet.

I själfva verket efterlämnade Hörstadius en
förmögenhet af 4 millioner kr.

***

Så lefde och så dog ”All världens präst”, på
sin tid känd öfver hela Sverige, men nästan
obekant för den närvarande generationen.

På Tyresö förvarades länge som minnen efter
honom två gamla pälsar, den ena med 50 och den
andra med 10 lappar. En gång om året uttogos
dessa antikviteter för att piskas och vädras samt
skrämde då gårdens hästar att skena.

Enligt en gammal sägen från Hardemo,
kallades Hörstadius "All världens präst” därför att
han predikade i alla kyrkor, där han for fram.

Namnet Hörstadius är ej äldre än fadern och
farbrodern, kyrkoherden Sven Hörstadius i
Sköllersta, och detta namn antogs af bröderna efter
fädernegården Hörsta i Kumla socken i Nerike.
Deras fader var bonde och hette Lars Svensson.
Sven Hörstadius, född 1714, död 1776, efterträdde
prosten Stenius såsom kyrkoherde i Sköllersta, och
kyrkoherdens broder, förutnämnde
mantalskommissarien Hörstadius var gift med prosten Stenius’
dotter Maria Sofia, moder till ”All världens präst”.
Kyrkoherden Hörstadius efterlämnade inga söner,
endast döttrar.


Innehåll.

   Sid.
Anckarkrona, Theodor  240
Anckarsvärd, Johan August  95
Andersson, Johan, Byggmästare  1
Benedicks, Carl  219
Benedicks, Wilhelm Alfred  89
Bildt, Didrik Anders Gillis  188
Bobergh, Otto Gustaf  68
Bohnstedt, Carl Fredrik  151
Bolinder, Karl Gerhard  277
Dickson, Oscar 11
Dugge, Henrik Fredrik Ernst  262
Dücker, Johan Henrik Walter  122
Dücker, Karl Fredrik  117
Eliasson, Levy Joseph  110
Erikson, Sven, i Rydboholm  289
Falhem, Gustaf  168
Forsgren, Berndt Gustaf  205
Gripenstedt, Johan August  102
Hamilton, Hugo Adolf  132
Hedberg, Anders Peter  229
Hildebrand, David Gotthard  194
Hildebrand, David Henrik  194
Höglund, Nils Magnus  157
Hörstadius, Johan Erik  313
Lamm, Familjen  180
Montén, Lars  283


Sid.
Montgomery-Cederhielm, Robert  76
Murén, Pehr  269
Mörner, Julius Oscar  84
Neyber, Magnus Julias  124
Nieroth, Karl Fredrik Knut  178
Norstedt, Carl  298
Petré, Johan Thore  50
Ramstedt, R. W.  210
Rettig, P. C., & Comp. Firma  247
Ringborg, Ludvig  235
Röhss, Vilhelm August  306
Soldin, Alex. L.  110
Sundström Carl Gustaf  208
Tamm, Per Adolf  212
Taube, Hedvig Ulrika, riksgrefvinna  10
Tillberg, Johan  60
Wegelin, Johan Henrik  178
Weinberg, Olof David  1B9
Westin, Jakob Jakobson  147
Åberg, Johan Albert Salomon  254
Åkerhielm, Johan Karl  161


