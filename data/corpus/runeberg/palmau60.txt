PÅ 60-ÅRSDAGEN

URVAL UR AUG. PALMS SKRIFTER

EN SAMLING ARTIKLAR, KÅSERIER OCH SATIRER
I
POLITIK
OCH
SAMHÄLLSFRÅGOR

STOCKHOLM
GUSTAF LINDSTRÖMS FÖRLAG
STOCKHOLM
GUSTAF LINDSTRÖMS BOKTRYCKERI
1909.

Till läsarne!

Ännu en gång kommer jag med en liten bok.
Den 5 febr. 1909 ha nämligen 60 år förflutit sedan
jag första gången såg dagens ljus och jag har
ansett detta tillfälle vara lämpligt att skicka ut ett
litet urval af de artiklar, kåserier och satirer jag i
den socialdemokratiska rörelsens morgongryning
skref dels i »Folkviljan» i Malmö och dels i Soc.-Dem.
i Stockholm. De utgöra ett prof på den
socialdemokratiska prässens taktik, språk och synpunkter
på den tiden och jag är öfvertygad om att den
nuvarande generationen af partivänner skall med
inträsse taga del af dem. De framträda icke med
några anspråk på stilistisk skrifkonst, långt därifrån,
därtill är jag för mycket oslipad, och jag är nästan
rädd för att om vi den tiden hade varit
olyckliggjorda med Staafflagarne och — Pettersson, så
hade säkert den sistnämda herrn med de förras hjälp
lagt sin justitienäfve på något af det som nu
framlägges för läsarne, och den ansvarige inburats. Men
i all sin enkla rättframhet äro de ett omedelbart
uttryck för de känslor som besjälade den och de,
som togo på sig Herkulusarbetet att söka väcka den
sofvande svenska arbetareklassen till
klassmedvetande.

Den samling, som nu lägges i läsarens händer,
är sålunda det skriftliga uttrycket för 1880-talets
socialism. Det kan ju vara intressant för en och
annan att göra sina jemförelser mellan då och nu.

De artiklar och kåserier, som äro daterade före
1885 ha stått att läsa i »Folkviljan», medan däremot
de, som äro daterade efter 1885, varit införda i
Social-Demokraten.

Stockholm i Dec. 1908.

Aug. Palm.

ARTIKLAR I POLITIK OCH
SAMHÄLLSFRÅGOR.


Öfverklasspolitik och folkpolitik.

För detta föredrag har författaren två gånger
blifvit ådömd fängelsestraff, hvilket jämte några
andra »brott» afsonats med 6 1/2 månader å Långholmens
kronohäkte under åren 1887—1888.

Föredraget som afhandlade ämnet:
»Storborgarepolitik och folkpolitik» lydde som följer och
öfverlåtes härmed till den opartiske läsarens begrundande:

Medborgare!

Jag skall såsom ämne för mitt föredrag tala
något om politiken.

Den stora massan af vårt folk är, som bekant,
på grund af det s. k. »strecket» afskuren från allt
politiskt medinflytande och det är naturligtvis på
den grund man måste söka orsaken till att det så
ringa intresserar sig för allt hvad politik heter, ja
en stor del kanske till och med icke en gång vet hvad
politik är eller betyder. Det är också ett
främmande ord, som vårt språk lånat, men det är numera
ett internationelt ord, som begagnas af alla
civiliserade nationer och betyder en statsvetenskap
eller rättare: med »en politiker» förstår man en som
befattar sig med och intresserar sig för ordnandet
af samhällsfrågor af hvad namn de än vara må,
såsom skolväsen, fattigvård, anläggandet af vägar,
kanaler, militärväsen, lagstiftning, kort sagdt, allt hvad
som rör såväl kommunalpolitik som statspolitik och
att befatta sig med bägge delar är hvarje
rättänkande medborgares plikt, då dylika frågor äro något
som griper in i alla de förhållanden man kan tänka
sig och alltså blifva ensidigt lösta, om de öfverlåtas
till enskilda klasser i samhället, jag skall med ett
par exempel bevisa detta, först i kommunalt
hänseende. Antag att en församling skall anställa en ny
präst eller skollärare, bygga en skola, anlägga en
väg eller dylikt. Det är ju lätt att förstå att detta är
en sak som angår alla i kommunen eller socknen,
då de själfva få aflöna sin präst och betala hvad det
kostar att bygga skolan eller anlägga vägen. På
samma sätt förhåller det sig med den politik, som
angår staten eller hela landet, ty lagarne, som man
fordrar att statsborgarne skola lyda och
utgifterna de skola göra måste gifvetvis intressera alla,
huru de förra affattas och de senare användas. En
del kan anse det vara till största gagn för landet om
det blifver så, och en annan del om det blifver på
ett annat sätt.

Här ett par exempel: För några år tillbaka
lade regeringen fram ett lagförslag till afgörande i
riksdagen om ökad värnplikt; man fordrade att
landets söner skulle inöfvas till militärtjänst i 90
dagar i stället för de förutvarande 30 dagarne. (Nu
har värnplikten ökats till 240 dygn och för
specialvapnen till ett år.) I flera år diskuterades och
ventilerades omnämnda lagförslag och blef flera gånger
förkastadt af riksdagen. Vid möten, som höllos
landet rundt och äfven i en stor del af landets tidningar
uttalade folkopinionen sin ovilja för någon
utsträckning af värnplikten, isynnerhet voro bönderna i
andra kammaren emot förslaget, men så efter mycket
bråk och tisslande bak »kulisserna» enades
regeringen med de motsträfviga bönderna på så sätt, att det
beslöts, att om bönderna ville gå in på värnpliktens
utsträckning, så skulle de få en del af sina
grundskatter afskrifna. Så slöts en handel att bönderna
skulle få 30 procent afskrifna å sin grundskatt (den
skatt som hvilar på jorden), mot att de till gengäld
skulle gå in på 60 dagars ökning af värnplikten, och
nu få landets söner, ofta änkans och den åldrige
faderns endaste stöd, ligga 60 dagar längre (nu 210
och 335 dygn) på en lägerplats och lära ropa »hurra»
och »skyldra gevär» för kung, generaler och
tyranniseras af små ungdomliga uppstoppade
lorgnettprydda löjtnanter samt för öfrigt fara illa och ofta
komma hem igen mer eller mindre fördärfvade både
till kropp och själ. Som vi häraf se, fick regeringen
sina soldater, bönderna mindre skatter och —
folket ökad värnplikt och nöjet att med ökad skatt till
statskassan ersätta hvad bönderna genom handeln
fingo afprutat. Vi se alltså att värnpliktsfrågan
var en sak som djupt ingrep i familjelifvet och alltså
angick alla, hvad stånd de än tillhörde. Och
huru stort ansvar ha icke de som voro röstberättigade
ådragit sig, hvilka blifvit hemma af liknöjdhet
eller annan orsak, då riksdagsmän valdes. Om de
röstat, hade de kunnat hindra val af sådana, som
för egen vinning (de 30 proc. afskrifning) pressade
Sveriges manliga ungdom 60 dagar längre i
soldattröjan.

Många flera exempel kunde framdragas, t. ex.
huru i riksdagen ett parti, bestående af jordmagnater
och en del större jordbrukare vill ha spanmålstull,
dessa understödda af landtprästerna som därigenom
komma att erhålla större lön, då den till dem
utbetaltes efter markegångstaxan, göra allt möjligt för
att utbasunera, hvilken välsignelse det skulle blifva
här i landet när brödet blir dyrare än hvad det nu
är. (Såsom kändt, har det lyckats detta parti att få
sin önskan uppfylld, tack vare en obetald skattsedel
på 11 kr. 58 öre.) Enligt de upplysningar, som
ovederlagda lämnats i riksdagen under
förhandlingarne därom, kommer spannmålstullarne att inbringa
omkring 16 millioner kronor, hvaraf beräknas att
det halfva, eller 8 millioner kr., tillfaller de större
jordagodsinnehafvarne och det öfriga halfva staten.
Det är ju lätt att inse och det behöfver icke
framläggas bevis för hvad som för den stora massan skall
vara till största fördel, om brödet erhålles till ett
naturligt pris eller det medelst skatt på konstladt
sätt fördyras, ty vi få icke glömma att, då den största
delen af Sveriges folk icke besitter någon jord och
alltså får köpa sitt bröd, det för dessa blifver en
ökning af lefnadsomkostnaderna, ty den så mycket
utskrikna höjningen af arbetslönen är endast ett
lockbete.

Häraf måste framgå huru nödvändigt det är för
alla i samhället att deltaga i det politiska lifvet
samt att liknöjdhet är farlig, ja själf om man också 
hörer till dem, som på grund af »strecket» äro
utestängda, så bör man ändå deltaga i det offentliga
politiska lifvet för att gifva sin mening tillkänna,
ty om massorna äro liknöjda, så gifva de därigenom
de maktägande mod att i sin hänsynslöshet och förakt 
för folkets rätt gå längre och längre, att aflägsna 
allt flera bördor från de egna och flytta dem
på det förut hårdt beskattade folkets skuldror.

  Efter att nu i all korthet hafva skildrat hvad
som förstås med politik, samt huru nödvändigt det
är för alla i samhället, såväl män som kvinnor, att
befatta sig därmed, då den ingriper i alla förhållanden, 
skall jag nu öfvergå till det egentliga ämnet:

Storborgarpolitik och folkpolitik.

  Storborgarnes eller »herrarnes» politik har ett
enda syfte och det är: »Vi skola regera, ty vi allena
veta hvad som gagnar folket». Det är deras hemliga
lösen, hvarom alla förena sig. Väl sant, det skall
icke förnekas, att storborgarnes intressen i någon mån
äro skiljaktiga. Så ha vi byråkrati- eller
embetsmannaintressena, hvilka som bekant gå ut på att många
embetsmannaplatser med stora löner skola finnas, ty
därigenom uppehålles deras inflytande och beredes
utsigt till en god utkomst, icke allenast för dem
själfva utan även deras barn. Handels-, storkapital- och
storindustriintressena gå ut på att den s. k. fria 
konkurrensen bibehålles och om möjligt mer och mer
utvidgas; att privatbanker och andra kapitalanstalter
så mycket som möjligt skyddas af lagen, ty
därigenom gifves bäst tillfälle att plundra det arbetande
folket, då man i »nöden» hjälper näringar och
jordbruk. Därför är också vårt så prisade
själfständiga bondestånd helt och hållet i dessa ockrares
händer, prisgifna åt deras nåd. Sålunda har enligt
Statistisk Tidskrift för 1886 under åren 1863—1884 på
landet beviljats inteckningar för elfva hundra
millioner sexhundrafemtiofem tusen sexhundra sjuttiosju
kronor och i städerna för fyrahundra åttiofyra
millioner åttahundra åttiosju tusen ett hundra åtta
kronor eller tillsammans öfver femton hundra millioner
kronor, då under de 11 åren 1874—1884 i stad och
på land inteckningar förnyades för 702,759,891
kronor men dödades endast för 261,920,214 kronor
torde man kunna antaga att för närvarande kvarstå
inteckningar till ett värde af öfver 1,200,000,000
kronor. Hela landets fastighetsförmögenhet uppgick år
1885 till endast 3,430,640 kronor (statens,
menigheters och allmjänna undervisningsverkets egendomar
icke inberäknade) alltså öfverskrida
inteckningarna redan ej obetydligt en tredjedel af
fastighetstaxeringsvärdet. — Men hvad betyder detta? Jo, att de
1,200 millioner kronorna i fastigheter tillhöra de
kapitalister som äro delägare i banker och
hypoteksinrättningar. Den så besjungne själfägande svenske
bonden är noga räknadt endast en arrendator åt dessa
kapitalister, till hvilka svenska folket årligen under
form af räntor få betala en skatt af minst 70 millioner 
kronor eller nära på lika mycket
som till staten. På så sätt plundras borgaren
och bonden af kapitalister och banker samt hotas
synbarligen att kastas i fullkomlig träldom under
kapitalets herrar. Och så ha vi slutligen de större
jordägarintressena som gå ut på att få skyddstullar,
därigenom blifva de nämligen herrar på den
inhemska spanmålsmarknaden och kunna på så sätt få
tillfälle att roffa åt sig än mera på det arbetande folkets
bekostnad.

Som häraf framgår äro storborgarintressena
något skiljaktiga i vissa särskilda afseenden, men i
ett fall äro de lika, nämligen att det ytterst är
folkets stora massa som skall betala skatterna och att
folket skall hållas aflägsnadt från allt
medinflytande på lagstiftningen. Därför går storborgarnes
politik ut på att beskattningen så mycket som möjligt
skall vara indirekt, d. ä. att genom, tull eller
indidirekt skatt konstladt fördyra allt hvad människorna
måste bruka till sitt lifsuppehälle, ty därigenom
slippa herrar storborgare att erlägga så mycket skatt
som folket, hvilket här skall med ett exempel
belysas. Kaffe och socker inbringar svenska staten i
tull årligen cirka 16 millioner kronor. Då vi nu veta
att såväl kaffet som sockret ha blifvit en
nödvändighetsvara, i det de ingå i lifsförnödenhetsartiklarne,
så är det ju lätt att förstå, att då folkets stora
arbetande massa utgör cirka 85 af hundra, dessa 85
måste bruka mycket mera af denna vara än de 15 som
tillhöra storborgarklassen. Alltså få de äfven betala
broderparten af dessa 16 millioner, hvarmed man
genom tull på konstladt sätt fördyrat dessa artiklar.
Som det förhåller sig med kaffet och sockret, så
förhåller det sig med alla öfriga tullpliktiga varor. Den
indirekta beskattningen är ett sätt, hvarpå man så
hänsynslöst som möjligt bestjäl den stora massan af
folket. Således inflyter till statsbudgeten som är
mellan 80 à 90Nu är statsbudgeten 202 millioner. millioner kronor mer än 50
millioner kr.Nu uppgår de till öfver 90? millioner. i indirekt skatt, d. v. s. af tull, hvaraf
alltså framgår att folket, som utgör såsom anförts
omkring 85 procent, får betala förhållandevis betydligt
mera i skatt än de s. k. bättre klasserna.

Storborgarepolitiken går ut på att »herrarne»
skola ha alla rättigheter, t. ex. rättigheten att välja
riksdagsmän eller lagstiftare. Den är afhängig af
penningar, hus, jordegendomar med tillhörande hästar,
oxar, kor och svin. Innehafvare häraf ha rösträtt.
Det är icke dugligheten och vetandet, åh, långtifrån,
nej, det är egendomens, de döda tingens eller osjäliga
djurens ägare som ha rösträtt, hvarför dessa endast
äro representanter för de förra. Ty antag att en
bonde, som det ena året har gård, hästar, oxar, kor
och svin, det andra året t. ex. icke kunnat betala
räntan å sina inteckningar, utan banken, som
lämnat honom lånet, sätter honom i konkurs, så mister
han sin rösträtt och den som köper hans gård och
blir ägare af korna, oxarna och svinen får rösträtten.
Men, frågar jag eder, måste man icke blygas för
sådana, mot allt sundt förstånd stridande, existerande
förhållanden? Att penningar, oxar och kor indirekt
insätta riksdagsmän, medan människovärdet,
bildningen och kunskapen alls ingen roll spelar, om det
icke äro innehafvare af de förra! Visst måste man
det. Och därför äro också våra riksdagsmän sådana
som de äro. Går man upp på riksdagsläktaren och
beskådar dem, så skall man få se att en stor del af
dem likna den personifierade dumheten, och
uppblåsthet, tillgjordhet, bondhögfärd eller fräckhet är
hos mången så genomskinlig att den kryper utanpå
dem. Huru dylika »representanter» skola stifta
lagar kan hvem som hälst förstå som har
reflektionsförmåga. Därför äro också våra lagar därefter, ett
värdigt uttryck för dem dessa herrar representera.

Se det, att endast en liten minoritet har
rösträtt, har till följd att endast denna lilla minoritets
intressen värnas, det är lätt att begripa och på så sätt
skapas storborgarintressena, som äro rakt motsatta
folkets stora massas intressen. Men anser ni icke
att det är nedrigt, att man fordrar folket skall
lyda lagar som de icke själfva varit med att antaga,
och betala skatter som de icke själfva hafva det
ringaste medinflytande på huru de påläggas och användas?
Hvad tron I storborgarne skulle säga om rollerna
ombyttes, om de utestängdes från allt
medinflytande på samhällsangelägenheterna? Troligtvis
skulle de svara som så: »Ären I galna eller han I
bitit hufvudet af skammen, då I fordren att vi skola
lyda lagar, som vi icke varit med om att affatta,
betala skatter som vi icke varit med om att pålägga.
Detta är en orättvisa som vi icke vilja underkasta
oss!»

Säkerligen skulle de svara så och de voro också i
sin fulla rätt därtill, men hvarför i all rättvisas namn
gifven I icke storborgarne samma svar? Jag ville
önska att alla I, från politiska
rättigheter utestängda, djupt i edert hjärta
kunde lära känna och förstå det förnedrande
för eder i att blifva så hänsynslöst
behandlade. Ni skulle då förvisso vakna
upp ur den slöhet som nu behärskar eder
och såsom en man fordra eder rätt samt
icke upphöra därmed förrän I eröfrat den.

Storborgarpolitiken går vidare ut på att en
statskyrka med många biskopar och präster upprätthålles,
hvars syfte är att fördumma folket och tuta det i
öronen både bittida och sent att det bör vara all
»mänsklig ordning undergifvet för herrens skull», äfven den
ordning som förslafvar och förtrycker det, trots
honom hvars lärjungar de säga sig vara, den för 1800
år tillbaka af judiska präster och storborgare
såsom uppviglare korsfästes uttryckliga befallning:
»varen icke människornas slafvar».

Storborgarpolitiken underhåller universitetet med
väl aflönade professorer, som »vetenskapligt» söka
bevisa att vårt samhälle är det bästa af alla, att vår
kultur är det mäst utvecklade trots att endast ett
försvinnande fåtal får njuta af den o. s. v.

Storborgarpolitiken går ut på att hålla många
soldater, som folket får betala till. Herrar
storborgare ha nämligen mycket dåliga samveten, de veta att
de lefva på en vulkan, de ana att en katastrof står
för dörren, därför inbilla de sig att de med sina
dresserade soldater skola kunna afvärja stormen i
händelse det i slafveri och omyndighet hållna folket
skulle i förtviflan söka bryta bojorna. Därför
uppläres soldaten till blind lydnad och blir den
ömkligaste af alla människor, utan fri vilja, som på
kommando utan reflektioner måste skjuta ned sin bror,
fader, svåger eller vän.

Storborgarpolitiken har slutliglen till syfte att
såvidt som möjligt afvända massornas uppmärksamhet
från eländet igenom att afhålla dem från allt hvad som
kan göra dem till sundt tänkande och reflekterande
människor. Därför understödjes så varmt all religiös
humbug utanför statskyrkan (ändamålet helgar
medlen) t. ex. frälsningsarmén, det sista nya och mäst
idiotiska på det området för att nu icke tala om
boltzianismen. (Boltzius, var en på 1890-talet af de
högsta klasserna anlitad religiös charlatan.) Dylik
galenskap tolereras både af polis och myndigheter
medan t. ex. vi socialdemokrater som vilja väcka
massorna till politisk lifaktighet på alla sätt trakasseras.

Och hvad resultat framkallar denna
storborgarpolitik? Jo, oerhördt elände, missnöje och
massutvandring. Om den senare skall jag lämna några
statistiska upplysningar. Enligt den af kungl.
statistiska centralbyrån utgifna tidskriften för 1882 har från
1851 till 1882 från Sverige utvandrat 325,668
personer. När vi nu veta att den största delen af dessa
som utvandra utgöres af unga kraftiga män och
kvinnor samt vidare att det icke är de i ekonomiskt
afseende sämst lottade som lämna fosterlandet, så
kan man lätt förstå hvilken oerhörd förlust i såväl
materielt som intellektuelt afseende vårt land gör,
en förlust som säkerligen i penningvärdet uppgår till
flera hundra millioner kronor. Men, säger mången,
det är nog sant att en del penningar och arbetskraft
går ur landet med utvandringen, men hur skulle här
sett ut om dessa tre och en kvarts hundra tusen som
emigrerat stannat kvar. De flesta af dem, som voro
i sin bästa ålder, hade naturligtvis ingått äktenskap
och genom förökning nu utgjort i det närmaste en
million. Men då här i landet fins tusentals
öfverflödiga arbetare, som trots sin bästa vilja icke kunna
få arbete — landsvägarne vimla ju af arbetslösa,
lösdrifvarne få knappast plats i de fängelser som
finnas utan nya måste skaffas — hur skulle det sett ut
då, om de som nu emigrerat stannat kvar. Så
resonerar nog mången, men jag påstår icke desto
mindre att denna utvandring varit till stor förlust för
vårt land samt att denna »åderlåtning» är onaturlig
och har till följd ett försvagande på nationens
lifskraft och jag skall lämna bevis för mitt påstående.

Enligt ofvannämnda statistiska uppgift utgör
Sveriges jordareal i rundt tal 82 millioner tunnland
jord, hvaraf icke fullt 6 millioner är odlad och
man antager att 20 à 24 millioner tunnland
ännu med fördel kan odlas. Då alltså endast cirka
en femtedel af vårt lands jord ännu är odlad, hvad
är då naturligare än att vår sträfvan måste gå ut på
att få dessa millioner tunnland ouppodlad jord
uppodlad. Det måtte vara lätt att förstå det vansinniga
uti en politik som föres så att vårt lands förut glesa
befolkning i hundratusental ser sig nödsakad att
utvandra. Ty märken väl att jag gör våra statsmän och
politiker ansvariga för denna massutvandring. Hade
den ekonomiska ställningen icke varit så förtviflad
för den stora massan, så hade den icke utvandrat.
Det är den som är orsaken till massutvandringen.
Man lämnar icke gärna sitt fosterland med dess kära
minnen, föräldrar, släkt och vänner, för att tusentals
mil skild från allt som är en kärt gå okända öden till
mötes om den ekonomiska ställningen är någorlunda
dräglig och lönande arbete gifves. Det är den
eländigt ekonomiska ställningen, de dryga skatterna,
nekandet af att gifva folket medborgarrätt och
medinflytande på samhällsangelägenheterna samt ofta
vederbörande myndigheters kitslighet som är orsaken
till utvandringen.

Antag att dessa emigrerade stannat kvar och
odlat den ouppodlade jord som vi ju såsom anfört
ha mer än nog af, så hade vårt land i stället för
cirka 5 millioner inbyggare haft 6 millioner eller en
sjättedel flera. Då hade betydligt större
omsättning funnits, industri och alla näringar här i landet
hade haft en sjättedel ökad afsättning; därigenom
hade de florerat i stället för att flera nu ha svårt för
att existera på grund af befolkningens gleshet och
därför att de som bli kvar få större bördor att bära
i skatt o. d. då de få deras också som utvandra,
hvarigenom deras köpförmåga minskas. Tviflaren
invänder kanhända: »Ja, det kan nog vara sant allt
det där, det låter nog bra då man säger att de som
utvandrat skulle kunnat odla våra 20 à 24 millioner
tunnland ouppodlad jord, men hvad skulle dessa
utvandrare under tiden lefva på? Sätter man en man
med tomma händer och utan lifsmedel på en
ouppodlad jordlapp, så svälter han ihjäl innan han hunnit
odla mycket. Man kan icke odla jorden utan
penningar, men hvar taga dem ifrån?»

Detta resonomang skall gerna erkännas. Utan
penningar kan ingen jord uppodlas eller rättare sagt
utan att redskap för uppodlandet, födoämnen och
kläder m. m. tillförsäkras den som sättes att odla
jorden. Men erinren eder att Sverige årligen utgifver
cirka 36 millioner kronor till militärväsendet. (Nu
öfver 85 millioner). Tänken eder 36 millioner? Jag
är nu icke så sangvinisk att jag tror att vi ännu på
en tid kunna bli helt och hållet af med det lysande
eländet, men jag är lifligt öfvertygad om att vi utan
risk kunde betydligt inskränka detsamma. (I det
afseendet har jag ändrat åsikt, jag är lifligt
öfvertygad om att de små staterna kunna fullständigt
afväpna, förklara sig fullständigt neutrala och villiga
till att underkasta sig skiljedom för slitande af
eventuella tvister.) Antag t. ex. att vi offrade en
tredjedel till militärmakten af det vi nu årligen gifva
eller cirka 12 millioner.Det vore ändå 12 millioner för mycket.Sätt. anm.

Vore det icke vackert för ett land som Sverige
att offra så mycket på militarismens altare ? Vi
kunna ändock icke deltaga i de stora staternas krigsdans.
Så hade vi ju omkring 24 millioner kr. öfver hvaraf
vi då kunna bruka broderparten till uppodlande af
vår jord hvaraf så många millioner tunnland ligger
i lägervall och resten till upphjälpande af näringar.

Jag hoppas att I gifven mig rätt uti att våra
millioner vore bättre använda på det angifna sättet än
såsom de nu användas. Och så använda skulle de
gifva våra näringar och vår industri en jättestöt
framåt. Tänken eder cirka 24 millioner kronor
årligen använda till produktiva, d. v. s. frambringande
eller skapande ändamål i stället för såsom nu
improduktiva, d. v. s. ödeläggande eller onyttiga
ändamål. Det vore som att leda en vattenström in i
en ödemark som förut led brist på vatten. Och då,
varen säkra därom, skulle våra näringar, om icke
»bära» sig, åtminstone florera bättre än nu. Då
skulle hoppet, åtföljdt af lycka och tillfredsställelse
kunna hålla sitt intåg hos de förtviflade massorna, ty
det skulle mäktigt bidraga till att borttaga eländet
och arbetslösheten med den förbannelse som
nödvändigt måste följa dem i fotspåren och som visar
sig i stöld, rån, bedrägeri och förbrytelser af all
upptänklig art.

Storborgarpolitiken är en hufvudlös politik, en
»va banque»-politik. Den tillgodoser endast ett litet
fåtals egoistiska intressen. Dess motto är: »Låt
syndafloden komma efter oss!» Se, därför måste
denna slyngelpolitik och dess bärare med de små
hjärnorna och stora magarne bekämpas. Dess dom är
fäld. Den måste med eller mot sin vilja försvinna
och gifva plats för

Folkets politik.

Folkpolitiken är en bestämjd motsats till
storborgarpolitiken. Folkpolitiken fordrar att den politiska
makt, som nu ligger i ett litet fåtals händer, skall
gifvas åt alla myndiga samhällsmedlemmar. Därigenom
att alla få medinflytande på lagstiftningen kommer
folket att blifva herre i eget hus och det är då
afhängigt af dem själfva, huru de inrättar
samhället och få själfva bära ansvaret för huru de
inrätta sig. Då kommer det att ligga i allas intresse att
det blir så rättfärdigt inrättadt som möjligt så att
fattigdom, arbetslöshet och däraf följande elände
afskaffas, att icke den ena äger rätt att utplundra den andre
genom att endast gifva en del till arbetaren under
namn af lön och själf sticka största, delen i egen ficka,
under namn af vinst. Därför fordrar folkpolitiken
såsom den grund, hvarpå samhället skall hvila, 
införandet af allmän lika och direkt
rösträtt för alla utan afseende på penningar 
eller ägodelar. Ty hvarför neka folket
rösträtt? Få icke alla som äga hälsa och hela lemmar,
draga militärtröjan på för att å en lägerplats låta
uppöfva sig att efter alla konstens regler slå sina,
medmänniskor ihjäl, för att i farans stund kunna
deltaga i försvaret af »fosterlandet», som det så
vackert heter, fastän den största delen icke ens äga så
mycket jord, att deras uppslitna lemmar kunna
hvila uti. Och slutligen är det icke den stora, från
politiska rättigheter utstängda massan, som genom sitt
slit och släp får uppehålla samhället i det att den
genom sitt arbete framskapar allt det värdefulla.
Visst så! Se dessa välgödda drönare: de så icke
och skörda icke, ändå lefva de och deras i
öfverflöd. Hvaraf? Jo, för det de sitta inne med
makten och därigenom, förstått att utan arbete tillägna
sig broderparten af massornas slit. Ja, med
inflytande på politiken, allmän rösträtt, det måste vara eder
lösen först och sist.

Med denna lösen måsten I se att väcka de slöa
skarorna af edra bröder, den fana hvarunder I alla
måste samla eder, ty när i hafven erhållit denna eder
naturliga rättighet, så egen I ett medel i er hand,
hvarigenom I kunnen få en på rättfärdighet
hvilande samhällsordning. Och mänsklighetens mål
kommer då att blifva att inrätta det så rättvist som
möjligt för alla i samhället, ty då består det af
individer med lika intressen.

Det är ju lätt begripligt att då jag talar om
allmän rösträtts införande så menar jag och det parti
jag tillhör, nämligen socialdemokratien, att den bör
införas utan några inskränkningar, inga
tvåkamrar få finnas, hvarest representanterna i den
ena väljes af de högst beskattade. Nej, detta är icke
allmän rösträtt, endast en parodi, och den
parlamentarism som den representerar en humbug och
ynklig komedi. Med allmän rösträtt mena vi att hvarje
myndig samhällsmedlem skall hafva en röst och att
endast en af folket sålunda vald representation skall
finnas, som t. o. m. i viktigare frågor måste vara
förpliktad att underställa sina beslut till slutligt
afgörande af folket själft genom allmän omröstning
innan de blifva gällande. På så sätt kan folket
verkligen komma att regera sig själf och den
korrumperande politik som nu härskar blifva afskaffad och
då kommer det att ligga i allas intresse att lösa alla
sådana viktiga frågor som nu äro åsidosatta, t. ex.
jordens och produktionsmedlens nationalisering,
kyrkans skiljande från staten och att det öfvlerlåtes åt
hvar och en att dyrka det högsta väsendet på sitt sätt,
mellanfolkligt skiljedomstolar och afskaffandet af
den stående hären som nu utsuger folket, kostnadsfri
och obligatorisk undervisning i statsskolor,
barnuppfostringsanstalter för medellösa, kostnadsfri och
ordentlig rättsskipning samt införandet af jury i alla
brottmål, normalarbetsdag och skyddslagstiftning för
arbetarne samt statens skyldighet att på humant sätt
draga omsorg om sjuka och ålderstigna. Se här en
del af de frågor som måste blifva hvad folket den dag
de erhålla allmän rösträtt bestämt måste komma att
befatta sig med, ty de äro af betydelse för alla.

***

Hvilken af den här i korthet skildrade politiken
viljen I understödja. Denna usla, eländiga,
storborgarpolitik som godkännes af
regering och riksdag, som år för år ökar
bördorna för det arbetande folket och under hvars
eländiga regemente ställningen blifver mer och mer
förtviflad, som genom införandet och tillämpandet af
medeltidsåldriga lagar söka fjättra folkets tanke- och
yttrandefrihet, ja, som söker att få lagar antagna,
hvilka t. o. m. förbjuda folket att uttala sin harm
öfver denna skamliga, allt sundt förstånd hånande
politik.

Storborgarpolitiken vill förvisso ingen
rättänkande folkets man understödja, ty det skulle vara ett
förräderi utan like. I måste göra front mot denna
politik och sluta eder till folkpolitiken, som vill »rätt
mot alla, orätt mot ingen». Understödjen därför
denna folkpolitik både moraliskt och pekuniärt.
Spriden dess tidningar och skrifter, lären eder förstå att
klasskilnadens fullständiga afskaffande är nödvändig
innan samhället kan bli lyckligt och bestå af bröder
med gemensamma skyldigheter och rättigheter.

Och den här skildrade folkpolitiken är det de så
hånade och skamligt beljugne socialdemokraterna
söka förverkliga, därför förklaras de fogelfria af det
nuvarande samhällets ledande män, men kampen är
börjad och vi uppgifva icke striden förr än vi eröfrat
segern åt det trälbundna rättslösa folket och i
högsätet satt

folkpolitiken.

Som ett exempel på huru våra myndigheter
sökte framkalla kravaller och därigenom förlöpningar
från de folkmassor som samlats ute vid Långholmens
kronohäkte, aftryckes här ett par
Stockholmstidningars berättelser:

Dagens Nyheter om polisens uppträdande vid
Aug. Palms frigifvande från fängelset den 30 Juli
1888.

I församlingsfrihetens tidehvarf.

Det var lifligt vid Långholmen i går på
morgonen. Då väntades nämligen hr Aug. Palm ut i
friheten igen efter de tre månaders och 13 dagars
fängelse, han aftjänat i följd af Bro häradsrätts dom
för det kända »smädande mot riksdaglen» o. s. v.

Som det var att förutse, samlades ute vid
Långholmens port en folkskara, väl uppgående till 500
personer, vänner och meningsfränder till den
utkommande fången. Deras afsikt var nu, som det
opåtalt skedde nyårsdagen, utbringa ett lefve för den
åt friheten återgifne samt följa honom ett stycke på
väg hemåt.

Men det var annat beslutat i det nya systemets
råd, där man icke tycker om annat än ett visst slags
meningsyttringar. En poliskommisarie framträdde
nämligen plötsligt på fängelsetrappan och frågade
hvad meningen var med denna opassande
folksamling utanför straffanstalten. — Jo, man skulle hälsa
Aug. Palm välkommen. — Men nu får det icke bli
något sådant af. Jag har mina order och uppmanar
er att genast skingra er. Och jag är inte så ensam,
som ni tror. — Nej, det veta vi nog, ljöd det ur
hopen. — Ingen får stanna kvar! En mängd
poliskonstaplar, som hastigt uppdöko, gåfvo ordern
eftertryck, och folkmassan satte sig långsamt i rörelse
från fängelseporten.

Nere vid ångbåtsbryggan blef det nytt
parlamenterande. En del ämnade fara in med båt, men
det var för mycket begärt. De väntande
passagerarna voro »folksamling» och folksamling fick det inte
finnas den dagen. Inga föreställningar hjälpte, utan
tvärt om förklarade kommisarien, att han satt sig i
förbindelse med kommendanten på Långholmen, att
fången ej skulle frigifvas (?) förrän den sista skymten
af folksamling var försvunnen. Med hvilken rätt
Palms kvarhållande skulle ha skett blir en annan
fråga. Men som för ögonblicket det icke var fråga om
rätten, lydde folkmassan fortfarande, trots
förbittringen öfver de besynnerliga maktspråken, och de
som stannat, följde efter de andra, fram emot
Hornstullsgatan.

Hr Palm hade mellertid släppts ut under tiden,
blifvit emottagen af några af polisen bortglömda
vänner och gick nu gatan framåt. I hörnet af
Långholm- och Hornstullsgatorna hade åtskilliga stannat,
och när Palm blef synlig kom ett hurrarop af sig
själft.

Nu började arresteringarna. Ett par togos ur
högen och förklarades anhållna för att de gjort sig
skyldiga till det förfärliga brottet att hurra. Man
gick emellertid vidare, då poliskommisarien, som
efterskickats, visade sig. Kommisarien förklarade
Palm skyldig att stiga upp i omnibussen då han
gjort sig saker till att utbringa ett lefve för
socialismen, och frågade hvart han ville bli förd. Till mitt
hem blef svaret. Och så begaf det sig att Aug.
Palm fick åka i polisens omnibus genom Stockholms
gator första dagen han var fri. Vid åsynen af Palms
affärd på detta oväntadt högtidliga sätt kom
ofrivilligt en ny hurrning, med följd: nya arresteringar.
Äfven utanför Maria vaktkontor, dit man så
småningom anlände gjordes en och annan fångst. Från
kontoret fick Palm sedan åka i vanlig, simpel droska
till sitt hem, eskorterad dock af en öfverkonstapel.

Vi ha talat om detta så pass utförligt därför att
det är ett steg i riktning mot ett ytterst vådligt
system. Hade polisen icke lagt sig i den oskyldiga
saken, att en politisk fånge välkomnas af sina vänner
skulle allt ha aflupit helt lugnt och fredligt. Nu
ville man däremot våldsamt undertrycka en ganska
oskyldig meningsyttring. Hvad har man vunnit?
Intet annat än väckt alldeles onödig ovilja. Och man
säger inte för mycket, om man påstår, att det var
arbetarnas lugn och hofsamhet i uppträdandet, som
förekommo de kanske svåra oordningarne, hvilka,
i de flesta andra länder säkert skulle ha blifvit en
följd af dylik utmaning från deras sida, hvilka ha
till uppgift att upprätthålla ordning, icke att genom
retsamma och onödiga förbud, framkalla oordning.»

*

Polistidningen Stockholms Dagblad 31 Juli 1888
skref hånande:

Demonstration för Aug. Palm.

»Då den ökände f. d. skräddaregesällen och
socialistiske agitatorn tidigt i går morse utsläpptes från
Långholmen, blef han föremål för en demonstration
från sina anhängares sida, hvilken nog
ursprungligen varit meningen att bli storartad och i allo
föremålet värdigt, men som olyckligtvis redan i sin
linda kväfdes af polisen.

Redan vid kl. 7-tiden på morgonen hade en
skara, uppgående till inemot 200 personer samlats på
planen utanför kronohäktet för att bringa mäster
Palm sin hyllning. Polisen befallde emellertid
folkmassan att skingra sig, hvarefter socialisterna
samlades i grupper vid Långholmsbron och längs
Långholmsgatan.

När Palm vid kl. half 8 utsläpptes ur fängelset,
mottogs han sålunda endast af 8 à 10 personer, som
trots förbudet kvarstannat vid fängelset, och hvilka
hälsade honom med hurrarop.

Allt eftersom Palm fortskred sällade sig dock
de nyssnämnda grupperna under hurrarop till
honom så att skaran vid framkomsten till Hornstull
var ganska betydlig. Här afklipptes dock alla
vidare ovationer därigenom att Palm af polisen
ombads att taga plats i den väntande polisomnibusen,
som i stark fart aflägsnade sig från hans
öfverraskade meningsfränder.

Af de demonstrerande anhöllos 8 stycken af
polisen.»

Ur Dagens Nyheter 1 Augusti 1888:

I förskräckelsens tidevarf.

»— 1788 var jag rädd för ryssen.»

Den vidskepliga fruktan för skräddar Palm och
hans par hundra anhängare, som några år grasserat
i åtskilliga svaga hufvuden, dref till våldsamma
åtgärder vid Palms frigifvande. Nu till några följder:

Två af de personer som på måndagsmorgonen
hade vandrat ut till den fria naturen utanför
Långholmens fängelse för att visa Palm, då han blef
försatt på fri fot, att han hade deltagande
anhängare, eller som hade gått dit ut blott för att se den
store aposteln, likasom de måhända vid andra
tillfällen vandrat å stad för att se andra ryktbara män
— två sådana blefvo anhållna. Polisen ansåg ej
deras redogörelse för deras sysselsättning och bostad
nöjaktig. Därefter blefvo de samma dag inställda
vid polisdomstolen. Huru vidlyftig rannsakningen
med de rysliga brottslingarne blef, känna vi ej nu,
men den ena blef dömd till 10 kr. och den andre till
15 kr. böter. Den ene blef genast insatt i fängelse
för att aftjäna böterna; han hade förmodligen ej
förstånd till att förklara sig missnöjd med utslaget.
Herr Palm, som var anklagad för att, oaktadt
förbud från ordningsmakten, ha gifvit något slags
tecken till en ovation, förklarade att han endast hälsat
sina vänner då han kom ut från häktet. De öfriga
inkallade förnekade angifvelsen, särskildt hvad beträffar
påståendet att de skulle ha uppviglat de kringstående
till någon demonstration. Målet förekommer ånyo
i morgon kl. 12 middagen.»

— — —

Slutet på historien blef, att Aug. Palm och en
till dömdes till 25 kronors böter, medan sex
dömdes till 15 kronors böter.


De norska storborgaredemokraterna.

Hela resultatet af sådana revolutioner
inskränker sig till att påsmeta nya etiketter på
gamla osäljbara varor och exponera dem för
det lättrogna folket som andra och bättre
fabrikat — Max Nordaus »Konventionella
nutids lögner.»

(12 Juli 1884.)

Norge har på sista tiden dragit allmänna
uppmärksamheten åt sig; den kamp, som den s. k.
demokratien i flera år fört med kraft och energi, har
icke varit förgäfves, och den seger, som den vunnit
i och med oppositionens ledare Sverdrups utnämning
till statsminister, har blifvit helsad med jubel af
alla storborgaredemokrater. Sverdrup har såsom
ledare för storborgare-demokraterna inlagt stor
förtjänst; till och med verkliga demokrater hafva af de
frihetsglödande tal, som han och hans partivänner
exponerat för folket, låtit bedåra sig, men vi tro
bestämdt, att alla sanna demokrater och frihetsvänner
skola få ögonen öppna för, att det var endast fraser —
fraser och intet annat, hvarmed dessa herrar dårat
det lättrogna folket. Deras handlingar visa det redan.
Se här ett par exempel härpå! Som bekant har den
norska vänstern med kraft motsatt sig förhöjning af
kronprinsens apanage. Mer än en gång hafva förra
regleringar, då de framkommit med förslag i denna
riktning, fått afslag. Sverdrup och hans partivänner
hafva kraftigt bekämpat desamma, och den stora
majoriteten af norska folket, ja äfven det svenska, har
härför skänkt dem sitt lifliga erkännande. Men huru
är det nu? Jo, den första regeringshandling, den
sverdrupska ministeren går i författning med, är intet
mer eller mindre, än att själf framlägga och
anbefalla ett förhöjdt apanage åt kronprinsen, hvilket
äfven blifvit af stortinget med stor majoritet antaget.
Hvad skall man kalla ett sådant tillvägagående af
den nya ministären? Är det icke att bedraga det
folk, som förtroendefullt blickat upp till dessa män
såsom till den norska frihetens kämpar? Att Norge
fått själfva oppositionens ledare som statsminister,
kallar man en handling af betydligt revolutionär
karaktär, men nu visar den nya ministerens första
handling, att »hela revolutionen inskränker sig till att
klistra på nya etiketter på gamla varor» och sedan
»exponera dem för det lättrogna folket som andra
och bättre fabrikat».

Vi häfda bestämdt, att det är ett förräderi mot
det sant demokratiska folket, som dess
representanter genom denna handling hafva begått, och det
torde bättre än allt annat ställa dessa herrar i dess
rätta ljus. Tilliten till dem är i och med denna
handling borta, och föraktet torde blifva deras
välförtjänta lön. Att bevilja 50,000 kronors högre lön till
»tronföljaren», då tusenden af norska folket lida nöd,
— är det icke vansinne? Är det på detta sätt den
norska demokratiens representanter tro sig bevaka
folkets intressen, så bedraga de sig. —

Vidare har norska stortinget utsträckt
rösträtten till alla, som betala skatt af 800 kr. i stad och
500 kr. på landet. Som man ser, så är detta förslag
långt ifrån att vara radikalt. Hela det stora
arbetande folket är, såsom det hittills varit, afskuret från
den heligaste och dyrbaraste af alla rättigheter: att
själfva få välja de män, som stifta de lagar, under
hvilka de skola lyda. Hade det månne icke varit
den nya regeringens pligt att redan nu framlägga
ett förslag, som hade varit verkligt demokratiskt,
nämligen om allmän rösträtt. Vi för vår del hafva
ingenting emot, att Sverdrup och hans partivänner
fortsätta på den bana de beträdt. Norska folkets
ögon skola blifva öppnade, och de skola finna, huru
de bedragit sig på dessa storborgar-demokrater. Förr
eller senare skola de blifva undanträngda af män,
hvilka icke, såsom de nuvarande folkledarne,
bedraga folket och föra det bakom ljuset, utan som, äfven
sedan de kommit till makten, fortfara att vara ärliga
och sanna kämpar för folkets sak, och det parti som
kommer att undantränga dessa falska demokrater
förr eller senare, det är socialdemokratien.


Fattigbarackerna i Gefle.

(20 aug. 1886.)

På de resande, som antingen på jernväg eller
ångbåt anlända till Gefle gör staden med sina nya
ståtliga hus, breda gator och boulevarder ett
angenämt och behagligt intryck. De märka genast, att de
komma till en af dessa civilisationens brännpunkter,
som har arbetet och arbetarna att tacka för sin
tillvaro och blomstring. Med stolthet skådar man
sig omkring och beundrar den mänskliga
företagsamheten, men alltför ofta glömmer den tanklösa
betraktaren medaljens baksida, som är på våra
modärna civiliserade samhällen så ful, ja hemsk, att det
stenhårdaste hjärta måste uppröras däröfver. Det
är en del af denna baksida från Gefle samhälle jag
vill framdraga och beskrifva för läsarne.

Jag hade fått reda på att i Gefle fans en större
byggnad å söder, som kallas »fattig»- eller
»arbetarebarackerna», och då socialdemokratiens uppgift är
att lära känna den fattiges lifsvillkor och ställning,
ansåg jag min plikt vara att göra ett besök i denna
byggnad. Det är ett stort, gammalt två våningshus.
Att det icke är ett boställe för samhällets lyckligt
lottade, kommer en hvar vid första ögonkastet på
det klara med. Utvändigt ser den mörk, dyster och
eländig ut, liksom dess innebyggare, hvilka
besökaren genast kommer underfund med för länge sedan
ha förlorat tron och hoppet på mänskligheten. Vid
mitt inträde i denna eländiga pesthåla, en skamfläck
för vårt 19-århundrades af präst- och
kapitalisittidningar beprisade civilisation, möttes jag af en cirka 35 à
40-årig kvinna, trasigt klädd, med infallna kinder,
och hvars glanslösa ögon buro vittne om att det var
länge sedan glädjens solsken lyst ur desamma. På
armen bar hon ett halft års gammalt barn, en
flicka, lika eländig att skåda som modern, jag
styrde min gång åt öfra våningen. Den första dörr
jag kom till knackade jag på, intet svar, jag steg
in ändå och befann mig i ett ganska stort rum.
Då ingen syntes till, gick jag fram och tog
detsamma i närmare skärskådande, 3 simpla sängar, ett
par soffor samt en 6 à 7 trästolar, två gamla byråar,
ett par koffertar eller kistor samt på de trasiga
väggarna några små kopparstick, se där hela
möblemanget. Då jag stått en stund och betraktat det,
inkom en kvinna cirka 40 år gammal, åtföljd af en
7 à 8-årig flicka. »Du får vänta till middag,
kanhända vi då få penningar, så skall jag köpa mjölk
åt dig», sade modern. Jag hälsade och bad om
ursäkt för mitt inträde. »Här är icke mycket att
komma efter», svarades mig. Hon hade rätt. »Hur
många bo ni i detta rum?» frågade jag, och fick
till svar, att 3 familjer bodde där, bestående af 11
personer; sängarna voro uppställda så att de
utvisade skiljemärke för hvarje familjs område. Min
lilla flicka är sjuk, berättade modern, något som
hon för öfrigt bar omisskännelig prägel af. »Jag
har så svårt med henne, ty hon kan icke äta hvad
jag har att gifva henne», upplyste hon mig. Då
flickan åter bad modern att få gå in till grannen och
söka få låna 8 öre till litet mjölk, gaf jag henne några
ören, bittert inom mig beklagande att jag själf var
fattig. Därefter gick jag att göra ett besök i ett
annat rum i denna nödens och eländets boning. Här
träffade jag äfven på 3 familjer, men det såg något
mera hemtrefligt ut, om detta ord kan tillämpas
under förhållanden, där flera familjer bebo ett rum.
De tre familjerna utgjorde 12 personer, men jag
upplystes om att i vintras hade 5 familjer bestående
af 17 personer bebott rummet. Jag mätte det, det
var 12 steg långt och 9 steg bredt. Huru
familjelif och sedlighet, som det bestående samhällets
lejda drabanter säga sig värna, kunna upprätthållas
under sådana omständigheter, låter jag läsaren
utfundera, jag kan idet icke. Tänken eder: 5 gifta
familjer bebo ett rum. I familjelifvet förefaller
mycket som ingen önskar att profana ögon se, eller öron
höra. Huru är det möjligt att sedlighet och
kyskhet kan upprätthållas under sådana omständigheter?
Ni, sedlighetsifrare svara! »Vårt Land», du
sedlighetens själfgjorda sköldmö, hvad säger du? Blygs
för att visa dina giftiga draktänder mot oss, samt
fördöma oss därför att vi bestämt föresatt oss att
afskaffa ett samhällstillstånd, som tolererar sådant
mänskligt elände. Efter att en stund ha fört ett
samtal med rummets hemmavarande innebyggare,
trenne tämligen unga hustrur och deras barn,
aflägsnade jag mig för att hälsa på i nästa rum. Här
mötte mig en syn som på den hårdaste natur måste
göra ett djupt intryck, och på den svaga att med våld
tillbakahålla sina tårar — om det lyckas. I en säng
strax inom dörren låg en ännu ung kvinna, det bleka,
aftärda anletet, de afmagrade genomskinliga
darrande händerna, allt bar här vittne om det största
mänskliga lidande och elände. Bredvid denna sjuka,
uttärda kvinna, satt ett barn, en 3 års gammal flicka.
Hon var ännu icke klädd fast kl. var 12 på dagen.
Vid ett bord stod en mellan 25 à 30 års gammal
kvinna och strök, ett par 10 à 12 års gamla flickor
sutto å ett stycke möbel, som skulle föreställa en
soffa. Jag gick hän till den sjuka och gaf mig i
samtal med henne, hon var änka samt hade 4 barn, de
tre hade fattigvården tagit. Hon hade legat
bröstsjuk i tvänne år, nu fick hon förutom att bo fritt, 2,
säger och skrifver 2 kronor i månaden af
fattigvården och en portion mat om dagen, men då det icke
var mat för en sjuk kunde hon icke äta den. Något
extra bestods icke. Sin lilla flicka skulle hon själf
passa och hon ville det så gärna. »Hon sitter i
regeln hos mig i sängen hela dagen», sade modern
med en kärlig, men dock så vemodig blick på sitt
barn. Stackars moder, stackars barn, djäfvulska
ruttna samhälle! Jag skyndade bort till ett fönster som
vette åt gården — jag skämdes för att visa mina
tårar, som jag omöjligt kunde tillbakahålla. På
gården lekte en mängd trasiga gossar, denna eländiga
hålas fattiga barn. Skynda väx upp, blifven stora,
blifven hämnare!

Efter att hafva lämnat af mina få slantar hvad
jag kunde undvara, skyndade jag ut ur denna
eländets boning. Jag var upprörd, jag var rasande, jag
var otillfreds med mig själf och hela världen. Kan
denna proletärskara, kunna arbetarne, som dagligen
ha utsikt att förr eller senare blifva kastade in i
sådana förtviflans och eländets pesthålor, ja icke
allenast själfva utan deras käraste, deras hustrur och
barn, kunna de icke i alla himlars namn, tänkte jag,
vakna upp ur slöheten och liknöjdheten, kunna de
icke lära förstå betydelsen af enighet och
sammanslutning, kunna de icke lära sig begripa, att den
dag de äro eniga så äro de starka nog att ingifva
upprätthållarne af sådana usla samhällstillstånd
respekt för sina fordringar? Fordringar på rätt till
att få lefva en mänsklig tillvaro.

Gefle är en vacker stad, den har många
»kristliga män och kvinnor» som af de fattiga ha tiggt
till vackra stora kyrkor och bönhus, den har
Valdenström — men den har också en fattigbarack på
söder hvarest 3 à 5 familjer bo i ett eländigt rum.
Denna barack är en af de fulaste fläckarna på Gefle
stads medaljs baksida.


Medan folket svälter.

(29 mars 1887.)

Man kan knappast värja sig för den tanken, att
storborgarklassen med kallblodig öfverläggning
sträfvar efter att framkalla en katastrof. På annat sätt
kan man knappast förklara deras uppträdande, ty
medan tusentals få utstå de gränslösaste lidanden af
hunger, köld och elände, så lefva de på samhällets
höjder såsom om ingen nöd i samhället existerade.
Dagligen kan man i storborgartidningarna läsa långa
berättelser om baler, soiréer och middagsbjudningar,
där dagdrifvarkåren med sina damer vältrar sig i
nöjen och öfverdådiga njutningar; och detta sker
från de högst uppsatte ända ned till —
»folkrepresentanter» och redaktörer, som med glans förstått att
knipa mynt från den kritiklösa massan. I många
tusental kunna de kronor räknas, som bortslösas på
en enda afton till njutning för dessa samhällets
snyltdjur. Men medan storborgarna vid de af öfverdådiga
rätter dignade borden under sorglöst och ofta frivolt
skämt tillbringa glada nätter, så sitter mången fattig
och arbetslös familjefader med sin hustru i ett
eländigt, kallt kyffe och spekulerar så hufvudet värker
och förståndet är nära att öfvergifva dem på huru
de till morgondagen skola kunna skaffa bröd till
sig och sina kära, samt tillfredställa värden, som
ännu icke fått något på hyran för den gångna
månaden.

Är det så underligt, fråga vi, att under sådana
missförhållanden, som existera i de modärna
samhällena, missnöje uppstår bland dessa samhällets
förorättade styfbarn? Är det så underligt, att förtviflan
bemäktigar sig deras själ och sinne och att de önska
död och fördärf öfver denna samhällsklass, som med
djäfvulsk envishet för sig behåller medlen till alla
njutningar, samt alla privilegier och inflytande på
lagstiftningen? Nej, det är långt ifrån förunderligt.
Men hvad som däremot är förunderligt är, att icke
långt för detta en katastrof inträffat, som sändt
utsugarne och de privilegierade banditerna dit, hvarifrån
ingen återvänder.

Hvad proletariatet fordrar är endast full
rättvisa. Det tjänar till intet att öfverklassen kastar
några medlidsamhetssmulor till de nödställda. Nej,
rättvisa, hela den oinskränkta rättvisan är hvad de
fordra, ty nådesmulor och medlidande äro blott en ny
förnärmelse mot dem.

***

Men »medan folket svälter» växer missnöjet med
förvånande fart och man kan nästan med
matematisk noggrannhet uträkna när det som en lavin skall
störta ned dem som förorsakat det och förgöra dem.

Detta vet storborgareklassen allt för väl, och
därför bereder den sig också på att vidtaga sina
försiktighetsåtgärder för att därigenom afvärja
stormen. De dårarna! De tro att de genom att beröfva
folket den lilla rest af frihet det har skola lyckas
i sina folkfientliga sträfvanden. De tro att de genom
att inskränka tryck- och församlingsfriheten skola få
bort missnöjet — kortsynta stackare, ha de då icke
lärt af historien att när man förbjuder ett folk att
tala, så handlar det? Inbilla de sig verkligen att
missnöje kan skapas af »agitatorer» och »uppviglare»?
Nej, det är orättvisan, förtrycket och eländet, som
skapar missnöjet, som kommer »medan folket
svälter». Det är icke folktalare, icke
arbetareföreningarne, som upphetsa folket till kamp — men väl
utpressningarne, orättfärdigheterina och skurkstrecken
från de härrskande klassernas sida. —

Grunden till rättvisare samhällsskick lägges
»medan folket svälter» och det skall genomföras när det
organiserade folket gör upp sluträkningen med sina
förtryckare.


Långa dagar.

(11 maj 1887).

Vintern med sina korta, men kalla dagar är
förbi. Det hvita snötäcket, hvari jorden varit höljd, är
borta, isbandet borta och i stället kläder marken sig
i sin sköna, prunkande vårskrud, seglarna ila öfver
vattnet i alla vädersträck, skogen börjar grönska,
foglarna stämma upp sina härliga sånger, ängarna
kläda sig i festskrud, människorna andas raskare,
deras gång blir lättare och hopp och glädje
återspeglar sig på allas anleten, äfven de mäst
sorgmodigas, ja, de kära efterlängtade soliga dagarne med
vårluft, grönskande äng och skogar, fogelsång och
utsikt till — arbete hålla nu åter sitt intåg i vårt
land. De kalla förfärliga dagarna äro förbi. Ack!
huru gärna önskar icke mången stackars moder och
familjefader att glömma, evigt glömma dessa
förskräckliga vinterdagar, då arbetsförtjänst i långa
månader saknades, dessa rysansvärda dagar, då
barnen med af köld darrande läppar skreko på bröd, då
hunger, köld och förtviflan — armodets trogna
följeslagare — gästade deras fattiga bostäder, då de
redan uppgifvit hoppet på bättre dagar, då hatet fick
insteg i deras hjärtan och förbannelser banade sig
väg öfver deras läppar, då sista resten af tron på en
rättfärdig, allgod och kärleksrik gud försvann!

Men nu komma de åter de långa dagarne, med
vårsol, vårluft och — utsikt till arbete. Hoppet, som
de tagit afsked ifrån, håller ånyo sitt intåg i dessa
armodets sköflade hem, där äfven det mäst
oundvarliga fått vandra till pantlånaren för bröd till de kära.
Väl sant, dessa fattiga stackare, offren för en
satanisk eländig samhällsordning, de kunna endast
tarfligt njuta af de långa, härliga dagarne med dess
grönskande skogar och ängar. Men de glädja sig
ändå för hvarje tittin solen gör till dem i de mörka,
brunnsliknande bakgårdarne, där den endast
sparsamt kommer åt att kasta sina varma, lifgifvande
strålar. Väl sant, de kunna mången gång icke om
söndagarna gå ut och njuta af den härliga naturen, ty
skammen öfver deras egen och deras barns torftiga,
ja kanske trasiga klädedräkt dömer dem att hålla sig
inne i den trånga, fuktiga bostaden. Men i alla fall,
de glädja sig äfven de åt de långa dagarne.

***

Damerna och herrarna af societeten, de längta
också efter de långa dagarnas annalkande, fast de
icke frusit, icke svultit. I lyxuöst utstyrda, väl
uppvärmda våningar hafva de tillbragt de kalla
vinterdagarne, omväxlande med allehanda njutningar. Väl
ombonade, i sobelbrämade pelskappor hafva de i
eleganta wienervagnar rullat genom gatorna, jagande
från nöje till nöje, från supé till supé. Men äfven det
blifver enformigt i längden; kroppen slappas, de af
öfverdådig lefnad välrundade magarne neka att göra
tjänst — och nu längta de efter de långa dagarne, då
de kunna flytta ut till sina sommarbostäder eller resa
till badorterna, dessa fashionabla samlingsplatser,
rekreations- och kuranstalter för förslappade nerver och
af öfverdådig lefnad förstörda storborgarmagar.

***


I armodets söner och döttrar, I män och kvinnor,
som glädjen eder åt de långa dagarne, glömmen icke
för sol och vår de kalla vinterdagarne med sin
arbetslöshet och däraf följande nöd och förtviflan!
Glömmen icke att samma elände igen väntar på eder.
Veten, att det är det klassmedvetna proletariatets
sträfvande att få en samhällsordning införd, hvarigenom
eländet afskaffas och medborgerliga rättigheter
tillförsäkras alla. Jorden, vår sköna jord, är bördig
nog att föda alla sina bebyggare. Då millioner nu lida
nöd, så är orsaken den, att ett litet fåtal genom list,
våld och ränker förstått att enligt de lagar de själfva
skrifvit och antagit, tillskansa sig
företrädesrättigheter på massornas bekostnad. Därigenom har det
blifvit dem möjligt att tillegna sig broderparten af
arbetets afkastning. Detta är orättfärdigt, det måste
förhindras, och detta är den pågående
arbetareorganisationens mål.

Sluten eder därför till den pågående
arbetareorganisationen, sluten eder till socialismen, nutidens
jätte-reformator, kring hvars lösen nu hela världens
klassmedvetna, själfständiga och rättänkande
proletariat i allt tätare leder sluter sig.

Tagen plats i våra leder under den röda fanan,
kärlekens symbol, frihetens, likhetens och
broderskapets fana.

Arbeten och agiteren för våra idéers och vårt
organ »Social-Demokratens», spridande bland edra
kamrater.

Glömmen icke detta nu, då dagarna äro långa.


Hat.

(28 maj 1887).

Det är en välkänd fras, som alla våra
motståndare både de tanklösa, de lejda och de få af
verklig öfvertygelse jämt och ständigt upprepa om oss,
att vi socialdemokrater utså »hat» bland folket i
allmänhet och arbetarne i synnerhet. Alla tidningar,
de konservativa såväl som de liberala, sjunga samma
visa, ja, hela den köpta tidningspressen har så länge
sjungit den att vi nu tro det vara vår pligt att också
säga ett par ord i den saken.

Välan, arbetare! låtom oss medgifva dessa
»hedersmän» en sak, låtom oss medgifva dem, att det
verkligen blifver utsådt »hat» bland folket och låtom
oss undersöka hvem det är, som gör det.

Då timmermannen från Nazaret för cirka 1860
år sedan upprörd öfver de nedrigheter, som
judarnes äldste, präster och fariseer utöfvade mot folket,
påvisade huru stora skrymtare dessa slynglar voro,
och liknade dem vid hvitmenade grifter som
innantill voro fulla af all slags orenlighet, så blefvo de
ursinniga, — ty sanningen är alltid illa hörd, och dess
förkunnare hafva i alla tider lidit smälek — men då
de voro rädda för folket läto de på förrädiskt sätt
fängsla honom och genom köpta vittnen lyckades
det dem att få honom mördad. Var det väl
timmermanssonen, denna sanningstolk, eller var det dessa
galgfåglar till judiska präster och skriftlärda som
utsådde »hat» bland det judiska folket?

För flera hundra år sedan härskade österrikiska
fogdar som blodiga tyranner öfver det fria
schweiziska folket. Borgarna och bönderna blefvo
utplundrade, deras rättigheter trampade under fötterna,
deras lif och frihet kränkta. Då reste sig en man
bland folket, Wilhelm Tell, mot bödlarne, dödade
den värste af dem och kallade folket till
frihetskämpen. Var det Wilhelm Tell eller var det
fogdarne som utströdde »hat» bland schweitzarna?

För omkring 400 år sedan, då de svenska
»herrarne» tillika med de danska fogdarna länge hade
undertryckt och utsugit det svenska folket, samt
genom svåra skatter pålagt allmogen olidliga bördor,
då uppträdde Engelbrekt-Engelbrektsson och Gustaf
Wasa, och samlade det undertryckta och till
förtviflan bragta folket omkring sig och uppmanade det
att våga lif och blod för friheten. Undertryckarna
blefvo bortjagade och folket erhöll sin frihet åter.
Var det Engelbrekt och Gustaf Wasa, eller var det
de svenska »herrarna» och de danska fogdarna, som
utsådde »hat» bland folket?

Hofvets utsväfningar och adelns utpressningar
hade i slutet af förra århundradet ruinerat det sköna
och fruktbärande Frankrike. Landets kraftigaste
arbetare dogo af hunger och elände, samtidigt med att
landets konung offrade millioner på offentliga
kvinnor och praktbyggnader åt sig och sina hästar. De
som vågade tala emot dessa skändligheter, blefvo
utan dom och ransakning kastade i Bastiljens
fängelsehålor, och hofvets vällustingar tumlade sig i
de vildaste orgier; för att skaffa medel till dessa
mutades domarne och man lade beslag på de
fängslades förmögenhet. Fräckheten och osedligheten
hade plats i högsätet. — Då vaknade omsider det
franska folket, kastade af sig slöheten och skred
till handling. Anförda af män, sådana som
Mirabeau, Danton, Rospierre, Saint-Just, Marat, m. fl.
krossade det sina undertryckare och jämnade
Bastiljens tjocka murar med jorden. Den maskstugna tronen
störtades och den urartade öfverklassen rensades
genom schavottens bloddop.

Vi fråga åter: var det konungarnas utsväfningar
och adelns tyranni eller var det känhända blott
Mirabeaus tal, som utsådde »hat» bland franska folket?

Nej, och åter tusen gånger nej! Icke den mest
glödande vältalighet, icke de mest bedårande ord
förmå upphetsa ett folk eller en klass till hat och
hämd, om orsakerna, orättfärdigheterna och
förtrycket, icke finnas. Väl sant, när de skamligheter som
begås mot folkets stora flertal, de utplundringar
hvarunder det lider nått sin höjdpunkt i samhällena, då
uppstå män som i flammande tal dundra löst mot
århundradens missbruk och väcka det af tyrannerna
ne, förslöade folket till eftertanke och
handlingskraft. Men det gifves något som förmår mer, hvars
köld värmer mera än tusen bål, hvars tystnad ropar
högre än tusen stämmor — det är den kalla, den
nakna verkligheten. För en hvar, som vill se och höra
afslöjar den sina fasansfulla drag.

Den visar oss det mänskliga samhällets elände,
sådant det är, och samhällslasterna och brotten i all
deras vederstygglighet. Men den förskräcker icke
allenast, den klappar på den känslofulle åskådarens,
på den tänkande människovännens hjärta, den
uppväcker hans slumrande samvete och ropar
oupphörligt till honom: »också du är medskyldig i detta stora
brott, också du bidrager till dina medmänniskors
jämmer och elände, om du icke uppträder utan
räddhåga till försvar för de förtryckta — ty ditt
medlidande är endast ett hån mot dessa offer för
utsugarne. Allt måste du offra, din samhällsställning,
din ekonomi, din frihet — ja själfva lifvet».

När så eländet nått sin höjdpunkt, när folk och
nationer stå på afgrundens brant, dit de förts genom,
de härskande klassernas egoism och tyranneri, då
tänker icke den verkliga människovännen på
följderna af sin handling, då flammar hans blick, hans röst
blifver stark och i mörka, men sanna, bilder
upprullar han det lidande och suckande folkets elände,
då hänryckas sinnena och folket, det slafviska, slöa
folket, utförer jättevärk på ett ögonblick, då störtas
de starkaste murar af det hånade proletariatet. Om
då bakom barrikaderna, byggda af stenarne från de
upprifna gatorna, det förtviflade proletariatet med
sina kvinnor, som lejon kämpa mot makthafvarnes
legoknektar, om handgranater laddade med gamla
järnbitar flyga i luften, spridande död och fördärf i
motståndarnes led, då bära de herrskande klasserna
ansvaret, ty det är deras skurkstreck mot folket, som
skapat detta hat, som nu gifver sig luft i förtviflan.


Samhällets stödjepelare.

Brotten hafva sin orsak i brist
på bildning, i statens dåliga
uppfostringssystem och dåliga
inrättningar för öfrigt.

Plato.

(26 nov. 1887.)

Det kan svårligen förnekas att det nuvarande
samhället är ett genomruttet samhälle. Det
är nog vackert på ytan liksom dess väl putsade,
uppblåsta och inbilska stödjepelare, men ser man litet
nogare efter i sömmarne så är det lika genomruttet
som dessa samhällets ledande män. Det är dessa,
bärarne af den nuvarande lofprisade och till skyarne
höjda »ordningen», hvilkas moraliska uselhlet,
vinningslystnad, maktbegär, hjärtlöshet och fräckhet
förpestat samhället och fört det till den gapande afgrund,
hvari det hvarje ögonblick är färdigt att nedstörta.
Skall detta förhindras, är det nödvändigt att det
Augias-stall, hvari dessa parasiter (snyltdjur) tills
dato, till folkets och samhällets fördärf haft sitt
obestridda tillhåll, rensas och utluftas. Att deltaga i detta
svåra och otacksamma arbete måste vara hvarje
rättsinnig medborgares och medborgarinnas pligt. Han
får icke akta de förbannelser, skrän, eller kanske
slutligen; — vackra löften, som dessa herrar och deras
lejda drabanter i pressen komma att servera, än för
att skrämma, än för att blidka »den lägre hopen»,
»pöbeln», »massorna», eller allt hvad de behaga kalla
det stånd, utan hvars slit, släp, försakelse och
uppoffring af allehanda slag dessa »samhällets
stödjepelare» skulle helt enkelt svälta ihjäl. Vi antaga att
läsarne af det anförda ana hvarpå vi syfta, nämligen
på de bedrägerier, förfalskningar, förräderier och
stortjufverier, den korruption af alla möjliga slag,
hvartill de högst uppsatte i samhällena, statsmän,
embetsmän och politici, i alla land utan undantag,
göra sig skyldiga, och hvaröfver man så mycket mera
måste uppröras, då man tar i betraktande att dessa
uslingar höra till dem, hvilka så att säga hafva
privilegium på att bekläda de största och fetaste ämbeten
såväl i stat som i kyrka.

Ja till hvilket »civiliseradt» land såväl i den gamla
som i den nya världen vi än vända våra blickar möta
oss samma ruttenhet och demoralisation. I
Nord-Amerika bortsälja kommunernas förtroendemän till
de högstbjudande rättigheten att anlägga spårvägar
o. a. d., andra åter plundra direkt offentliga kassor.
Stortjufverierna och bedrägerierna i Ryssland såväl
i den civila som militära administrationen äro ju
allmänt bekanta; en af de sista skandalerna därifrån
berättar om huru chefen för pressförvaltningen
missbrukat sin myndighet till att utpressa penningar af
tidningsutgifvarne.

Ruttenheten bland den engelska aristokratien,
som blef offentligt bekant genom »Pall Mall Gazettes»
afslöjanden för ett par år tillbaka låter i dagarne
tala om sig på nytt, genom ett bedrägeri, föröfvadt
af en bland Englands stoltaste ädlingar, markisen
af Ailesburg. Denne noble ädling hade vid
kapplöpningarna lurat sig till stora penningsummor,
hvilket så tillgått att han gifvit sin jockey befallning om
att han skulle rida så vid kapplöpningarna att lorden
förlorade. Då markisens hästar vunnit stort
anseende som oöfvervinnerliga höllos betydliga summor
på desamma, hvilka den »ädle» lorden inkasserade.
Och den Caffarelska skandalen i Paris har åter igen
visat oss en så stor ruttenhet i de högsta kretsarna,
att man måste häpna, så mycket mera som man ej
får glömma att en stor del af de högre klassernas
skurkstreck icke blifvit upptäckta, utan såvidt som
möjligt nedtystade. Dessa svindlare kunna så
mycket lättare rädda sig som de genom sin ställning stå
på förtrolig fot med de högre funktionärerna såväl
vid polisen som domstolarne, och här om någonsin
kan ordspråket tillämpas »den ena korpen hugger
icke ut ögonen på den andra».

Men kanhända någon invänder »ja det är i
utlandet det så tillgår; där kan det icke förnekas att
demoralisationen är förfärlig, men är i Sverige äro
vi då lyckligare stälda, ty här försiggå inga sådana
stora skandaler». De som så resonnera, äro dock
just inga noggranna iakttagare. Att vi här i det
afseendet beklagligt nog icke stå tillbaka för andra
land, därom bära en Hamilton, Kalmarbankens och
Handtverksbankens direktörer, en Fischer,
Mecklenburg, jämte några andra kanaljer, icke
förglömmande kyrkoherden Nilsson i Östra Harg m. fl.
ämbetsbröder, ett sorgligt vittnesbörd.

Men vi hafva ändå inga ordensskandaler såsom
den Caffarelska att uppvisa, invänder kanhända
någon. Mycket riktigt, vi hafva ännu inga upptäckta,
men när man ser en stor del af dessa dekorerade
herrar, hvarpå den kungliga nåden hänger och
dinglar, samt vet att flertalet äro helt obetydliga
personer, ja ofta rent ut sagdt nollor, så kan man icke
fritaga sig för den tanken, att nog mången rik,
fåfäng narr, genom högstående, men ruinerade eller
penningglupska personers besökande och mot
klingande mynt erhållit sin kraschan. Ja, i sanning,
man får leta i världshistorien för att finna maken
till den låghet, falskhet och ruttenhet, som i
nutiden är betecknande för de s. k. »bättre» klasserna.
Att detta, om det ostördt får fortfara, till slut
förpestar alla samhällslager, därom är intet tvifvel;
smittan är för öfrigt obestridligen godt på väg att
bana sig ned till de djupa lederna, därpå hafva vi
sorgligt nog dagligen exempel.

Hur skall eländet sluta?

Hvad är orsaken därtill?

På hvad sätt få bortrensadt från samhället detta
från de härskande klasserna utgående moraliska
fördärf, som är på väg att förpesta detsamma? Dessa
frågor är det hvarje rättsinnig medborgares och
medborgarinnas plikt att göra sig. Men innan vi söka
efter orsaklen, först ett par ord om vårt motto.

Då det icke kan förnekas att såväl de mäst
djäfvulskt planlagda brotten begås af sådana, som
tillhöra de härrskande klasserna och erhållit deras
uppfostran och bildning, hade då icke månne Plato orätt
då han påstod att äfven brotten hade sin, orsak i
»brist på bildning»? Det kan se så ut, men det är
dock icke så. En hvar, som aldrig så litet känner
till våra högre bildningsanstalters skråmässigt
ordnade lärdomssystem, vet alltför väl att den hjärtats
sanna ödmjukhet, som är en nödvändig förutsättning
innan sann bildning kan intränga, den erhålles icke
på våra högre lärdomsanstalter eller universitet. I
stället tillägnar sig den studerande ungdomen så
mycket mera andligt högmod och uppblåsthet öfver
sin förmenta lärdom. Detta medför att en stor del
af dessa födda öfverklassare bibringas förakt för
kroppsarbetaren och med förnämhet och öfversitteri
se ned på enhvar, hvilken icke som de själfva går
med betyg på fickan att ha sysslat med för
årtusenden tillbaka talade, numera utdöda språk,
gammal grekiska och latin o. dyl. Därtill kommer att
en stor del af den studerande ungdomen, isynnerhet
sönerna af börds- och penningaristokratien, bruka
sin studietid till ett lefnadssätt, som är allt annat än
hedrande. Att undantag finnas, förneka vi icke, men
de äro dessvärre tunnsådda. Dessa förhållanden äro
en väsentligt medverkande orsak till den brist på
rättskänsla, moral och hederlighet som bland de
»bättre» klasserna gör sig gällande i det nuvarande
samhället. Det som än mer bidrager till att tränga
tillbaka allt ädelt och upphöjdt, är det moderna
rof-systemet, den s. k. fria konkurrensen, hvarigenom
privatkapitalet dag för dag hopas på färre och färre
händer. Isynnerhet är betecknande i nutiden den
vördnad, underdånighet och respekt, som visas för en
hvar, som, blott är rik. Man undersöker icke på
hvad sätt denna rikedom tillkommit, hufvudsaken
är att den finnes, och en sådan guldets son höjes till
skyarne, hans »affärs»-skicklighet och
»spekulations»-förmåga omtalas rosande, om han så varit den
största arbetareutsugare eller på annat ohederligt sätt
erhållit sin förmögenhet. Har han bara varit så
försiktig att han icke kommit i delo med »rättvisan»,
så fästes därvid intet afseende. Att detta just är
hufvudorsaken till dessa väl planlagda bedrägerier,
förfalskningar och skurkstreck af allehanda
upptänklig art som utföras, tro vi ingen kan förneka. Att
lefva och lefva högt utan eget arbete det är lösen i
det nutida samhället, och så länge så är, kan ingen
hjälp komma.

Skall samhället blifva lyckligt, skall
immoraliteten, vinningslystnaden, girigheten, afunden och
begäret att förtrycka icke helt förkväfva den sista
åtarstoden af mänskliga känslor, så är det nödvändigt
att de nu skilda intressena, de enskilda och de
allmänna, åter förenas, och då detta är omöjligt så
länge som det privat-kapitalistiska systemet härskar,
måste detta afskaffas. Staten, d. v. s. folket själf,
måste förnuftsenligt ordna och dela arbetet, hvari
alla efter förmåga och anlag måste deltaga.
Samhället måste med andra ord socialiseras, hvarigenom
den vigtigaste orsaken äfven till allt moraliskt
elände kommer att försvinna, nämligen klasskilnaden,
denna de modärna samhällenas största förbannelse.
Plato säger så träffande: »En stat, som består af
klasser, är icke en utan två, de fattige utgöra den ena och
de rike den andra, bägge bo tillsammans, ehuru de
ömsesidigt lura på hvarandra».

Människornas intressen kunna nu aldrig bli
desamma så länge klasskilnad finnes. Dessa fåtaliga
öfverklassare, som nu anse sig ensamma bilda och
utgöra staten, måste med eller mot sin vilja
försvinna d. v. s. de måste afstå från sina genom våld
och list tillvällade privilegier, då dessa kunna stå
hindrande i vägen för framåtskridande och folklig
själfstyrelse. För öfrigt har öfverklassen för länge
sedan genom sin lumpenhet och genom sitt
allmänna moraliska förfall gjort sig ovärdig rätten att
härska, om den någonsin kunnat ha sådan.

Först när alla erhållit medinflytande på
lagstiftning och förvaltning, då, först då är det möjligt
att få ett på verkligt moraliska principer uppbyggdt
samhälle, där frid, lycka och trefnad härska,

Må det blifva hvarje sann människoväns
uppgift, att arbeta till detta mål, privatkapitalets,
klasskilnadens och den därmed följande egoismens
afskaffande. Låtom oss därför icke afskräckas af de
förföljelser, dessa »samhällets stödjepelare» i sin
fanatiska blindhet sätta i scen mot en hvar, som utan
fruktan framhåller eländet och dess orsaker. Vårt,
de undertrycktes och rättslöses gemensamma fältrop
och mål måste vara: Bort med privatkapitalet och
klass-samhället, den makt som upprätthåller det
nuvarande samhällets stödjepelare och är orsaken till
den moraliska ruttenheten och det däraf följande
eländet!


Vår lösen.
Lefve den allmänna rösträtten! Lefve socialismen!

»Män af Rom, I ären kallade
verldens herrar och dock hafven I ingen
rätt till en fotsbredd af dess jord. De
vilda djuren ega sina hålor, I blott
vatten och luft.»

Tiberius Gracchus.

(7 juli 1888.)

Det romerska folket var i forntiden kalladt
världens herrar. Rom hade underkufvat många länder
och var erkänd och fruktad såsom dåtidens
tappraste nation. Men en liten minoritet hade genom våld
och list förstått att fråntaga folket icke allenast allt
medinflytande, utan jorden var äfven i ett
försvinnande fåtals ägo, trots att en lag, åkerlagen
(lex-agraria) tydligen föreskref att ingen fick innehafva
mera än ett visst antal plogland. Men så långt
vågade man där icke drifva sin hänsynslöshet och
förakt för folkets rätt, att man nekade det att samlas
å offentliga platser och uttala sin mening. Rom
hade sitt Forum, en stor offentlig plats, där en
teatertribun var upprest, och där hade enhvar frihet att
uppträda och säga sin mening i allmänna
angelägenheter.

Men romarne nöjde sig icke med att få tala om
sin rätt till jorden, de fordrade den och när man
nekade voro de icke mera vansläktade än att de skredo
från ord till handling. Eldade af sina folktribuners,
bröderna Gracchus, kraftigt ord, reste folket sig mot
förtryckarne. Väl sant, i den icke nog planlagda och
förberedda striden måste det duka under, men dock
var dess hjältemodiga strid, hvarpå historien kastar
en ärofull glans, icke förgäfves. Åkerlagen blef väl
icke antagen, men medborgarerätt blef beviljad
folket. Det var resultatet af kampen.

***

Man söker drifva det till sin spets här i landet.
Man nekar arbetarne att samlas å offentliga platser
och tala om en lifssak för dem. Önskar man att de
skola följa forntidens romares exempel att med våld
taga sin rätt?

Medan Sveriges öfriga städers arbetare af
vederbörande myndigheter hittills tillåtits att samlas å
offentliga platser för att tåga i procession genom
gatorna till utsedd mötesplats, i afsikt att på så sätt
visa sitt missnöje med att en egoistisk och kortsynt
riksdag och regering nekar dem den rättighet, som
bör tillkomma hvarje medborgare i ett civiliseradt
land, nämligen medinflytande på lagstiftningen, —
så gå vederbörande myndigheter här i hufvudstaden
så långt i sitt trots att de vägra arbetarne t. o. m.
rätten att protestera. Å de glator och offentliga
platser, som arbetarne själfva stenlagt, få de icke vandra
i korporationer.

Kan fräckheten och hänsynslösheten mot
arbetarne gå längre? Är icke detta ett slag i ansiktet på
dem, så nedrigt, så utmanande som tänkas kan? Och
man skall antingen vara blind på båda ögonen eller
också en idiot, om man icke förstår meningen med
denna utmaning.

Socialismen vinner terräng. Missnöjet med den
bestående ordningen tilltager icke allenast i
hufvudstaden, utan man kan nästan säga med vindens
hastighet äfven i landsorten. Hvad vore väl mera
passande för vederbörande än att arbetarne här i
hufvudstaden kunde förlöpa sig och ställa till ett upplopp
så att tillfälle kunde gifvas, där poliserna finge visa
sin skicklighet i att bruka sabeln, hvari de ju af
därtill beordade officerare undervisas, och man kunde
få utkommendera hästgardet att nedrida några
hundra medborgare? Huru utmärkt skulle icke det vara!
Två flugor, ja flera, kunde man då slå i en smäll.
Man kunde befästa de skuggrädda i tron icke allenast
på slaktarekårens nödvändighet utan t. o. m. dess
utvidgning för »ordningens upprätthållande. Man
kunde få ännu fler undantagslagar antagna, och, det
bästa af allt, man kunde göra socialdemokraterna
ansvariga för det skedda och på så sätt väcka en storm
af ovilja mot dem rundt om i landet, en storm, som
den i vederbörandes tjänst lejda öfverklass- och
kapitalistpressen nog skulle veta att underblåsa. Huru
härligt att just nu få inskrida, medan socialisterna
ännu icke äro flera än att de kunde tuktas!
Vederbörande veta ju och ha klart för sig att de ännu äro
de starkaste, med sina ännu villiga och till viljelösa
maskiner uppfostrade poliser och soldater, hvaraf
ännu endast några få lärt reflektera öfver att
arbetarne äro kött af deras kött och blod af deras blod, kort
sagt att de äro bröder, hvilkas intressen äro
gemensamma.

Arbetarne skulle vara ena stora åsnor om de
gingo i den försåtligt utlagda snaran. Och vi
socialdemokrater blifva de sista att förorda något dylikt.
Det skulle vara att stöta hufvudet mot väggen och
icke gagna saken det ringaste. Ty ännu äro
arbetarne för litet organiserade och klassmedvetna.

Vi socialdemokrater veta så väl att den sociala
revolutionen icke kan uteblifva. Men den måste först
vara försiggången i det stora flertalets medvetande,
med andra ord, majoriteten måste vara för oss. Och
så måste revolutionen vara internationel. Först då
kan det gagna att med makt påsätta den rättslig
stämpel.


Det döende samhället.

(4 aug. 1888.)

När man läser de förgångna samhällenas
historia, kan man icke annat än förvåna sig öfver den
likhet, som äger rum mellan olika perioder af
densamma samt hur vår tid äfven är en trogen bild
däraf. Vi se huru samhällen uppstå och bildas, huru
hvarje period har sin barndom, sin mannaålder och
ålderdom, samt huru de efter att en tid hafva bestått
ovillkorligen tvingas att vika platsen med sin tids
kultur, rättsbegrepp, moral, sedvanor och
sträfvanden, och huru på ruinerna af de sålunda grusade
samhällena uppstå nya med en vidt skild kultur.

De moraliska begreppen undergå samtidigt en
genomgripande förändring, så att hvad som förut
ansetts vara den högsta moral och rättvisa, nu anses
vara motsatsen. Vidare finna vi att det är
klasskillnaden som ytterst varit orsaken till de
förändringar samhällena måst genomgå, i det att det nya,
alltid utgått från något förut undertryckt stånd.

Vi behöfva lendast lägga Sveriges historia till
grund för våra undersökningar, så skola vi finna
huru prästerskapet, adeln och konungamakten
omväxlande varit orsaken till allt det elände, som öfvergått
vårt land.

Dessa klasser ha så att säga varit de poler, kring
hvilka de rättslösa och tillbakasatta massorna på
skilda tider samlats. Och alltid har det stånd, som
förstått lofva att mäst iakttaga de efterblifna ståndens
tarf, d. v. s. borgarnes och böndernas, och efter den
tidens sed skipa rättvisa och billighet, slutligen
afgått med segern. Eller rättare, det är alltid de
rättslösa som gifvit segern och makten åt de stånd,
hvaraf de väntat mäst rättfärdighet mot sig.

De sålunda om makten stridande, adel, präster
och konungar, ha alltid gifvit de vackraste löften
och försäkringar, för att sedan vid första bästa
tillfälle bryta dem. Underligt nog ha i regel
konungarne varit de, som mäst uppfyllt sina till folket gifna
löften; medan däremot adel och präster visat sig
samvetslösast och skurkaktigast. För hvarje sålunda
skedd maktförändring har ändå vanligen folket fått
någon af de förut beröfvade naturliga rättigheterna
sig beskärd. Vårt lands historia är, sedd i detta ljus,
en enda kedja af förräderi, trolöshet och nedrighet
af den mäst upprörande art, begångna af präster, adel
och konungar, i isynnerhet de tvänne först nämda.
Huru hafva de icke låtit mörda alla folkets
förtroendemän de fått tag på, trots dyrbara eder och lofven.

Huru måste icke befriaren Engelbrekt
Engelbrektson låta sitt lif för lönmördaren-adelsmannen,
som i belöning blef riddare och riksråd.

Och ruttenheten och skurkaktigheterna bland
dessa högt uppsatta stånd, hvaraf mången egentligen
härstammar från kusken eller betjänten, som skött
om »hennes nåd» medan »hans nåd» skändat sina
underhafvandes hustrur eller döttrar samt för öfrigt
tillbragt sin tid i vällefnad och med att »regera» sitt
folk, är lika stor nu som förr. Det hålles endast
numera så hemligt som möjligt, ty vår tids
moralbegrepp är att synas vara.

Ja, när man läser historien och jämför den med
vår tid, så skulle man förtvifla öfver allt det förtryck,
elände och intriger, som man finner, om icke den
ljusglimt fans att, när eländet nått sin höjdpunkt,
alltid någon hämnare uppstått, som tagit en ryslig,
men rättvis hämd öfver förtryckarne.

Sådana hämnare kan man kalla konungarne
Kristian den andre och Karl den nionde. Den förre
har gått till eftervärlden med namnet tyrann och i
mycket var han nog brottslig, men tager man hänsyn
till de rättsbegrepp, som den tiden voro gällande,
måste mycket däraf ursäktas och man kan icke neka
att i det blodbad han tillställde den största delen af
dessa, som måste lägga sitt hufvud under
bödelsyxan, endast ledo ett rättvist straff. Ty i huru långa
tider hade icke dessa med det mest vedervärdiga
öfvermod trampat alla menskliga och naturliga lagar
under fötterna, samt, när bara deras egna intressen
däraf kunde främjas, aldrig ryggat tillbaka för att
uppträda t. o. m. som landsförrädare!

***

När vi nu jämföra de gångna skedena i vårt
samhälles historia med nutiden, så kan intet tvifvel
uppstå om att vi befinna oss i den period, då det
bestående samhället enligt den naturliga utvecklingens
lagar måste gifva vika för ett nytt, eller med andra
ord att det är föråldrat och håller på att dö.
Rättsbegreppen och moralen undergå som bäst en
genomgripande, radikal förändring. Bitterheten mellan
den styrande klassen i samhället och de styrda
tilltager dagligen.

Folket utplundras genom onaturliga skatter, som
användas till en massa onödiga, högt aflönade
embetsmän samt till en landets märg utsugande
militärlyx, och liksom för att sätta kronan på skammen
beskattar man till och med brödet för det förut till
det yttersta utpinade folket. Och detta sista gör
man blott för att få fred för jorddrottarne, som trots
att de med mer än tvifvelaktig rätt besitta den jord,
som tillhör alla, ändå icke anse sig hafva nog, utan
fordra att få roffa till sig än mera af folkets med
svett och möda så surt förtjänta skillingar.

Folket lider, men under lidandet förlorar det tron
icke allenast på en rättvis och allgod Gud, nej det
är värre än så.

Folket förlorar tron på att vårt nuvarande
samhälle är ett rättfärdigt samhälle, det begynner
allvarligt reflektera öfver hvarför så många skola nödgas
svälta, då jorden årligen bär rika skördar, hvarför
någon behöfver frysa, när klädeslagren äro
öfverfyllda, samt hvarför så mångla tusen familjer få vara
glada om de ha ett eländigt rum och kök till ofta
8 à 10 personer att bo uti, medan tusentals rum stå
lediga och vänta på beboare.

Se, dylikt reflektera de öfver och deras förstånd
säger dem, att en samhällsordning, som icke kan
gifva arbete, bröd och ordentlig mänsklig tillvaro
åt alla dess individer, hvilar på en falsk grundval,
att ett sådant samhälle måste försvinna, ty det är
naturstridigt.

Och härtill kommer slutligen att t. o. m. tron
på den så mycket lofprisade »likheten inför lagen»
försvinner bland folket och snart är »en saga blott».

Se, sådan är ställningen i alla våra modärna
samhällen, och tror man att man länge kan hålla ett
samhälle vid lif, där tron på rättfärdighet och rättvisa
svunnit — ja då är man en dåre! Nej hvarken
undantagslagar, polisspioner, högsta-domstols-»rättvisa»
eller fängelser förmå ett sådant under. Det
bestående samhället nödgas sörja för att lämna plats åt
ett nytt, som kommer att resa sig på ruinerna af
det glamla.

***

Det är då af behofvet påkalladt att folket har
klart för sig hvad det har att iakttaga, när detta
döende samhälle drager sin sista suck, antingen det nu
sker genom sotdöd af ålderdomssvaghet, eller
våldsamt — man kan ju aldrig veta om icke någon
medlidsam själ gifver det nådestöten för att befria det
från dödskvalen!

Af historien kunna vi lära hvad vi hafva att göra.
Som förut nämdt visar den oss att det är
klass-skilnaden, som alltid varit orsaken till de förra
samhällenas undergång. Det gäller alltså först att
afskaffa all klass-skilnad. Detta är hufvudvilkoret för
att fred, lycka och broderskap i det nya samhället
skola komma att härska. Utan att klass-skilnaden
afskaffas kan aldrig samhället blifva lyckligt, ty så
länge någon priviligierad klass finnes, kommer den
alltid att vilja spela hund vid tråget och uppäta hvad
naturen gifvit åt alla.

Vidare måste alla spetsfundiga lagar afskaffas,
ty de kunna »tolkas», och endast de naturliga lagarne
blifva gällande; härigenom, kommer mänskligheten
att befrias från en af de största förbannelser, som
näst prästerna gjort mest ondt i världen, nämligen
juristerna, »lagvrängarne» är rätta namnet. Kunde
man räkna alla de juridiska brott, som äro begångna,
alla olyckor de orsakat, de tårar, förbannelser och
förtviflan de framkallat, så skulle mänskligheten
häpna, och det blefve en fråga om folket ens ville
införa någon skrifven lag alls.

Slutligen måste man göra kort process med alla
sådana personer, som begynte på att igen under en
och annan form införa klass-skilnad, privilegier eller
några slags företrädesrättigheter. Ingenting öfver
och ingenting vid sidan af folkviljan! Den måste
alltid vara den rådande. Den kan begå missgrepp,
det erkännes, men de blifva snart afhjälpta och
kunna icke tillfoga mänskligheten en bråkdel af det
elände, som klass-skilnaden med däraf följande
egoism, förtryck och elände förorsakat.

***

Proletärer! Arbetare! Det är eder tid som
nalkas. Ni äro det sista stånd, som väntar på frigörelse
och sina mänskliga rättigheter.

Ni hafva blifvit brukade af alla stånd för att
hjälpa till vid deras frigörelse. Ni hafva en stor mission
att uppfylla, ty ni skola taga arfvet efter det döende
samhället.

Akta eder för att begå något missgrepp! Lären
af historien, framför allt bort med all klass-skilnad,
och om ni på grund af förhållandenas makt skulle
nödgas gifva det döende samhället dödsstöten, så
låt det ske raskt och med kraft utan någon
sentimentalitet. Det vore lika ovärdigt som att beklaga den
oxe, som slaktaren gifver dråpslaget, ty lika visst
som dess döda kropp ger näring åt människan, så
kommer också det döende samhället att gagna
mänskligheten, ty ett nytt, skönare, lifskraftigare, ädlare
och rättfärdigare skall uppstå på ruinerna af det
gamla. Så är naturens lag, som samhällena lika väl
som andra ting äro underkastade.

Proletärer! Arbetare! Bereden eder till det som
förestår. Uppodla edra andliga krafter. Skaffen eder
bildning och vetande. Upplys edra ännu sofvande
bröder om orsaken till eländet. På så sätt gören i
eder värdiga att mottaga det arf, som väntar Eder.
Men skynden Eder, ty tiden är hardt när.


Hvad blir slutet?

(8 dec. 1888.)

Reaktionen firar i denna tid den ena triumfen
efter den andra. I fängelserna sitter en del af det
rättslösa proletariatets talsmän, medan en annan del
står med foten på tröskeln till fängelsecellerna för det
de haft mod att trotsa tyrannerna och kraftigt
protestera mot det sociala elände, som orsakats af
samhällets usla styresmän, dessa korumperade
lagstiftare och domare, eller mot de s. k. kristliga dogmerna,
uppfunna och fasthållna af en samvetslös prästskara,
för hvilken intet annat än guldet och att härska är
heligt. Denna reaktionära hords legodrängar i den
folkfientliga pressen tilljublar dem sitt odelade
bifall, och foljket, den stora, talrika massan, hvilka,
om de bara voro eniga och organiserade, hvilket
ögonblick som hälst kunde krossa tyranniet, stå nu
till följd af sin slöhet, liknöjdhet och splittring
maktlösa mot förtryckarne, stå undrande och frågande:
»Hvad blir slutet?» Huru länge skola vi låta våra
talsmän oss beröfvas? Är icke deras lidanden vår
skam? Huru länge skola vi låta oss nöjas med
protester, som vederbörande, antingen endast skratta
åt, eller också icke alls taga hänsyn till? Äro vi då
så maktlösa att vi icke skulle kunna, om vi ville,
säga stopp till det vålds- och oefterrättlighetssystem,
som ohejdat härskar och hvars ledande män
ostraffadt beröfva oss våra gamla häfdvunna rättigheter?
Skulle icke tusende och åter tusende af våra nu
liknöjda bröder genast känna sig solidariska med oss,
och utan tvekan följa vår uppmaning att ställa sig
med i breschen till försvar för och erhållande af
människans heligaste rättigheter? Skulle månne de
ur folkets midt tagna och af dess surt förtjänta
penningar aflönade soldaterna vara fega nog att låta sig
brukas som reaktionens viljelösa redskap gent emot
ett folk, som endast fordrade sin rätt af den lilla
pösande, folket utplundrande minoriteten?»

Dessa äro de frågor, som i dessa, dagar göras
litet hvarstädes, icke blott hos oss, som vi veta. Svaret
på frågan kan säkert icke rätt länge låta vänta på sig.
Klyftan mellan de förtryckta och förtryckarne vidgas
mera och mera. Förföljelserna föda hat. De
fängslades och förföljdes lidanden, deras familjers tårar
och förtviflan skapa bland deras vänner ett okufligt
begär efter hämd, en hämd, som skall blifva så
mycket skarpare ju större skuldregistret blifver. Och
någon fredlig uppgörelse synes omöjlig, ty genom de
planlagda förföljelser, som samhällets ledande män
sätta i scen, ha de själfva bränt sina skepp.
Klasskampen måste utkämpas, ty de styrande vilja det så.
Må de då själfva bära ansvaret! Den utkastade
handsken måste proletariatet upptaga. Segern kan aldrig
blifva oviss. Historien lärer oss, att folket enigt
alltid krossat tyranniet.

Ja, reaktionen morskar upp sig, den tager det
ena steget efter det andra på det sluttande plan, som
förer till en katastrof, och för hvarje steg den tager
blifver ställningen mera klar. Förföljelserna mot
socialdemokraterna, det enda parti som i nutiden har
mod att utan hänsyn bekämpa samhällets
korrumperade ledare, äro nu äfven hos oss satt i ordentligt
system. Man begynte med att »skydda» riksdagen för
smädelse, denna riksdag, som kan uppvisa
medlemmar, hvilka från lagfabriken på Riddarholmen utan
något ansvar utkastat det oförsyntaste hån mot
arbetarne. Tänk t. ex. på den ökände Hisingeklockaren
Rundbäck under debatten i 1887-års riksdag om
tullarne, hvilken då på det oförsyntaste hånade
hufvudstadens arbetare, så hänsynslöst att man nästan måste
antaga att han vid tillfället befunnit sig uti ett mindre
tillräkneligt tillstånd, något som ju icke lär vara så
sällsynt med denne »kände» folkrepresentant!
Några lagparagrafer, som skydda folket från de
smädelser dylika stackare utkasta, finnas icke, men när
orepresenterade begagna sig af det enda tillfälle som
— utom våldet! — står till deras förfogande,
nämligen det muntliga, och skriftliga ordet och påpeka det
utplundringssystem, och omyndighetstillstånd de äro
underkastade samt huru samma riksdag, som oblygt
och orättfärdigt beskattar massorna, ändå nekar dem
medinflytande och trampar det stora orepresenterade
folkets rätt under fötterna, litande på skydd af lagar
de själfva stiftat — då har man domare till sitt
förfogande, som genast och utan att blinka tillämpa
strafflagen! Men trots detta »skydd» finnes icke en enda
klassmedveten arbetare eller rättänkande
medborgare, som icke erkänner att deras uttalanden, som
setat eller sitta i öfverklassens förbannade
pinoanstalter för smädelse mot riksdaglen, varit fullt
berättigade, och denna tro kunna hvarken idiotiska
lagparagrafer eller samvetslösa domare rubba.

Men den politiska ställningen, huru absurd och
bakåtsträfvande den än är, med alla dess åtal,
domar och straff för riksdagssmädelse,
domareförnärmelse och gudahädelse, har nu på sista
tiden blifvit än mera tillspetsad genom
majestätsbrottsåtalen. Kampen har förut förts mellan de olika
politiska partierna. Det har varit en kamp mellan
folkfrihetens vänner och folkfrihetens fiender, de
senare därvid i sin kamp mot de förra troget
understödda af några politiska renegater, hvilka ännu skylta
med namnet »liberaler».

I denna strid mellan partierna, har nu konungen
afgjordt ställt sig på reaktionens sida. Han har ju
till en deputation, på en tid då de rättslöses rop från
Ystad till Haparanda är »allmän rösträtt», uttalat sig
mot denna den stora massans önskan och genom
att ta parti för 700 kr.-strecket lagt sitt kungsord i
vågskålen till förmån för de priviligierade
klassernas intressen. Detta har gjorts af sonsonen till den
man, som enligt ryktet haft intatueradt på armen »död
öfver kungarne», och som af svenska folket har bortåt
ett par millioner kronors årlig lön! Och så, när
någon vågar kritisera denna kungliga handling och
gifva den det namn den med rätta tillkommer, då gifver
kungen tillåtelse till åtals anläggande och »smädaren»
beröfvas i månadtal sin frihet, innan slutlig dom
faller!

I sanning, tror man sig härmed nedslå
misshagliga motståndare, då tager man dock storligen fel.
Konunglens person, som alltid borde stå öfver
partierna, vinner förvisso minst på att sålunda ställa sig
i striden och allra minst på att ställa sig på deras
sida, som sitta inne med bördens och rikedomens
privilegier. Det hat, som i hvarje klassmedveten
proletärs bröst sjuder mot den hjärtlösa, egoistiska
härskände kasten, kommer säkert att vända, sig mot
alla utan undantag, som ställa sig fram till försvar
för att folket skall fortfarande hållas i
omyndighetstillstånd. Och den dag folket uppgör räkenskapen
med sina förtryckare, komma deras handlingar att
vittna mot dem, och ingen, huru högt han än står,
lär då undgå sin lön.

Reaktionen sitter emellertid ännu i högsätet, trots
massornas protester. Blott en liten del af den mera
rättänkande bourgeoisin, i synnerhet den sant
bildade understödjer moraliskt folkets sträfvanden att
frigöra sig. Detta är dock en liten ljusglimt i
eländet och icke så betydelselös, som man skulle tro.
Men »hvad blir slutet» frågar sig mången.

För den, som läst världhistorien är svaret icke
svårt att gifva. Att reaktionen kommer att krossas
af det förenade folkets ansträngningar är säkert.
Ingen makt kan på längden rädda reaktionens män och
handtlangare att få sin förtjänta lön. Huruvida det
blifver förbehållet den nuvarande generationens män
att uppgöra räkenskapen med vampyrerna och
utbetala dem lönen kommer väl snart att visa sig.

Må därför alla de, som lida under nuvarande
eländiga samhällsordning, skyndsamt vakna upp ur
slöheten, sluta sig till sina klassmedvetna, bröder
samt organisera sig till deltagande i den strid som
förestår. Må ej feghet eller liknöjdhet afhålla
någon från att ställa sig under klasskampens fana!
Veten att vi måste en gång underkasta oss historiens
dom. Må vi handla så att icke våra efterkommande
måste fälla förbannelser öfver våra grafvar.

Må vi alla vara solidariska i vårt uppträdande
mot reaktionen, eniga, och aldrig rygga tillbaka för
att bringa alla offer, som fordras för att på
spillrorna af det krossade öfverklassväldets institutioner
plantera frihetens, jämlikhetens och broderskapets
internationella fana, så att den en dag svajar fritt öfver
ett på en rättfärdig grundval hvilande samhälle.
Måtte detta blifva slutet på den kamp, som förestår
mellan utplundrarne och de utplundrade, och som
måste utkämpas innan frid och lycksalighet komma att
härska på jorden.


Hvad jag läste i Aftonbladet.

(13 april 1889.)

— »Aftonbladet, fem öre! Goa herre köp, det är
det sista numret, så får jag gå hem.»

Denna bön framstäldes till mig här om aftonen
af en liten parfvel, då jag vid elfvatiden var på vägen
till min bostad, jag skall tillstå sannningen, jag har
icke alls något till öfvers för »fru professorskans»
organ, allra minst sedan den tråkige Ernst Beckman
öfvertagit första kommandot, men jag såg på den lilla,
af köld skälfvande parveln och kom att tänka på
skolläraren Sv. Aug. Kinnvall, som uttalat att han anser
det, att få gå och sälja tidningar, skulle för
skolgossar vara belöning för flit och godt uppförande.

Hm — ett underligt sätt att belöna, tänkte jag i
det jag tog upp en femöring och till gengäld mottog
det »sista» Aftonbladet af parveln, som glad skyndade
hemåt.

Innan jag omtalar hvad jag läste i det
Beckmanska Aftonbladet skall jag först tillåta mig presentera
skolläraren Sv. Aug. Kinnvall. Han lär visst vara
förste lärare i Nikolai församling och har gjort sig
förtjänt att blifva presenterad, om också något post
festum. Se här orsaken: I anledning af de
afslöjanden, som flera tidningar och bland dem
Social-Demokraten för en tid tillbaka lämnade om de små
frysande tidningspojkarne, samt jämväl med
anledning af det af Hj. Branting i publicistklubben
framkallade uttalandet i frågan, höll Stockholms
förste-lärare-kår ett sammanträde där saken
diskuterades. Antagligen var detta möte arrangeradt på
iniativ af Ernst Beckman, som öfvervar mötet. Man
enades där om att tillåtelse för tidningsförsäljning
skulle för skolgossarne vara en »belöning för flit och
godt uppförande». Verkligen också ett sätt att för
lärarne belöna, att gifva tillåtelse för barn att i
vinterns stränga tid, ofta uselt och eländigt klädda,
få stå i ett gathörn och sälja tidningar till kl. 10 på
aftonen, ty det ingick särskildt i uttalandet om det
»ändamålsenliga sättet» för ordnande af saken, att
till kl 10 kunde de flitiga barnen godt få vara ute!

»Akta barnen — men låt dem få arbeta», skref
Ernst Beckman som motto öfver sin »ledare», då
detta uttalande af Stockholms förste-lärare-kår stod
infördt i A. B. Att drifva barn ut på gatorna till kl.
10 på aftonen för att sälja tidningar, är dock icke att
låta dem arbeta, det är att misshandla dem. Endast
skenhelgon kunna påstå motsatsen.

Men det är sant, jag får icke glömma att omtala
huru det gick med det Aftonbladet, som jag köpte af
den »belönade» skolpojken, och hvad jag läste i det.

Det låg hemma på skrifbordet ett par dagar oläst,
men så häromdagen, då jag just satt och spekulerade
som bäst på stoff till en artikel, kom jag att
genomögna sista sidan; mina ögon föllo på rubriken:
»Affärslifvet». Ah! tänkte jag, med affärslifvet är det
ju icke mycket bevändt i dessa dåliga tider, och jag
höll på att kasta bort tidningen, då jag helt tillfälligt
kom att läsa följande:

Bergsunds mekaniska verkstads aktiebolag. Vid
i lördags hållen bolagsstämma beslöts, sedan
styrelseberättelsen upplästs och däraf framgått, att
brukliga afbetalningar verkställts, en vinstutdelning af
4 proc. utöfver redan utdelad 6 proc.
grundfondsränta.

10 proc. i så dåliga tider! Det var inte så illa!
Jag blef nu nyfiken och genomläste allt under
rubriken »affärslifvet» och hvad läste jag?

Jo att Stockholms ångfartygsaktiebolag för förra
året lämnade en nettovinst af 352,977 kr. 60 öre,
hvaraf 269,040 kr. utdelats till aktieegarna; dessutom egde
bolaget i fonder 539,838 kr. 10 öre — allt vinster,
som år efter år afsatts.

Stockholms enskilda bank har utdelat 8 proc.

Stockholms mjölkförsäljningsaktiebolag hade i
medio af december utbetalat 15 kr. pr aktie och nu
beslöts å sista stämman att utbetala 15 kr. till.

Södertelge ångbåtsaktiebolag hade beslutat å
bolagsstämman i torsdags åtta dagar att utdela 10 proc.
af aktiebolaget.

Norrköpings enskilda bank har utdelat 128,000
kr. förutom 31,816 kr. 77 öre som öfverförts till
särskildt reserverade medels räkning.

Norra spårvägsaktiebolaget har haft en vinst af
66,265 kr. hvaraf revisorerna föreslå en utdelning af
8 proc. o. s. v.

Åh, tänkte jag, det är åtminstone icke så dåliga
tider för herrar aktieägare och kupongklippare, som
man gärna vill låta påskina, när de kunna få 8 till
10 proc., ja ofta mera på sina af arbetet redan förut
utpinade kapitaler, förutom, afsättning till fonder.
Men hvilken får betala denna »vinst» om icke
arbetet. Se det är därför bondens, näringsidkarens och
arbetarens ställning är så hopplös och förtviflad.
Herrar bank- och fabriksaktie-vampyrer taga
brodersparten, det är felet!

För ro skull skall jag framdraga ett exempel.
Norra spårvägsbolaget utdelar öfver 66,000 kr.
eller 8 proc. Antag att den affären bedrifves för
kommunens räkning, som socialisterna fordra, och då
den beräknade 4 proc. på anläggningskostnaderna,
så blef det genast 33,000 kr. mera åt arbetarne.
Detta skulle för de 130 där anställda arbetarne utgöra
vid pass en 255 kr. mera pr år, som nu gå i några
aktieägares fickor.

Men om arbetarne fingo fulla utbytet af sitt
arbete, då kunde ju icke herrar aktieägare få
tillfälle att å in- och utländska badorter slösa bort
dessa från arbetarne utsugna frukter af deras flit och
möda. Med hvilken tillfredsställelse kunna däremot
nu herrar aktieägare i tidningarne, sedan de läst om
huru »deras» kapital utan deras eget arbete förökats,
läsa t. ex. meddelanden som detta, hvilket äfven stod
utfördt i detta samma nummer af Aftonbladet:
»Baden i Neuenahr. Säsong 1 maj till 15 oktober.
Ahrdalsbanan på vänstra Rehnstranden, alkaliska bad i
Ahrdalen mellan Bonn och Koblenz. Samma verkan
som Vichy-, Karlsbader- och Emservatten, men mildt
lösande och lifligt stärkande. Komfortabelt kurhotell,
godt bord och goda viner».

Ja! Huru bekvämt är det icke för herrar
aktieägare att under sommarmånaderna för ur arbetarne
utpinade pengar kunna å Rhens härliga stränder
stärka sin kropp efter vinterns strapatser, med dess
middagar, baler och supéer! Är det icke en härlig
samhällsordning, som är värd att hålla på, och äro icke
de ena förbannade uppviglare, som böra utrotas från
jorden, dessa socialister, som äro nedriga nog att
bekämpa denna för kapitalisterna så härliga ordning!
Visst är det så. Det är ju som bekant också af den
orsaken att man förutom hela det svarta gardet
håller polis och militär och dresserar den, att den på
öfverklassens minsta vink som blodhundar skall kasta
sig öfver dem, som störa denna utmärkta ordnings
frid.

Men må de herrarna ändå icke helt bortglömma
att det var en dylik ordning, som skapade 1789 med
åren efteråt, då så många hufvuden föllo för
bödelsyxan och då hvarken rang, titlar eller guld voro
mäktiga nog att rädda några af dem, som den offentliga
meningen brännmärkt som förtryckare och
utplundrare!


Utplundrarne.

(12 jan. 1889.)

Hvarthän vi än vända våra blickar, öfverallt är
de modärna samhällenas fysionomi densamma. De
stora fabriksländerna erbjuda dock de bjärtaste
exemplen på det allmänna tillståndet, ty där de största
kapitalen äro hopade, finnes också det talrikaste
proletariatet. England, Belgien och Amerika visa oss
i dess rätta dager det bestående samhällets härlighet.
Arbetareståndets ställning i dessa kapitalets
förlofvade länder är i själfva verket eländig och afgifver
den mäst förkrossande dom öfver den bestående
ordningens ohållbarhet.

Man får så godt som dagligen i tidningarne läsa
nya illustrationer till det elände, som härskar i
dessa länder. Så skref en Chicagotidning för en tid
sedan, att samtidigt med uppstaplandet af kolossala
förmögenheter (sålunda finnas i Förenta Staterna
19,500 personer, som äga öfver en million dollars,
och åtskilliga af dessa äga hundratals millioner) har
befolkningens välstånd i allmänhet aftagit. Tiggare
öfversvämma städerna, landstrykare draga i små
arméer genom landet, och den offentliga välgörenheten
förmår icke, oaktadt den växt till storartade
dimensioner, afhjälpa det lokala armodets behof.

Sådan är ställningen i Amerika. Och England
— ja, nedanstående notis; hämtad för några dagar
sedan ur »Aftonbladet», talar ett språk, som icke
kan misstydas. Den lydde sålunde:

»Under första veckan af dec. erhöllo 99,811
personer understöd af den allmänna fattigvården i
London, således en ökning af 2,728 fattiga mot
föregående år. Totalsumman af lösdrifvare, som erhållit
understöd, uppgick på en enda dag till 1,250, däraf
1,077 män, 152 kvinnor och 21 minderåriga.»

Och hur många hundratals finnas icke i denna
jättestad och i de stora arbetarcentra, som få
tillbringa en tillvaro så förfärlig, att den mänskliga
fantasin icke ens kan utmåla den! Eländet måste ses,
ses med ägna ögon för att man skall kunna ens
tillnärmelsevis bilda sig ett begrepp därom.

Och i Belgien! Ja de upplysningar som för
något mera än ett år sedan lämnades af den kommitté,
som nedsatts af regeringen för att undersöka
huruvida arbetarnes klagomål hade något berättigande,
äro ännu i friskt minne, och frammana tanken på de
förfärliga lidanden de belgiske gruf- och
fabriksarbetarne äro underkastade.

Arbetsgifvarne utplundra dem intill bara märgen,
medan de själfva lefva ett öfverdådigt lif och
bortslösa millioner, utsugna ur arbetarnes svett och möda.
»Förtviflans själfhjälp» synes sannerligen i sådana fall
vara den enda tänkbara utvägen.

Men kanske våra hemmavarande fariseer skola
slå sig för bröstet och utropa: »gudi vare lof, det är
då endast i de stora fabriksländerna som eländet är
så stort bland de arbetande klasserna!»

Skåda er omkring, godt folk, och I skolen finna
att arbetarne äfven här utplundras så friskt som trots
någonstädes. Våra »skorstensbaroner» kunna långt
ifrån två sina händer i oskuld. Företag en vandring,
I som tviflen, genom stadens arbetarkvarter och
undersök de tillstånd, hvarunder proletariatet lefver.
Gå en afton till något af våra fattighärbergen, när de
husvilla släppas in för att öfver natten få en varm
säng, och I skolen få erkänna att mycket elände
finnes, hvarom i icke ens en gång haft en aning. Och
med hänsyn till arbetarnes ekonomiska ställning är
det ju, statistiskt bevisadt, att arbetsförtjänsten i
medeltal icke uppgår till ens 600 kr. pr år för städernas
arbetarbefolkning. Landtarbetarnes ställning är om
möjligt ännu värre, ty där torde lönen icke ens i
medeltal öfverstiga 300 kr. Omöjligheten att kunna
lefva en mänsklig tillvaro på dylik svältlön — hälst
för en familjefader — behöfver väl icke särskildt
bevisas.

Såsom man häraf ser gå vi äfven här i landet
samma faror till mötes som i de stora kulturstaterna.
Men det glädjande är att betydelsen af dessa faror
begynner att förstås af de svenska arbetarne. Därom
vittnar tillslutningen till den klassmedvetna
arbetarerörelsen.

Sådan är ställningen. Väl sant, förgäfves stöter
den enskilde »hufvudet mot väggen» och
rättfärdighetens (!) straffande arm griper honom, om han vågar
opponera sig, men ve det samhälle, som icke i tid
söker att aflägsna orsaker, som framkalla dylika
tillstånd. Utbryter en revolution, framkallad af hunger,
den förfärligaste orsak af alla, då kommer den
kränkta mänskligheten att utkräfva en fruktansvärd hämd.

Man skakar betänkligt på hufvudet och frågar
sig själf: hvad är då orsaken till den herrskande
nöden? Är den öfvergående, eller skola dylika kriser
återkomma med förnyad styrka?

Desto värre lyder svaret bejakande på den
senare frågan. Storindustrin, som ledes utan annan
plan och föremål än att skaffa den enskilde så stor
vinst som möjligt på de arbetande massornas
bekostnad, prisgifver på så sätt årligen millioner
arbetsvilliga människor åt arbetslöshet, hopplöshet och
elände. Köpförmågan hos dessa aftager årligen och
måste inskränka sig till det nödvändigaste. Detta
framkallar den konstlade öfverproduktionen, hvilken
är en stadig källa till arbetarståndets olyckor, och
därigenom blir samhällets fördärf, ty så länge denna
konstgjorda öfverproduktion finnes, få millioner gå
utan arbete, d. ä. svälta.

Skulden för detta förtviflade tillstånd hvilar på
kapitalisterna eller rättare utplundrarne, vår
tidsålders största förbannelse.

Kapitalet är samvetslöst. Dess valspråk är »den
största möjliga förtjänst genom den minsta möjliga
arbetslön.»

Men detta system undergräfver sig själf.
Privatkapitalet, som med kallt blod sammansvurit sig
för att utplundra den fattige, har framkallat hatet
och förbannelsen hos proletariatet. Man har ännu
icke lyckas, och skall aldrig lyckas, trots alla
våldsåtgärder mot proletariatet, att hindra den
organisation, som bland de djupa, utplundrade leden nu
fortgår rundt i den civiliserade världen. När den är
fullbordad, så måste utplundrarne med eller mot sin
vilja lämna från sig rofvet och försvinna från detta
samhälle, där de blifvit till endast onyttiga parasiter
på samhällskroppen.

KÅSERIER OCH SATIRER


Från den upp- och nedvända verlden
och Schavotteringar.

(5 april 1884.)

Magister »Lars», som skrifver revyerna i
Allehanda, (en då i Malmö utkommande nu nedlagd
tidning) uppträder i sista lördagsnumret som kritiker.
Se här en profbit, utkläckt i hans klyftiga hjärna!
Han skrifver där om »Folkviljan»: den rör sig nu
förnämligast med dåliga öfversättningar af lika
dåliga ur de stora socialistprofeternas pennor flutna
artiklar». Då jag läste detta, skämdes jag på —
»Lars» bekostnad, att han kritiserar
öfversättningarna i »Folkviljan», det kan nu vara, men när han
kritiserar den tyske socialisten Lassalles skrifter, af
hvilka en i öfversättning är upptagen i »Folkviljan»,
så förefaller han lindrigast sagdt komisk, ty hittills
hafva alla kritiker varit eniga om, att Lassalles
skrifter — både till innehåll och form äro utmärkta. Men
som sagdt, »Lars» är nu af en annan mening, och
läsarne få själfva afgöra, om de vilja sätta mäst tro till,
hvad en man, sådan som Lassalle skrifvit — en man,
som ägnat sin ungdomskraft, sitt snille och sin
förmögenhet åt arbetarnes organisation och
sammanslutning, och hvars namn är kändt och aktadt uti
hela den civilicerade världen, såväl af proletariatet, för
hvilka han kämpade, som af proletariatets
motståndare, eller de hällre vilja tro »Allehandas Lars», hvars
namn på sin höjd är kändt af bönderna i de byar,
som ännu, hålla den tidning, som han lyckliggör med
sin pennas alster.

Har ni hört omtalas, att »Lars aspirerar på
redaktörsposten i — »Folkviljan». Jag mötte här om
dagen en person, som var af den meningen, att, då
nu fackföreningarne skulle öfvertaga tidningen, var
det bäst att få »Lars» eller Westenius anställd som
redaktör, men jag är i sanning rädd för, att
»Folkviljan» då blefve allt för vattenhaltig. Nej, då skulle
jag hällre vilja föreslå redaktören af »Skånes mäst
frisinnade tidning»»Skånes Nyheter».! Han borde vara mera
passabel, hälst då han nu på sista tiden uppträder,
hållande föredrag. Men det är ej att tänka på honom, ty
jag har hört berättas, att en kapitalist vill insätta
10,000 kr. i samma tidning på det vilkoret, att den
särskildt bekämpar de gudsförgätne socialisterna
(således på samma gång arbetarnas sträfvanden att
erhålla mänskliga rättigheter och en lön, som
möjliggör en mänsklig tillvaro), och att det då är
meningen, att S. N. skulle blifva daglig tidning. Jag
tror för visso, att denne storborgare, hvem han nu
månde vara, kastar ut sina penningar utan ringaste
gagn. Är han så rädd för socialisterna (han tror
kanhända detsamma, som en del gamla käringar, att
socialisterna äro ett röfvarband), så hade han sina
penningar i säkrare förvar, om han läste in dem i
en bastant kassakista, än om han insatte dem i en
sådan affär, ty jag är rädd för, att Skånes Nyheters
läsare försvinna lika hastigt som det värda organets
frisinnade tendenser.

Nu vet man då, hvad godtemplare kunna
brukas till! Har ni läst, huru den »ärans mannen» C. O.
Berg brukar sin trogna skara först till hurrabasar vid
konungens ankomst från Norge och sedan till att
lämna en adress till konungen. Men lika bra som
goodtemplarne kunna ropa hurra för kungen och
affatta tacksamhets- och förtroendeadresser till honom,
då han återkommer från ett land, hvars högsta
domstol dömt alla hans ministrar ovärdiga att i
konungens råd sitta, så kan det ju en annan gång falla dem
in att en annan gång hurra för — det norska folket,
som genom att häfda sin rätt gjort sig förtjänta af
alla frihetsälskande nationers aktning och sympati,
eller att afsända tacksamhetsadresser till Johan
Sverdrup och B. Björnson. Nog af, vi hoppas, att
Goodtelmplaranföraren C. O. Berg, »den ärans mannen» för
framtiden icke har något emot, att goodtemplarne,
af hvilka största delen äro arbetare, befatta sig med
politik, då han nu själf brutit isen. Det, hvarom det
länge har glunkats, att goodtemplarne förr eller
senare skulle befatta sig med politik, har gått i
uppfyllelse, och det är att hoppas, att de nu, sedan isen
är bruten, fortsätta, dock med en politik, som är till
deras, nämligen arbetarnes gagn. Jag vill därför
uppmana dem att sluta sig till fackföreningarne och
hålla arbetarnes tidning, »Folkviljan».

Jag är förvissad om att, i fall goodtemplarne
följde min uppmaning, både kungen, C. O. Berg och
alla storborgare, som hylla goodtemplarnes
sträfvanden, med förskräckelse skulle utbrista, att världen
då vore upp- och nedvänd. Apropos goodtemplarne!
Hade hertigen af Albany hört till den värda orden, så
hade han nog lefvat ännu, han bröt nämligen halsen
af sig här om natten, när han skulle gå från sin klubb,
att han icke allenast var påstruken utan plakat full är
nog utan tvifvel; jag tycker att hans supbröder borde
passa på svinet, men kanhända de varit i samma
tillstånd som hertigen. Jag önskar ingen människa
något ondt, men icke tror jag, att jag ville anlägga sorg
om också alla verldens hertigar och prinsar med
andra högdjur bröt halsen af sig, ty därvid ville många
andra hyggeliga människor sparas, dynamiten ville
nog också falla i priset och många tusendes nöd
kunde då afhjälpas för summor, som nu dessa herrar
lefver upp i sus och dus, och världen, som nu är upp-
och nedvänd, ville nog då blifva vänd rätt igen,
därom är jag öfvertygad.

(Folkviljan i Malmö.)

(24 maj 1884.)

Våra »farbröder, riksdagsgubbarne, ha nu
ändtligen, efter att hafva varit samlade i fyra månader,
blifvit hemförlofvade; den 15 maj slog förlossningens
timme, så att de åter fingo lof att fara hem till deras
gummor. Nu få de under sommaren hvila på sina
lagrar, hvaraf de, inom parentes sagdt, ej heller
denna gång förskaffat sig många. För de 1,200 kr.,
hvarmed staten, d. v. s. folket aflönar hvar och en af
dessa s. k. folkrepresentanter, ha de tyvärr icke
uträttat mycket. Vi äro för öfrigt ett mycket tåligt,
det vill säga mycket dumt folk, vi svenskar; den allra
största delen af nationen, nämligen arbetarne, har
icke ett ord att säga, när representanter till
riksdagen skola väljas; men att betala till dessa
representanter, ja, däri finna arbetarne sig tåligt! Om
ändå storborgarne själfva fingo löna dessa
representanter, som nu i de flesta fall endast genomföra
reformer till de priviligerade klassernas fördel, ja,
så vore det icke så förargligt som nu, då arbetarne
blott erhålla några vackra fraser för sina pängar.
Dessa storborgareombud låtsa en arbetarevänlighet
som jag är öfvertygad om i de flesta fall icke finnes
hos dem; men så länge arbetarne tåligt låta sig nöja
därmed, blifver det icke bättre. Skall någon ändring
ske härutinnan, så måste mera till än protester från
de åsidosattas sida; arbetarne måste en gång för alla
låta vederbörande förstå, att dessa nu länge nog
talat vackert om nödvändigheten af, att arbetarne få
inflytelse på lagstiftningen, samt, att om de icke
snart gifva dem deras under århundraden röfvade
rättigheter, så kan den tidpunkt komma, förr än
dessa herrar ana det, då de taga dem. För att
påskynda denna tidpunkt, är det nödvändigt att vi
fast och enigt sluta oss samman, ty då skola vi snart
på ett eller annat sätt få bugt på dessa herrars
liknöjdhet för arbetarnes väl.

Hvad världen ändå är upp- och nedvänd! Jag
stod häromdagen vid middagstiden på stortorget;
arbetare af båda könen och af alla åldrar, från och
med grånade män och kvinnor till och med 12 à 14
års gossar och flickor, skyndade från sina hem,
hvarest de intagit sin tarfliga middag, tillbaka till
verkstäderna och fabrikerna; här och där kom en
lorgnettprydd herre och dito dam samspråkande. Just som
jag stod och såg på denna brokiga skara och gjorde
mina betraktelser däröfver begynte först en del
pojkar och unga flickor, och sedan, ta mig tusan, de
äldre också att i full språngmarsch kila åstad öfver
torget mot Adelgatan; där föll en pojke på näsan,
där tappade en flicka sin trätoffel, och som hon var
i stark fart, lopp hon flera alnar framåt, innan hon
hann sakta farten och vända om efter sin tappade
fotbeklädnad, för att sedan i så mycket mera forcerad
fart fortsätta den afbrutna språngmarschen; ja, till
och med lorgnettklädda damer med sina dito
lorgnettklädda enerverade kavaljerer trippade åstad. Hvad
skall detta betyda? tänkte jag. Är elden lös? Nej,
inga brandsignaler hördes. Men länge förblef jag
icke i ovisshet om orsaken till springandet. Det var
nämligen vår dyrbare kronprins dyrbara husarer med
dess ännu dyrbarare officerare, som återvände från
Limhamn, hvarest de, liksom dagligen vid denna
årstid, inöfvat sig i det ädla (?) krigaryrket. Jag förstod
nu ganska godt att det unga Malmö skyndade åstad,
för att se på grannlåten, jag förstod också hvarför
de unga flickorna, såväl de fina som arbeterskorna,
hastade åstad. För de unga kvinnorna har alltid en
karl i uniform något särdeles tilldragande, och hvem
vet, kanske flera af dem också hade sin hjärtans kär
uppå någon af hästryggarne! Men, hvad jag vid alla
»ring»-medlemmars helgon, Smith, icke kan förstå, är,
att gamla förnuftiga arbetare deltogo i det vilda
löpandet. När dessa riktigt eftertänka saken, så är det
ju de själfva som måste uppehålla hela det dyrbara
och glänsande militäreländet, som förarmar landet
och suger musten ur arbetarne såväl i stad som på
land. Om militärgalenskapen komme bort, så kunde
arbetarens lön stiga med minst 50 proc., hvilket nu
måste afstås till denna oproduktiva militärmakt,
hvilken, liksom liljorna på marken, hvarken sår eller
spinner, men, liksom storborgarne, lefver godt ändå. Om
arbetarne förnuftigt öfvertänka detta, så hoppas jag
att de icke i framtiden löpa sig anden ur halsen, för
att åskåda en dylik komedi. Arbetarne borde
också taga i betraktande, att det är dessa »samhällets
stödjepelare», militärerna, som de maktägande vid
alla tillfällen bruka, då det gäller att taga
penningmännens parti, gent emot arbetarne; man erinre sig
endast sågverksarbetarnes sträjk i Sundsvall, samt
härvarande myndigheters uppträdande mot varfvets
arbetare, då desamma hade ämnat, att husarerna
skulle gifva arbetarne »varm frukost», och, det
tyckes mig, att när man rätt tänker därpå, så är det just
icke så intressant att stå och begapa denna utstyrda
skara, som i ett gifvet ögonblick kan blifva
kommenderad att bruka sina »stålblanka» vapen till att
lemlösta arbetarne med.

Nu har ändtligen en präst nere vid
Engelholmskanten funnit en amma till den väntade arfvingen i
kronprinsfamiljen; det är en målares hustru som har
blifvit den lyckliga denna gång. Enligt tidningarne
skall det vara en ung vacker kvinna — jo, jo, prästen
vet nog huru kronprinsen vill ha det! Hon reste upp
till Stockholm här om dagen, så att nu kan storken
komma när som hälst; jag tänker att kanonerna på
Skeppsholmen redan äro laddade, färdiga att
förkunna den fägnesamma nyheten!

»General Grant, Förenta Staternas f. d. president,
är ruinerad». Under denna rubrik har en notis gjort
sin rund genom hela pressen. Grant hade nämligen
insatt hela sin förmögenhet hos firman Grant och
Vards i Newyork, men den värda firman har nu
gjort konkurs med 10 millioner dollars skulder och
— inga tillgångar. De stora förstå att svindla och
det så det heter duga; huru många som blifva
ruinerade genom den hederlige svindlarfirmans
konkurs vet jag icke, men Grant har åtminstone icke
blifvit det, ty hans vänner hade förut insamlat en
summa af 250,000 dollars, som icke får af
fordringsägarne tillgripas, således kan Grant väl slå sig
igenom, hoppas jag, ty om han också endast skulle få
4 proc. i ränta på kapitalet, så blifver det ju ändå
en årlig summa af 10,000 dollars, och därpå kan han
lefva utan att svälta; ej heller behöfver han gå i
någon goodtemplarorden, ty nog kan den summan
räcka till ett glas vin också.

(Folkviljan i Malmö.)

(5 Juni 1884.)

Så för f—n! Nu har då världen blifvit helt och
hållet upp- och nedvänd. Kungligheten och därmed
det absoluta vetet har måst gifva vika i Norge; och
med Sverdrups utnämning till statsminister har
folkviljan vunnit en betydlig seger. Smithen — om
förlåtelse, han är ju också kung — har blifvit utsparkad,
och danska kungens Estrup, som inom parentes sagdt,
håller fast på ministertaburetten som en viss
behornad potentat på en själ, som icke blifvit »frälst»
af läsarprästerna eller »frälsningsarmén», har vid sista
riksdagsmannavalet fått sig en bastant moralisk örfil
af danska folket, så att om han icke »bitit hufvudet af
skammen», hade han nu rest dit folket så länge
önskat honom, nämligten »dit pepparn växer». Men
den som icke öfvergifver taburetten, det är Estrup;
han sitter fast — »men där ministern sitter för fast,
där sitter kungen för löst», skref »Syd. Dag. S.» för
i måndags, och det ärade organet är ju ett af
»intelligensens» egna, så nog har det rätt. Tänk om
Christian rullade af tronen em vacker dag! Ja,
historien har många exempel därpå att framvisa.

Nej, tacka vill jag då vår Oskar, han ville hellre
sitta »fast», han, hur surt det än smakade att bita
i det sura äpplet. Men har det varit surt att bita i
för hans majestät, så måste också den hyllning, som
norrmännen framburo till honom den 29 juni bidragit
något till att bringa hans lynne i jämnvigt igen.
Jag har aldrig förstått hvarför folket skall gå bort
och hurra och buga sig för en monark, när han
uppfyller sin pligt; och det är väl hvarje konungs pligt
att låta folkets vilja vara sin högsta lag.

En del af tidningspressen i Sverige söker att
tillintetgöra betydelsen af socialdemokraternas seger
i Köpenhamn, genom att framkomma med
lögnaktiga meddelanden; således skrifver »Dagens Nyheter»
under rubriken »Ny seger för de liberale», att »nu
har venstern med ens eröfrat 4 kretsar i Köpenhamn»
— om förlåtelse, ärade kollega, men ni borde
skämmas att så där med berådt mod vilseleda edra läsare!
Enhvar, som känner förhållandena i Köpenhamn, vet
att ni ljuger, ty därstädes består det starkaste
oppositionpartiet af socialdemokraterna.

»Malmö handels och sjöfartstidning» gifver
också socialdemokratien en så åsnespark, men allt hvad
åsnor göra är ju dumt gjordt. Sjöfarten tager sig
också grundligt vatten öfver hufvudet, den innehöll en
»ledare» förra lördagen, hvari följande godbit om
valen i Danmark förekommer:

Af hufvudstadens samtliga valkretsar förlorade
högern hälften och samtidigt ett par af sina bästa
män. De i stället valda folktingsmännen äro
socialisterna: kandidat Trier, skräddare Holm och
skomakare Hördum (de båda sistnämda äfven på denna
sidan sundet kända folktalare) samt de liberale
motståndarne till ministeren Estrup, assessor Nyholm och
grossh. Hage. Men icke nog härmed: äfven i
Jutlands hufvudstad Aarhus valdes en socialistisk
kandidat, d:r Pingel, en af ministerens häftigaste
motståndare och en synnerligen begåfvad man, som nog
kommer att spela en framstående politisk roll.
Samtliga de fyra socialisterna ingå i folktinget, icke som
representanter för sin egen politiska riktning —
hvilken ännu icke vunnit och kanske aldrig vinner bifall
af personer, som tänka längre än näsan räcker. —

Hvad säga läsarne om en sådan kritik? Den
socialistiske kandidaten erkännes först som en
»synnerligen begåfvad man, som nog kommer att spela en
framstående politisk roll», och så ett par rader längre
ned skrifver Sjöfartens kritikus, att den politiska
riktning, som socialisterna representera, »ännu icke
vunnit och kanske aldrig vinner bifall af personer, som
tänka längre än näsan räcker.» — Hade den ärade
bladnegern tänkt längre än hans egen »näsa» räcker,
så hade han aldrig skrifvit så dumt. — Arbetarne
här i staden läsa denna rocambolotidning mycket,
och det är minsann icke så förunderligt att en stor
del af dem äro så andligt försoffade som de äro.

Nu är det feriernas tid. Börs- och bördsnoblessen
ligger vid badorterna såväl inom- som utomlands,
endast arbetaren har inga ferier. Alla, som kunna
komma åstad, knipa ut; till och med »herdarne för Kristi
hjord» så gifva de »fåren» fan och anmäla sig sjuka.
Jag läste här om dagen i en tidning, att icke mindre
än 11 präster, de flesta kyrkoherdar naturligtvis,
hade fått tjänstledighet från 1 till 4 månader för
»hälsovård». Jag vet ett ställe som är friskt; jag är
säker på att om de hederliga »gudsmännen» kommo
dit några månader, så skulle de snart blifva bra
igen. Detta stället är nämligen — fängelset i Malmö,
ty enligt förste stadsläkarens rapporter för hvarje
vecka står som regel alltid på fängelserna friskt, så
nog måste det vara ett sundt uppehållsställe; och i
tillfälle af att kolera morbus skulle få i sinne att göra
en tripp hit från Frankrike, så kanhända att stadens
storgubbar gjorde bäst i att inlogera sig där, tills
den rasat ut; de sluppo då att såsom sina stallbröder
i Toulon rymma så långt bort, och för en stor del af
dem vore det visst nog den bäst passande platsen.
Och icke tror jag att någon blefve sorgsen, om de
följde mitt råd!

(Folkviljan i Malmö.)


Från proletären till proletärerna.

(28 Juni 1884.)

Proletärer! Som största delen af denna tidnings
läsare kanhända icke veta hvad ordet proletärer
betyder, så vill jag först förklara det. En proletär,
det är en, som hörer till den undertryckta och
förarmade klassen, denna stora, trälande klass, som
samhället så styfmoderligt behandlar; denna klass,
hvars sak denna tidning oförskräckt talar. Det är
just eder, som detta bref gäller. Han I tänkt efter
rätt allvarligt huru eder ställning är? Han I rätt
allvarligt tänkt efter huruledes I dagligen blifva
hånade och förnärmade, ja till och med af dem, som
kalla sig edra vänner och välgörare, huru de göra narr
af eder, och det midt upp i edert ansikte? Eller
hvad kallen I, för att nu taga ett af de många
exemplen på dessa »arbetsvänner», folkhögskollärare O.
Perssons yttrande för vid Ringsjömötet den 15 juni,
då han berömde samhället för det myckna goda som
gjordes för arbetarne, i det att det inrättades så
många — sparbanker? Sägen mig, kära, är det icke att
hålla den fattige för narr! Hvad nytta har proletären
af sparbankerna, han, som ofta icke har bröd till sig
och sin familj; han, som när aflöningsdagen
kommer får vända och räkna, räkna och vända sin lilla
usla aflöning af 10, 12 à 15 kr. i veckan, för att få den
att räcka till till nästa aflöningsdag? Är det icke ett
hån, ja en oförskämdhet, när man så ändå
salvelsefullt står och språkar en hop smörja om att arbetarne
skola »spara» o. s. v.

Unga, arbetskraftiga män och kvinnor! Han I
rätt tänkt efter hurudan eder ställning kommer att
blifva, när en 20 à 30 års slit och släpande har böjt
eder rygg, förslöat edert sinne och förlamat eder
viljekraft, han I tänkt efter hur det då kommer att
gå eder? Sparat något skolen I i 90 fall af 100 icke
hafva kunnat, utan att I skola hafva afstått från den
ringa bekvämlighet och njutning, I for eder usla
lön någon gång skulle kunnat förskaffa eder. Jo, I
skolen, när I blifven gamla, komma till att lida bitter
nöd. Är eder hederskänsla stark, så skolen I icke
gärna hänvända eder till den fattiges sista tillflykt —
fattigvården, förrän det djupaste elände tvingar eder
därtill, utan hellre låta kölden skaka edra gamla
utslitna lemmar och låta hungerns kval rasa i edra
inelfvor. Och när så nöden tvungit eder dertill — ja,
så ären I utan rätt; man höjer föraktligt på
skuldrorna, när man går förbi eder; I fån, när
vederbörande för godt finna, möta till inkvisitoriska förhör;
en gång om året eller två fån I möta en gros, för att
mönstras af herrarne, kört sagdt, I ären rättslösa.
Borgerliga rättigheter hafven I aldrig haft, men
hafven I först fått offentlig hjälp, ja, så ären I också
beröfvade de menskliga! Vederbörande taga icke så
mycken hänsyn till eder som till en hund. De önska
endast en ting, och det är att det så snart som
möjligt blefve slut med eder, så att I sluppen att ligga
samhället till last, detta samhälle som I, då helsa,
ungdom och krafter bistodo eder, genom edert arbete
hafven riktat, och hvars enkla pligt det vore att
draga en human omsorg om eder på eder ålderdom.
Och när så I hafven slutit edra ögon, ja, hur går det
eder då? — Hören och dömen! Jag läste i en tidning
här om dagen att på Grubbens gärde, en fattiganstalt
i Stockholm, läggas fattighjonen nakna i likkistan,
och att det linne som de dött i sedan säljes.
Reflexionerna göra sig själfva.

Så behandlas samhällets styfbarn proletären;
sträng tukt och knapp kost medan han är
arbetsduglig, ännu strängare tukt och knappare kost sedan
han är utsliten och nödgas anlita fattigvården, och
så till sist naken mellan några ohyflade bräder i en
undangömd vrå af kyrkogården — se där proletärens
lott! — — —

Men, han I tänkt efter hvem det är, som gifver
eder denna lott? Jo, det är dessa samhällets styrande,
som nu, på grund af proletärens slöhet och liknöjdhet
härska och dela, som icke allenast utsuga proletariatet
och taga broderparten af arbetets frukter, utan
äfven behandla eder upprörande på eder ålderdom.
Därföre, proletärer, lären att känna, förakta och hata
dessa parasiter! Liten på eder själfva och på den
styrka som enighet och organisation gifver, och det
skall icke dröja länge, förrän det hånade
proletariatets rätt blifver beaktad. Veten att samhället är rikt
nog att föda alla sina individer, så att ingen behöfver
lida nöd. All nöd och allt elände skall upphöra i
och med proletariatets uppvaknande och
sammanslutning.

(Folkviljan i Malmö.)

(5 november 1885.)

Det svensk-svenska Dagbladets skriblerer,
herrarne Jäderin och lille Norén, hafva förmodligen
tyckt, att norskätandet i längden blef dem något för
enformigt, och därför slagit sig på att äta annat godt
folk. Ja, ja, ombyte förnöjer. Sedan olyckshändelsen
vid Grand Hotell, då Stockholmarne, för att få höra
en småländsk torpardotter sjunga några visor, lupo
»man ur huse» och i brådskan trampade ihjäl ett
tjogtal personer samt mer eller mindre fördärfvade ett
hundratal, sedan den olyckshändelsen hafva de bålde
herrarne tagit fasta på polismästaren och
»stockholmspöbeln». Med det sistnämda uttrycket förstår
dessa »bildningens» representanter Stockholms
murare och plåtslagare, hvilka de göra ansvarige för
olyckan. Rätt så! Kunde man vänta annat från det
hållet! Jag tror emellertid att om de två herrarne
skulle kunna få magt med norrmännen och
polismästaren — hvilket dock betviflas — skola de dock
få murarne och plåtslagarne i vrångstrupen.

Föröfrigt påstår jag, att herrarne ljuga fräckt, då
de kalla murarne och plåtslagarne för pöbel. Det
bästa beviset för mitt påstående äro hrr Jäderin och
Norén själfva, hvilka inte ännu fått ögonen
igenmurade af murarne och huden full af stryk; af
plåtslagarne.

Tänk, lille Norén, hvilken ömklig figur du skulle
göra, ifall du blefve riktigt kringklappad af ett par
bastanta plåtslagarnäfvar!

Som sagdt bästa beviset på arbetarnes hyfsning
och sätt är, att hrr Jäderin och Norén ännu äro i
stånd att fortsätta med sitt skällande. När man lugnt
fördrager slika otidigheter och inte ändå griper till
hårdhandskarna — då hör man icke till »pöbeln»,
gode herrar; då kan man med skäl göra anspråk på
att kallas human; ty är man det — och det icke på
ytan utan på djupet. Figaro, den politiske renegaten,
hvilken lika oförskämdt som »Svenska Dagbladet»
insulterat arbetarne i anledning af olyckan, beder
jag att också skrifva sig detta bakom örat.

Till hela öfverklassen har jag af dessa skribenters
sätt att behandla arbetarne, ett allvarligt och ärligt
menadt varningens ord. »Man kan spotta på en sten
tills den blir våt», säger ordspråket, och man kan
missbruka proletariatets tålamod till det tar slut.
Betänkten, I höge, I mäktige och rike, att det
proletariatet, som icke längre smyger i mörkret och ställer till
små gatuslagsmål, det proletariatet, som börjar
samla sig, starkt och enigt, för att högre och högre ropa
på upplysning, frihet och rättvisa, detta proletariatet
är snart myndigt och färdigt att göra anspråk på
myndigskapets rättigheter! Och när detta sker, då
I höge, mäktige och rike, då — då är timmen slagen
för mången höghet, mången magt, mången rikedom.

***

Socialdemokraten, tyske riksdagsmannen von
Vollmar, har varit här. Träarbetarnes
fackföreningsstyrelse inbjöd honom att hålla föredrag.

Arbetareföreningen, som eljest är lika rädd för
socialister, som gamla bondgummor för — fan,
upplät sin lokal. Folk i långa banor af alla stånd och
åldrar strömmade till; de kommo för att se hur en
»riktig» socialist såg ut. De hade nämligen endast
sett en förut; han var skräddare, »obildad» och —
halt. Han hade därför intet »socialt anseende», och
utan detta duger man ej i våra dagar. Allt nog,
stockholmarne kommo, sågo och hörde. Den som tog dem
med storm det var Vollmar.

Väl sant, han var ej heller »bra till bens», men
man talar ju ej med benen; mannen dugde, det var
hufvudsaken. Nu skall ni också veta, att han var
adelsman, »bildad» — och svärson till egaren af
Kramfors sågverk — baggbölar-grosshandlare
Kjellberg — tänk, en bildad socialist! — och våra
spetsborgare och spettsborgarinnor, hvilka tills dato trott
socialisterna vara några riktigt farliga karlar med
riktig kältringa-fysionomi, fingo i stället se en man
med ädel panna, ur hvars, ögon, öfvertygelsens
heliga eld lyste. Det tog stockholmarne med storm,
ja själfva d:r Anton Nyström blef »tagen». Vollmar
tyckte Nyström om, ty »personligheten spelar en stor
roll i politiken» säger d:r (karaktären med, hr d:r,
karaktären med, glöm icke det!) Ja, själfva Sven
Linge, han som vid Lill-Jans för två år sedan sade,
att alla socialistiska agitatorer (Lassalle inberäknad,
med hvilken han påstod sig ofta hafva umgåtts,
något som jag, inom parentes sagdt, tror är — lögn),
vore folk, som endast ville lefva på de fattige
arbetarne, skyndade sig bort för att trycka den tyske
socialdemokratens hand.

Det var intressant att iakttaga Sven Linges
ansigte vid handtryckningen; »det sken som solen i
Karlstad».

Gudarna vete huru det skulle gå, om en tysk
socialdemokrat komme hit och hölle föredrag en gång
i månaden. Då tror jag att Stockholm snart blefve
socialistiskt. Men för våra spetsborgares och
perukstockars samt deras ärade nervösa damers skull,
hoppas jag att den efter deras mening stora olyckan ej
kommer att ske.

***

Vår »dyre» kung hade häromdagen besök af en
deputation från Norrköping, Sveriges »Manchester».
Det behagade högstdensamme att visa sig så
intresserad för arbetarne därstädes, att han frågade huru
arbetarne »uppförde» sig. Ta mig tusan tror jag det
inte hade varit mera förnuftigt, om kungen i stället
tagit reda på, huru fabrikörerna uppföra sig. Snygga
saker hade han då fått reda på, så vida
deputationen velat tala om dem. Under alla omständigheter
hade det, när han ville ha reda på huru arbetarne i
Norrköping uppföra sig, äfven varit hans pligt att taga
reda på, huru de i ekonomiskt afseende hafva det. Men
kungen med sina cirka 5,000 kr. pr dag och fria
bostäder tänker naturligtvis icke på »magfrågan» eller
huru några stackars fabriksarbetare med 6 till 10 kr.
i veckan skola kunna klara sig. För den summa,
som majestätet af »guds nåde» och — folkets enfald
har pr idag, få de arbeta, nej slafva för i 10 år. —
Tviflar ni ännu på att världen är »upp- och nedvänd»?

Munkbrofruarnas lif- och husorgan
»Fäderneslandet» kallar socialismen en »barnsjukdom», hvilka alla
länder måste genomgå. Så nu veta ni, att
socialismlen också nödvändigt måste komma hit. Men
hvarför i all världen spjernar »Fäderneslandet» så
mycket emot socialismen, då vi efter dess mening
nödvändigt måste genomgå den? Jag är nästan hågad att
antaga, att »Fäderneslandet» icke själft tror på sitt
påstående, därpå är dess ifver att bekämpa
socialismen ett godt bevis.

Det bästa är, att socialismen, denna sköna lära,
som visar de undertryckta huru de kunna frigöra
sig från träldomsoket, vinner allt flere och flere
anhängare dag för dag. Som en lavin bortsopar den
alla hinder ur sin väg och tvingar själf den mest
liknöjde och tanklöse till besinning, den lärer dem inse
att världen är »upp- och nedvänd», samt att
arbetarne, förenade till ett under socialdemokraternas
röda fana, äro de som måste vända den rätt.

(Socialdemokraten.)

(20 november 1885.)

Baggbölarne roa sig. Enligt notiser i tidningarne
— de fina förstås — afreste den 11 dennes baron
Oskar Dickson, åtföljd af grosshandlaren James
Dickson och konsulerna Wilh. Röhss, Carl Meyer och
Kjellberg med en särskild hyrd ångbåt) till Visingsö
för att jaga fasaner. Fasaner är en mycket omtyckt
rätt af arbetareutsugare, därför har också hr Oskar
Dickson anlagt ett fasaneri åt sig på Visingsö. Af
notiser, som för ett år tillbaka voro synliga i åtskilliga
tidningar kan man sluta, att herr Dickson fodrar sina
fasaner betydligt bättre än t. ex. sina
sågverksarbetare i Norrland. Han ger nämligen sina fasaner i
daglig spis den utsöktaste mat, bestående af ägg, mjöl och
risgryn, hvilket allt omsorgsfullt kokas, för att köttet
må bli så mört som möjligt, ty när man är baron och
har stora skogar, som man äter upp i fina middagar,
så har man icke tillräckligt god matsmältning för att
våga sig på vanligt segt kött af svenska nötkreatur,
»stillade» med frostskadad säd och skämd potatis,
utan man måste införskrifva och göda utländska djur
med lösare kött. Och nog blifva dessa fasaner gödda
alltid, det må gå hur det vill med dagspenningen för de
underlydande arbetarne! Tänk om samhället
åtminstone kom så långt i sitt utskrikna framåtskridande,
att arbetarne kunde betraktas som goda afvelsdjur,
hvilkas kött dugde att äta och var läckert och mört.
Då skulle de kanske i likhet med Dicksons fasaner
bli födda med ägg, mjöl och risgryn i stället för sill
och potatis och svagdricka. Men nu resonerar man
som så: ju fetare de bli, desto mindre arbeta de, låtom
oss därför hålla dem vid magert hull. Och den
grundsatsen äro de trogna. En öfverklassfasan lefver ett
paradiskt lif i förhållande till en underklassarbetare.

Den 13 kommo de väldiga jagarne tillbaka från
den intressanta jagten med icke mindre än 250
skjutna fasaner. Nu kan man fråga sig: hvarför bege sig
dessa herrar ut på jagt i stället för att sitta vid sina
pulpeter och kassaskåp? Är det behof efter nöje?
Kan det vara så förbaskadt roligt att skjuta mer
faner, som till på köpet äro tama? Åhnej, men se
jagten på tama djur är för närvarande en kunglig sport
i vårt land. Oskar Bernadotte har nyss jagat svanar,
och då ville Oskar Dickson så gärna jaga fasaner.
Och då den kunglige gynnaren hade en utländsk prins
i sällskap, tog den gynnade undersåten så många fler
grosshandlare och konsuler med sig. Och nog var
den utländske prinsen mycket fet, men nog är en
göteborgsgrosshandlare fetare!

Ja, nog vet man att storborgarne och deras söner
inte knussla när det gäller den kära magen. I Dag.
Nyh. berättas, att »Ungherrarnes klubb» i London
nyligen höll på att få kolik af skrämsel, då deras
öfverkock, Fred. Linton ville gifta sig och därför inte
längre kunde laga deras mat. Man fick honom
emellertid att stanna på följande villkor: 1. Får han
hyresfritt en ny elegant möblerad våning jämte
silfverservis. 2. Får hans hustru för sin del ett årligt
underhåll af 9,000 kr. och hvarje barn som födes
honom 1,800 kr. årligen. 3. Är han befriad från all
tjänstgöring efter kl. 12 på natten.

Tänkom då vid sidan af detta fräcka slöseri på
Englands millioner arbetare, som t. o. m. lär ha det
sämre än våra! Huru länge skola väl arbetarne låta
sig nöja med detta upp- och nedvända tillstånd, detta
hån mot förnuft och mänsklighet ?

***


Nytt! Våra militärer ha också berörts af
tidsandan, ehuru de missuppfattat den. De skola hålla
möte som alla andra. På detta märkligt möte, som
är utsatt att hållas från den 3 till den 6 dec., skall
man icke, som man kunde förmoda, dryfta frågan
om bästa och snabbaste sättet att slå ihjäl sina
medmänniskor, utan — tänk! — man har valt ämnet:
»En kristens vapenrustning» och för dem som på
förhand vilja sätta sig in i frågan, hänvisat till
Efeserbrefvet kap. 6, vers 10—20.

Fromma undersåtar under en from drottning; så
fort jag kom öfver en bibel, slog jag naturligtvis
genast upp det anförda stället och fann till min
förvåning, att våra unga löjtnanter antingen på sista tiden
måtte ha blifvit revolutionära mot den bestående
ordningen, alldeles som socialdemokraterna, enligt d:r
Nyström, eller också äro de oförsvarligt naiva och
inskränkta, ty Paulus skrifver i 12:te versen af 6:te
kapitlet i sitt bref till Efeserna: »ty vi hafva icke strid
emot kött och blod, utan emot furstar och väldiga,
nämligen mot världens herrar, de som regera i denna
världens mörker».

Man kan vara lugn för att det icke är så illa
menadt. Kristendomen står nu en gång för alla i tjänst
hos öfverklassen, och när Kristus eller Paulus bjuda
upp till kamp mot tyranniet och skenheligheten, fins
det alltid någon väl aflönad teologie professor, som
med grekiska källskrifter och lärdt bedrägeri
bevisar, att detta icke skall tolkas efter bokstafven utan
rakt tvärt emot densamma. På detta sätt har det
lyckats, att af en ursprunglig folkrörelse, som utgått från
en fattig timmermansson, göra en usel tjänarinna åt
öfverklassen. Hvad skulle väl han, som kallade
världens furstar »huggormsafföda», säga, om han nu finge
se den upp- och nedvända världen?

(Socialdemokraten.)

(4 December 1885.)

Studenterna i Upsala ha roat sig igen d. v. s. de,
som haft råd därtill. 10,000 kr. ha gått i »brasken»
under de tre dagar festligheterna varat (utom hvad
de festande gjort öfver med ur sina »egna» kassor).
Hvad rör det oss, hör jag er, proletärer, utropa, om
dessa storborgaresöner lefva aldrig så vildt! Låt dem
äta och supa tills de ligga där! Låt dem lefva så
liderligt de behaga, ju förr bli de utlefvade och
försvinna ur samhället — dessa snyltdjur på
samhällskroppen, som vi likväl sedermera under en eller
annan form bli slafvar under så vida icke proletariatet
snart vaknar upp till själfmedvetande och gör
processen kort med hela ynglet! Jo det rör oss
mycket. Hvad gör väl större delen af dessa för nytta?
De äro »bildningens och vetandets representanter»,
de »rikta mänskligheten med sina kunskaper och gifva
henne resultatet af sina forskningar», säger man.
Ja, man säger så, men sanningen är, att det stora
flertalet icke besitter någon verklig bildning alls, och
aldrig eftersträfvar det under hela sin långa dyrbara
Upsalatid. Deras fäder och förfäder ha frånröfvat
proletariatet lönen för dess arbete, och en del af detta
rof lefva sönerna upp i universitetstaden i sus och dus
och liderlighet, utom det att staten, samhället i sin
helhet (det produktiva arbetet) får betala de dryga
utgifterna till deras »bildning och vetande, och
hvilket de sedan begagna för att »vetenskapligt» bevisa,
att samhällets gamla »eviga» grundvalar aldrig böra
rubbas. Nej, så länge det är beroende af, att
människan är född i ekonomiskt öfverflöd, om hon skall
kunna tillegna sig den vetenskapliga forskningens
resultat, så länge det därvid icke är de medfödda
anlagen, utan endast de medfödda penningarne som
få göra sig gällande, så länge är det endast en stor
humbug med vår universitetsbildning. Hvar finner
man i regeln en mera uppblåst dumhet än i
universitetsstäderna bland dessa storborgaresöner, hvaraf
en ganska stor del äro andliga undermålare? De
skulle totalt svälta ihjäl i ett verkligt demokratiskt
samhälle, ty där skulle icke finnas plats för parasiter.

Men låt mig nu komma tillbaka till mitt ämne:
invigningen af Östgöta nationshus. Östgötarnes
kurator tog allt munnen bra full, när han i sitt tal
yttrade, att »Sveriges studenter i sedligt afseende
stodo öfver alla andra länders». När jag läste referatet
öfver det talet, tänkte jag för mig själf: nej, hur han
ljuger, Sveriges studenter sedliga!

Kan ni hålla er för skratt gott folk?

Jag undrar just om icke herrar studenter smått
skämdes öfver detta oförtjänta beröm.

Kungen var äfven bland sina kära östgötar. Han
talar nu som en verklig Cicero, när han bara vill.
Denna gång beklagade han sig för de faror, som hota
studentkåren från den moderna världsåskådningen
och önskade i rörande ordalag, att många måtte
framträda ur studentkretsarne till stöd för en
framtid, som han med bön åkallade försynen om och med
förtröstan motsåg. Att kungen därmed menade
kungadömets fortfarande bestånd och död och fördärf
åt alla radikala demokrater i allmänhet och
socialdemokraterna i synnerhet — därom är jag säker
(således ingen »framtid», utan ett fortfarande af den
nuvarande forntiden). Jag kunde nog ha lust att göra
några reflexioner öfver kungens tal, men då han är
»oansvarig» och därigenom hans gerningar fredade
för all kritik, så lemnar jag det åt sitt eget värde,
ty personer som äro »oansvariga» (enligt språkbruket
otillräkneliga) vill jag ha så litet att göra med som
möjligt.

Jag vill i stället sysselsätta med ett annat inför
»Guds domstol» till ansvar kalladt majestät, nämligen
den nyligen aflidne mahdin. Ja, efter prästernas
läror skall man ju efter döden svara för sina
handlingar. Huruvida det gäller äfven för de »smorda»
vet jag icke säkert, men nog tänker jag de gärna ville
undandraga sig det ansvaret liksom alla andra om
de kunde. Enligt nu ingångna meddelanden från
Kairo berättas att den döde — och således numera
ansvarige mahdin efterlämnar 150 enkor, hvaraf 46
äro i hafvande tillstånd och 100 lefvande barn. Det
var mig en baddare, 46 enkor i hafvande tillstånd!
Jo, jo, men, de ha råd att ha barn dessa slags herrar,
ty folket föder dem och det till på köpet utan knussel.
Ja, när det gäller att njuta af lifvet under en eller
annan form antingen vid fyllda pokaler eller i
hänförande sköna kvinnors armar, då äro nog dessa jordiska
härskare med »guds nåde» och folkets enfald tappra
karlar, men annars visa de sig som stora kujoner.
Därpå lämnar oss den lille serbiske kung Milan ett
eklatant bevis. Han för ju krig i denna stund och
har för den orsaken beställt sig en pansarskjorta som
kostar 6,000 francs. Han var så rädd om sitt skinn,
att han icke vågade bege sig till krigsskådeplatsen
förr än han fick denna färdig, men antagligen skall
han nog ändå akta sig för att komma inom
skotthåll.

Undrar om hans pansarskjorta kan skydda
honom mot dynamit? Ja, låt dessa samhällsstöttor vara
så försiktiga de kunna: om de än tar på sig aldrig
så många pansarskjortor, tror jag icke det skall dröja
så särdeles länge, förr än de få respass, ty »smaken
vexlar och systemer ramla» såsom det hette i en af
de sånger, som afsjungos i Upsala under festandet,
och detta måste i sanning gälla om detta gamla,
uppruttna statssystem, som dagligen kräfver tusentals
offer. Och att socialdemokratien blir det nya system,
som får äran gifva det dödsstöten för att på dess
spillror bygga upp ett nytt på rättvisa hvilande
samhälle, ett samhälle, där arbetet och arbetarne intaga
hedersplatsen — det tror eder

(Socialdemokraten.)

(8 Januari 1886.)

Hvem har icke hört talas om Vernamo, och finnes
månne någon gammal smålänning som icke har varit
till Vernamo marknad och antingen fått eller gifvit
stryk. Dess rykte har varit lika så dåligt som —
»Sveriges tidning»Utgifven af f. d. prosten Ahlin., men tiderna förändras. Sedan
Vernamo blef af med sina marknader, ett tillhåll för
kältringar och pack, blef platsen lika så hygglig som
»Sveriges nya tidning» sedan »vattumannen» vardt
dess »redaktionssekreterare»Nu aflidne J. B. Vestenius.. Icke annat än
hyggligt folk får nu finnas i Vernamo. Således
annonserar en Noak Krysén därstädes i »Fäderneslandet»
efter 4 möbelsnickare, men ingen antages utan att
han insänder sitt — fotografi. Hm! — — —

I Vernamo fordrar man alltså att
möbelsnickarne skola se bra ut. Apropos annonser i
»Fäderneslandet» så är det icke fritt utan att den ärade
kollegan håller censur öfver desamma och
hufvudredaktören d:r Ödman är censor. Således vågar man
icke å »Fäderneslandets» annonskontor emottaga
»Socialdemokratens» prenumerationsanmälan förr än
redaktörn-censorn genomsett den.

***

Tiderna äro icke allenast dåliga, utan till på
köpet ogudliga. Hvarje söndag kan man i våra
kyrkor få höra prästerna uppstämma sin klagosång
öfver de väldiga rörelser som föregå i vår tid och
utgå på att störta Gud. Jag är nu icke rädd för att
icke gud nog reder sig, så att våra präster mycket
väl kunna ta det lugnt och torka bort de med konst
framkallade krokodiltårarna från sina feta kinder.
Under alla omständigheter kunna de glädja sig öfver, att
det icke kommer att gå deras gudar som det
häromdagen gick en del kinesiska och indiska gudar i
Filadelfia, hvilka bortauktionerades, ty enligt en notis i en
tidning hölls häromdagen i Filadelfia auktion på en
mängd kinesiska och indiska gudar, som dock ej
betalades särdeles högt.

Så inbringade en gud som var tillverkad af godt
material och hade en höjd af 6 fot och 5 tum, endast
27 dollars. En kinesisk djäfvul af trä med en ring i
näsan bortslumpades för lumpna 8 dollars. På en
mumie, en gammal egyptisk jungfru, som dog
samtidigt med israeliternas utvandring ur Egypten, gafs
intet bud emedan Filadelfia redan förut är öfverfull
af gamla jungfrur.

Bara 27 dollars för en gud och 8 dollars för en
djäfvul, och intet bud på en gammal jungfru! Så
ogudlige de Filadelfiorna äro! Men jag är säker på
att så vill det icke gå våra prästers gud, ej heller
djäfvul, af den simpla orsaken, att de äro —
osynliga.

Så att, om de skulle fundera på att sälja dem
skulle de icke få något bud alls, precis som det gick
med den gamla egyptiska jungfrun.

***

Friherrinnan Lejonhufvud, född Stackelberg, har
tagit »Blåa Bandet». Det börjar bli modernt att vara
blåbandsriddare och det är rysligt praktiskt. Jag
spekulerar själf smått på att ta bandet och jag skall
berätta hvarför. Häromdagen träffade jag en
litteratör på ett schweizeri. Jag hade träffat honom en
åtta dagar förut, och då var han blåbandsriddare.
Två glas glögg rekvirerades till min häpnad, ty jag
visste, att 8 dagar förut var han blåbandist. Har ni
lagt af blå bandet? frågade jag och fick det svar, att
när han hade pängar, lade han alltid af det blå
bandet, men — tillade han — när jag inga har, sätter jag
det på mig, här är det! sade han och drog upp
stumpen. Tusan så praktiskt! tänkte jag, och nu förstod
jag hvarför en hel del af våra litteratörer äro
blåbandister. De ha inga pängar! Också är det bäst att
vara blåbandist, det kostar bara 2 öre för en 3-tums
lång bandit, — alltså är det inte omöjligt utan att
jag också anlägger blå bandet, men anlägger jag
det, så ska ni veta, att orsaken är den, att jag har
inga mynt.

***

Fredaglen den 15 jan. så kommer »farbröderna»,
de s. k. »folkrepresentanterna hit och jag gläder mig
däröfver, ty då tror jag icke att det kommer att fattas
stoff till »Från den upp- och nedvända världen».
Farväl till dess, då får ni höra mera.

(Socialdemokraten.)
Öppet bref

i anledning af diskussionen i riksdagen om mötet i Musikaliska
Akademien, där Östanå-patronen Boström tillropade
statsminster Themptander: »Säg mig med hvem du umgås
och jag skall säga dig hvem du är.»

Tungt för bröstet har det fallit en stor del af
tidningspressen och våra riksdagsmän, att jag infann
mig på det offentliga möte, som föreningen mot
lifsmedelstullar för kort tid tillbaka höll å musikaliska
akademien, och åtskilliga tidningar såsom Vårt Land,
Nya Dagligt Allehanda och Svenska Dagbladet ha
framställt det såsom jag skulle af nämnda förening
varit engagerad att därstädes uppträda. Då jag
aldrig hållit hemligt, att jag lika litet tror på det
politiska system nämnda förening representerar, som
på protektionisterna (jag betraktar bägge partierna
såsom en enda reaktionär massa) så framgår det
löjliga i detta de reaktionära tidningarnes påstående
för enhvar, som förstår att sundt reflektera.

Då icke desto mindre bevillningsutskottets
ordförande, godsägare Boström, (som nog icke lärt detta)
under debatten i andra kammaren om rågtullarne
sökt göra ett stort nummer af nämnda tidningars
påstående och tillika förundrat sig öfver hvad jag
»hade på mötet att göra», och att det »tilläts mig att
där uppträda» skall jag tillåta mig att göra denne
dumdryge patron, som väger människovärdet efter
markegångstaxan, uppmärksam på att jag verkligen
tviflar på hr Wieselgrens yttrande, att hr Boström
erhållit en god uppfostran. Hade han det skulle
han nog icke uppträtt så dumdrygt, för att icke säga
cyniskt. Enligt denne herres mening skulle inga
andra hafva rätt att yttra sig på offentliga möten,
arrangerade af öfverklassen, än sådana som »väga»
något, och framför allt inga socialister. Endast
okunninghet, uppblåsthet eller oförskämdhet kan
framkomma med en dylik fordran och hr Boström har
därvid lämnat ett eklatant bevis på, att trots hans
ärfda guld icke så litet i hans uppfostran ännu fattas.

Hr Wieselgrens påstående att om jag hade fått
den uppfostran, som gifvits honom eller Boström,
så hade jag hållit mig från nämnda möte, ty, då hade
jag vetat att där fanns ingen marknad för mig,
kan jag icke underlåta att med ett par ord besvara.
För det första betackar jag mig för en sådan ensidig
uppfostran som det af diskussionen i andra
kammaren om denna sak framgår att dessa herrar erhållit.
För det andra är hr Wieselgrens tal om »marknad»
betecknande och kan väl finna tillämpning på vår
riksdag, där det som bekant köpslås om personliga
intressen, hvilket däremot icke sker på offentliga
möten, som dess bättre ännu icke blifvit så
korrumperade. Till slut vill jag upplysa om att jag
antagligen till dessa m. fl. herrars stora förargelse, såvida
min tid tillåter, kommer att infinna mig på alla sådana
offentliga möten, där frågor om vårt folks och lands
väl komma att diskuteras.

Stockholm den 3 mars 1887.

Aug. Palm.

(23 april 1887.)

Vi få snart stor-främmande. Enligt notiser
synliga i åtskilliga tidningar skall hans majestät kung
Kalakauas gemål drottning Kapuolani, åtföljd af ett
musik-kapell, resa till de europeiska hofven och gifva
offentliga föreställningar. Att också vårt svenska
hof då får äran af ett besök antager jag för gifvet,
och att den höga gästen får ett värdigt emottagande
med ty åtföljande ståtligt intåg, är ju naturligt.
Antagligen kommer landets fader själf i egen hög person
att afhämta den kungliga gästen samt vid hennes sida i
öppen vagn genom staden ledsaga henne till
kungaborgen, och att en skådelysten, talrik publik
kommer att infinna sig, därpå kän man vara säker, ty
hvem önskar icke att få se gemålen till det
beryktade havaiska majestätet, hvilken supit upp hela
statskassan och nu ser sig nödsakad att sända sin höga
gemål till kusinerna vid de europeiska hofven för
att mot en passande entré gifva offentliga konserter
och därigienom skaffa mynt i den tomma statskassan.
Nekas kan inte, att det försupna havaiska, majestätets
idé, som antagligen är utkläckt i ett »saligt tillstånd,
är klassisk. Nog kommer den att visa sig så
inbringande, att hans majestät icke behöfver inskränka
sitt festande med därtill hörande pokulerande.

Apropos festande, så ser det ut som om
protektionisterna söka slå bort sorgen öfver nederlaget
med dylikt. Sålunda hade meningsfränder till A.
Rundbäck härom aftonen inbjudit den fallne
representanten för Vexiö—Oskarshamn till en kollation,
där det naturligtvis hvarken sparades på tal eller
skålar. Att innehållet af de tömda bägarne blifvit
tillverkadt i Sverige betviflar jag på det högsta, trots
dessa tullmänniskors skrik: »köp endast svenska
varor». Men dessa fosterlandsräddare äro just icke
kända att vara konsekventa af sig.

En hel del galimatias under namn af tal
serverades de snopna tullvännerna. Sålunda beklagade
sig en doktor Forsberg öfver att riksdagsmannavalet
i Vexiö ej fått blifva ett uttryck för hvad det
»politiskt myndiga folket tänker».

Att doktorn med »politiskt myndiga» menar
stall-luktande junkrar, bonddryga patroner,
mammons-dyrkande »kristliga präster samt personer med
spetsborgerliga tänkesätt, sådana som hr doktorn enligt
hvad som framgår af hans tal hyser, kan ju en hvar
förstå. Nå väl, kan det grundligt slukade tull-otyget
dränka sin stora sorg i mat- och dryckesgillen med
ty åtföljande glåpord, så inte mig emot!

På det sättet slippa vi kanhända lindrigast
undan landsplågan med detsamma.

Vårt allra kristligaste och svartaste organ »Vårt
Land» innehöll härom dagen ett längre bref från Liss
Olof Larssons valkrets, hvari beskrifvaren framhåller
den »underliga ödets skickelse», som gjorde det
möjligt för Liss att bli vald — hm! Ja, när man som Liss
har fan... om förlåtelse kommunalordföranden till
svåger, är det ingen konst att komma i riksdagen,
men huruvida han icke blir utföst igen, se det blir
nu en annan sak.

Ingen har ändå genom »ödets skickelse» haft
sådan tur som Tufve Tufveson i Luhr, ty han blef
vald in i riksdagen med 1, säger en röst. Öfver
500 röster afgifna på kretsens förra riksdagsman O.
B. Olsson blefvo nämligen kasserade, emedan han
icke fans upptagen i röstlängden, och öfver 200
röster afgifna på en tullvän blefvo kasserade för det
han icke betalat sin skatt, och så blef Tufve
Tufveson lurad in som representant för Luhrs medborgare.
Tänk om den lurifaxen själf röstat in sig! Ja, är det
inte en gudomlig val-lag vi ha haft? Det är sant, vi
ha ingen sådan bagatell som val-lag, det det ha våra
farbröder inte haft tid att tänka på för de stora
frågorna — grundskatteafskrifning för bonden, ökad
värneplikt för arbetaren och skatt på brödet,
hvilken värst skulle kotorna att svida för den fattige,
men fortfar utvandringen som den har begynt (med
en 2 à 3,000 personer pr vecka) behöfva vi heller,
ingen sådan bagatell som val-lag och Tufve Tufveson
i Luhr blir nog då inte ensam om att klifva in i
riksdagen på en röst.

(Socialdemokraten.)

*


(4 juni 1887.)

När man kan »luhra» sig in i riksdagen på en röst,
när fyra professorer trakassera en stackars skräddare,
när man icke skäms för att begära millioner till
kungl. majestäts nådiga hästar samtidigt med att
hundra tusentals af hans nådiga undersåtar knappast
hafva bröd och till på köpet nödgas bo i eländiga
kyffen, när Dag. Nyheter går framåt med
»Baklänges-artiklar» och slutligen, när öfverståthållare-ämbetet
för polisärenden visade sig så uppmärksamt mot Aug.
Palm att de sände honom ett par tjogtals poliser
såsom sällskap på hans morgonpromenad pingstdagen,
— kan då, frågar jag, någon behöfva att tvifla på att
världen är »upp- och nedvänd». Jag tror det knappast.

Apropos morgonpromenadenBeskrifven i mina »memoarer», sidorna 247—250. kan jag rätt undra
på hvad öfverståthållare-ämbetet för polisärenden
tänkte, då det såg sig öfverlistadt. Helt säkert trodde
man att socialisterna fått en lång näsa sedan lilla
socialistlagen trädt i kraft och nu såg man sig själf
ståta med en sådan och det till stor trefnad för
publiken, Jo, jo men, så går det när man trakasserar
hyggliga socialister! Om dessa också icke äro så
fulla af hin som öfverståthållare-ämbetet för
polisärenden, så äro de åtminstone mera klyftiga.

För öfrigt var det en treflig och angenäm
promenad. Palmen och hans sällskap sågo på poliserna
och poliserna på socialisterna och begge parterna
hade svårt att hålla sig allvarsamma, så komisk var
situationen.

Men kunde icke vederbörande och socialisterna
komma öfverens om att ingå en för begge parterna
hedrande förlikning? Hvarför skola vi bråka med
hvarandra? Vederbörande vinna minst därpå, ty
detta trakasseri från deras sida förer själfva
öfverståthållare-ämbetets för polisärendens tjänsteandar —
poliskonstaplarne — öfver till socialisterna. Se här ett
exempel. Poliskonstaplarne firade pingstaftonen sin
högtidsdag; om natten vid 3-tiden, då de kommo hem,
hade flera af dem fått order att kl. half 8 infinna sig
och göra Palm sällskap på hans morgonpromenad.

När man varit på fest och först kommer hem kl.
3 på natten smakar det just inte att gå
morgonpromenad om det också är med socialister, hvarför de
utkommenderade blefvo topp tunnor rasande — icke på
socialisterna naturligtvis, utan på höga vederbörande.

»Hvad tusan skall det tjena till» yttrade en
sålunda utbeordad polis förargad, »att vi alltid skola
kommenderas ut och valla socialisterna. Det fins
ju inga som uppföra sig så ordentligt som de. Jag
har varit utkommenderad till flera af deras möten och
fester, men sådan mönstergill ordning som där rådt
har jag aldrig sett på så talrika folksamlingar som
deras.» Jaha, så sade denne polis och flera äro nog
de, som hysa samma åsigter. Kanhända, när allt
kommer omkring, att vi icke ha så litet försänkningar
inom kåren. I så fall bli allt vederbörandes näsor
ännu längre än de voro pingstdagsmorgonen. Och
huru komma icke de ännu kvarsittande hårtestarne
att resa sig på storborgarhufvudena vid
underrättelsen om att polisen, den bestående oordningens
representanter, hålla på att bli socialister. Hu, då!
Då tycka de visst, de som vi, att världen är »upp-
och nedvänd».

Uppsala arbetareförening har i dagarne slagit
vantarna i bordet, ett betecknande tidens tecken.
Dessa öfverlefvade arbetareföreningar till namnet,
som icke förstått eller velat följa med
tidsutvecklingen äro snart saga blott, om de också ännu en kort
tid ega bestånd så föra de dock öfverallt en tynande
tillvaro och då de alla ställa sig fientliga mot den
internationella arbetarerörelsen behöfver man icke
vara profet då man förutsäger, att de snart nog hafva
gifvit upp staten, liksom vårt bourgeoisisamhälle,
hvars legodrängar de visat sig vara; så profeterar
åtminstone jag.

(Socialdemokraten.)

*


(17 mars 1888.)

Japan är ett härligt land, hvars nya
tryckfrihetsförordning i synnerhet måste tilltala alla reaktionära
perukstockar. Gudarne vete om icke vår afdankade
justitieminister Vult von Styern där hämtat idéerna
till de af honom framlagda och af vår bondriksdag
antagna förändringar till inskränkning af
yttrandefriheten här i landet. Den bestämmer nämligen, att
ingen får skrifva om några rådande
missförhållanden, äfven om de äro erkändt dåliga. Häraf ser
man att Japans justitieminister är en hel karl, som
icke blinkar för att taga steget fullt ut på en gång.
Mot honom är själfva kung Bergström, krögarpojken
från Helsingborg, en kruka, ty han vågar sig endast
på socialisterna och deras tidningsskrifvare, hvilka
han försöker så godt han förmår med
tryckfrihetsförordning och ändrade straffparagrafer att »slå till».
Sant nog, han vill icke själf synas utan sänder sina
bulvaner stackars enfaldige Lovén och Stockholms
poliskonstaplar att utföra det »gröfre arbetet». De
sistnämda i synnerhet, som i 20 à 30 graders kyla
fått traska stadens gator rundt och lägga vantarna
på de å tidningsförsäljningsställen och cigarrbodar
ännu icke sålda Social-Demokraterna äro ändå mest
att beklaga. Att de utslunga många kötteder mot det
nya systemets drabanter därpå kan man vara säker,
och mig skulle det icke förundra om hela kåren innan
långt opponerar sig mot att göra tjänst som
kvarstadsannektörer åt långe Bergström och hans bulvan.

Tänk om poliskonstaplarne vid ett sådant
tillfälle sträjkade. Då skulle visst fader Bergström
hänga läpp ännu värre än annars. Ja, ja, man skall icke
vara för säker; solidaritetskänslan mellan
proletärerna utbredes mera dag för dag, poliskonstaplarna
höra också till folket och hafva gemensamma
intressen med arbetarne, och den dag de lära förstå detta
tillfyllest bör det icke förundra någon om apparaten
nekar att göra tjänst.

Apropås sträjker, så meddelas i tidningarna att
prästerna i Buenos Ayres gjort sträjk; orsaken är
den vanliga vid sådana tillfällen; de påstå att de
få för litet betalt för sina messor och nu neka de att
lotsa själar till Vår Herre om de icke få mera betalt.

Våra präster, de göra minsann ingen sträjk, men
därtill ha de då heller ingen orsak! Det synes allt
för väl på deras trinda magar och skinande anleten,
och litet kommer det nog att dröja än innan vi här i
Sverige kunna draga in på staten för dessa välnärda
herrar. Åtminstone dröjer det nog så länge som
dumdryga godsägare och tjocktrefvade
hemmansägare spela första fiolen i riksdagen, men om icke alla
märken slår fel är dock deras tid snart förbi tack
vare det pågående politiska väckelsearbetet, som
socialismen begynt med på allvar och som är på väg
att bana sig väg till den nu rättslösa massorna af
vårt folk.

På tal om riksdagen, hvad tycks om
folkrepresentanten, läraren och protektionisten Odell i Skånerud,
som under diskussionen i andra kammaren om anslag
till slöjd för flickorna i våra skolor yttrade att
»kvinnan hörde hemma i ladugården»! Snyggt i sanning,
men hvad kan man också vänta af en oxe annat än
ett böl!

(Socialdemokraten.)

*


(7 juli 1888.)

Att man i dessa bedröfliga tider, då den största
elefant bland justitieministrar söker i
medeltidsmässig religionsförföljelsepolitik skapa sig ett namn i
historien — sådant det nu blir! — kan tappa bort både
humöret och sitt lugna sinne är mindre att undra på.
Men ju vildare han lefver och regerar, gunstig herrn,
desto flera bli de, som icke blott tappa bort tron på
den gamla judeguden utan äfven på det nya systemets
välsignelser. Ja till sist kan ställningen bli sådan att
diverse »ledande» politiker riskera att — tappa
hufvudet!

Men Steyerns väldige efterträdare, vår
gudabeskyddare Bergström, han tappar icke modet utan
fortfar att elegant som en söndagsryttare galoppera
omkring på den stora hädelse- och smädelse-ridbanan,
som lagades i ordning för hans öfningar i den högre
kvarstads-spärridten af den »folkliga» och »liberala»
föregående regeringen. Ännu har han haft lyckan
med sig, men lyckan är en flyktig tärna, hr
Bergström, minst lika opålitlig som de där damerna, om
hvilka ni inte på villkor ville språka med hr
Waldenström i riksda'n, ni minns! Så bäst det är kan det
slå slint med något åtal, och ni och er skyddsling få
stå där med skammen.

Apropos hädelse, hvad tänker den fromme biskop
Scheele på! Han har funnit lämpligt att tala om för
pensionsflickorna i Visby att han höll mycket strängt
på kvinnan, men egentligen ville han prisa henne
därför att — Kristus lät sig födas af en kvinna och
icke af en man! Men bäste hr biskop med spikarna!
Oafsedt det hädiska i att sätta i fråga att gud skulle
bryta mot sina egna en gång »skapade» naturlagar
genom ett sådant upp- och nedvändande af alla
naturliga förhållanden, så betänk: hvad skulle ett annat
arrangemang ha inneburit? Där vore visst skäl att
erinra om Strindbergs ord om tillbedjare af Kristus
om »bruden», att — — — kärleken syns något
grekisk, när bruden är vorden till man.

Och sådana där saker kosta ända till 2 års
straffarbete, i våra sedliga tider. Fråga »baron»
Mecklenburg, fromme biskop!

Tänk nu om kvarstadskungen får tag i Scheeles
yttrande och af gammal vana »slår till». Det blefve
allt en process för gudar, en biskop anklagad för
grof hädelse!

Hela den civiliserade världen skulle åter fästa
sina blickar på oss!

Nåja det har ju funnits tider då själfva påfven
stått anklagad för kätteri och gudsförsmädelse. Så
hände t. ex. påfven Bonifacius den åttonde. Under
den rättegång, som var väckt mot honom, intygades
att han yttrat, att trenighetsläran var en lögn och
en ren dumhet, att det var lögn att Maria var en
jungfru, ty då kunde hon icke vara moder, att det
icke var sant att hostian förvandlades till Kristi
kropp, — det är ej annat än klister, sa påfven, och
han borde känna till det, — att Kristus ej var guds
son, utan ett förslaget hufvud och en stor hycklare.
Ja, hvad tycks om en sådan Kristi ståthållare eller
generalguvernör, som det måste heta i Ryska Polen?
Han smädar nästan lika mycket som Scheele, och
Lennstrand är nu bara en nolla mot dem.

***

De stora eldsvådorna som härjat vårt land och
i Norrland lagt ett par städer i aska skulle väl icke
möjligen vara ett himmelens straff för den ynkliga
vapendragareroll som vår justitieminister själfmant
spelar för vår herre. Man skulle nästan frestas tro
det, åtminstone lika gerna, som att det är straff för
folkets synder, som nog redan predikats af många
präster och predikanter. Sorgligt är det med dessa
eldsolyckor, men huru sorgligt det än är tvingas
man nästan till att i dessa dåliga tider utbrista, att
ingenting är så galet att det icke är godt till något.
En stor del sysslolösa arbetare kunna härigenom
få en efterlängtad sysselsättning. Detta är nu icke
så att förstå, som om icke den lediga arbetskraften
kunde finna användning i samhället, om det vore
ordnadt på ett förnuftigt sätt, men som det nu icke
är det, bidraga dylika olyckor till att gifva tusenden
sysselsättning.

En briljant affär hoppas jag att Lofvén och C:o
gjorde, som enligt ministärens rekvisition fick leverera
lifsmedel till de ödelagda städerna. Och Lars
Olsson-Smith gjorde nog en ännu bättre affär, ty han
blef på hyggligt sätt af med sitt ångkök. Men vi
Stockholmsbor, vi gjorde ändå den allra bästa
affären, ty vi blefvo af med de liberalas olycka —
gröt-Lasse, som fick slå ihop grötboden på Kungsholmen
och följa med sitt ångkök. Han är nu välbeställd
soppkoknings- och grötfabrikör för Sundsvallsboarne.

Må de nu bara behålla den olycksfågeln, som
skaffat oss det nya systemet med dess
kvarstadsminister på halsen men må de passa på att han betalar
sin skatt, och aldrig begå den dumheten att
uppställa honom som riksdagskandidat. Han är som
skapad för grötbutiken, låt honom aldrig öfverstiga
den sfären, ty det för olycka med sig.

(Socialdemokraten.)

*


(22 oktober 1888.)

Tiden är ond, ja helt upp- och nedvänd. När
präster börja skjuta sig och inte bara rymma med
kassan, när tingshus vräkas, när Curry Treffenberg på
kyrkomötet väcker förslag, som samstämma med »den
usla tidningspressen», när kyrkomötet med kyrkans
primas och gräddan af svarta gardet vågar
sammanträda medan Stockholms garnison spelar krig på
landet och slutliglen när mannen af »guds nåde» jagar
och pokulerar med fursten från världens mest
beryktade spelhelvete, är det då någon som vågar
förneka, att tiden är ond? Det betviflas.

Det är därför icke så underligt att
strängknäpparen Carl David Wirsén vill ha Palmen hängd. I
det guda-skyddande, moral- och
sedlighets-försvarande, af svarta gardet understödda Vårt Land, lämnade
C. D. W. härom dagen en recension öfver några vilda
blommor af en svensk-amerikansk from gudsman,
hvarur följande verser som prof införas:

PALM.

Och Palm han reser Sverige rundt
Och högt predikar
Reformer, kommunism och strunt
För sina likar.

Var lugn, och vänta är min bön,
Ty hvad det lider,
Så kommer ryssen öfver sjön
Med bättre tider.

Men kanske Palmen lär sig då
Att »hålla truten»
Af fruktan att sin halsduk få
I nacken knuten.

Carl David Wirsén är så förtjust öfver de
»vackra löften» diktaren till detta opus gifver,
att han anbefaller nämda diktsamling till
»svenska läsares vänliga uppmärksamhet» och hoppas jag
han icke vädjar förgäfves. Det skall ej heller
förundra mig om man en vacker dag i Vårt Land får
se ett »upprop» med C. D. W. m. fl. andra lika
moraliska (?) personers namn under, som ställa en
maning till det svenska folket om insamlandet af en
hedersgåfva till diktaren, som gifver så »vackra löften».
Nåja, fingo de råda, de goda herrarne, så vore det
nog icke allenast Palmen som fick »halsduken i
nacken knuten» de önska nog få se hela »anhanget» på
samma sätt »upphöjdt». Att deras hjärtan af salig
hänryckning alldeles skulle svalla öfver vid en sådan
syn betviflar jag visst icke. Det vore ju en
tidsenlig variation på våra fromma förfäders glädje när
de fingo en kättare ordentligt å båle bränd.

Men den ökända tidningen, hvarigenom hela
svarta gardet utsänder sin galla öfver den onda tiden,
spelar förgäfves rollen af Motvalls kärring mot den
socialistiska rörelsens framgång. Att hrr C. D. W.,
Torelius och konsorter en gång få »halsduken
knuten i nacken» behöfva de dock aldrig frukta för, ty
de äro — icke ens värda hvad »halsduken» kostar!
Däremot är det ju icke alldeles omöjligt att de en gång,
när tidens fullbordan kommer, få göra en
himmelsfärd litet raskare än de tänkt sig och innan
änglavingarna riktigt hunnit växa ut, och göra sällskap
med hvarjehanda annat dylikt, kulturen och
framåtskridandet hindrande »strunt», när en gång det
skall göras rent i samhällsskräpkammaren.

Ja, det är säkert att tiden är ond och hvad värre
är jag fruktar att hvarken kyrkomötet, kung
Bergström, hrr Tamm och Rubenson med sina
drabanter eller konungens befallningshafvande med
kronofogdarnes assistans kunna få den god igen.

Apropos kronofogdarne har man nu, begynt
anställa dem som politiska spion-agenter. Det var
Vestmannahöfdingen som hade det moraliska modet att
taga första steget i sitt beryktade cirkulär till
kronofogdarne. Dylika ukaser från de öfriga
landshöfdingarne låta väl icke länge vänta på sig, och det
är nog bäst att raska på, ty det är ju ej godt att veta
huru länge det »nya systemet» och dess härlighet
räcker. Få nu se om kronofogdarne åtaga sig det nobla
arbetet.

Kyrkomötet håller trots vår förträfflige Curry
Treffenbergs motion på den eviga fördömelsen, och
det är nu icke alls att undra på, ty saligheten, som
det svarta byket har att bjuda på, är tusan så
enformig och måste i längden bli tråkig.

Att i evighet stå och blåsa i en basun ha nu
mera knappt gamla bondgummor lust till. Däremot
frukta de svafvelsjön med dess behornade patentat
mera än alla Lennstrandare frukta vår satan
åberopande justitieminister.

Men nu måste jag sluta med »schavotteringen»
för denna gången, jag skall nämligen upp i tredje
afdelningen och höra på det celebra
tryckfrihetsmålet mellan herrarne Jäderin och Wall.

Blir ordvexlingen inför rätta af samma slag som
de begge herrarna fört i sina stora »fina» tidningar,
så kan alltid »råa» personer, som man så länge skällt
oss för att vara, få ett utsökt tillfälle att lära sig
publicistisk takt och god ton. Få se emellertid hur
det går med målet om Palmens Långholmsdrömmar
om sällskap med lille hr Wall skulle gå i uppfyllelse
till sist? Fast den här gången ser det ej lofvande ut.
Dock, för gud och »det nya systemets» rättvisa är
ingenting omöjligt, det tror fullt och fast eder.

(Socialdemokraten.)

*


(3 nov. 1888.)

Rent hus, ty här ska' valsas! Man har nog
gifvit sig »hin håle» på att alla, som vågar opponera
sig mot bestående antikvariska institutioner och
mögliga lagparagrafer, skola få fritt husrum och vivre
på statens bekostnad. På den sista veckan två
socialistiska tidningar beslagtagna och 4 åtal, för
gudshädelse, riksdagssmädelse, polismästareförnärmelse
och — russinen äro i korfändan! — majestätsbrott!
Kan någon kungavriden, guldkalftillbedjande
socialistätare begära mera på åtta dagar, så, ta mig
Örbom, är han en riktig rabulist och uppviglare, som
är oförnöjd och därför fortast möjligt bör göras
oskadlig.

Apropos majestätsbrott, så ha vi nu icke haft
något dylikt, sedan den litet enfaldige, men för
öfrigt hygglige och förståndige fotkonstnären för ett
par år tillbaka fann på det orådet att skrifva bref
till vår dyrbare kung (kostar öfver en million om
året). Fotkonstnären har nu för länge sedan gjort
upp sin räkning med svenska rättvisans lotteri. Men
nu ha vi som sagdt på en gång fått två stycken t. o.
m. nya majestätsförbrytare.

Den ena blef på grund af sin ungdomlighet näpst
af kommissarien och släppt, den andre däremot,
redaktören af »Folkets Röst» i Göteborg, slipper väl ej
så lätt undan.

Men så är han också hvarken minderårig, galen
eller »smord», och får alltså själf svara för sina
handlingar, något som herrarne af förra kategorierna ju
som bekant slippa.

Hvad har han då gjort? Jo, tänk han har varit
så illojal att han tviflat på Oskar Fredriks
skicklighet som versmakare. Han har nämligen infört en
dikt af den kända Sigvald Göteson, — han som är
så slängd att skrifva folk i fängelse — hvari denne
påstår sig skrifva lika »usla vers» som Oskar
Fredrik, och hvari han äfven påstår att det icke »passar
sig» att »spänna pegasen för en plog». — Se häröfver
har borgmästar Svanberg antagit att vår Oskar
Fredrik skulle bli himlarasande, något som minst skulle
passa Europas mäst bildade monark, och »fröken»
justitia slipar nu sitt svärd, färdig att hugga till
den förmätne, som vågat hysa så ringa respekt för
Oskar Fredrik som versmakare.

Ja, åtalen hagla formligt om öronen på de
stackars socialisterna, och man kunde nästan baxna, om
man icke erinrade sig, att ordspråket »stränga
herrar regera aldrig länge» alltid gått i uppfyllelse.

Men är det inte underligt att just midt i denna
hädelseförföljelse = rabies man i Uppsala reser en
minnesstod åt sin tids åtalade förnekare af den rena
läran, Erik Gustaf Geijer, samt att själfva f. d.
justitieministern Louis de Geer, odödlig genom sitt
maschverk, vår utmärkta riksdagsordning, hållit fästtalet
för religionsförbrytaren.

I själfva Uppsala, den reaktionära lärdomshålan,
höll också härom dagen d:r Anton Nyström ett
föredrag, hvari han tog herrar teologer under en
välbehöflig upptuktelse. Efteråt anmodade han dem att
uppträda och försvara att teologien var en vetenskap,
men de moltego.

Betecknande nog var endast en löjtnant,
sekunderad af en ung »fjellstedtare», så modig, att han
påtog sig rollen af Motvalls käring och bröt en lans för
teologien. Att herrarne endast spelade riddare af
den sorgliga skepnaden behöfver jag väl ej omtala.

Samtidigt med att löjtnanter sålunda försvara
teologien, hålla präster föredrag för — gardisterna.
Så höll härom dagen pastor Afzelius föredrag i Svea
gardes kasern om »det kristliga samhället och de
rättigheter och skyldigheter vi hafva gent emot
detsamma». Huruvida den svarta herrn framhöll
skriftens ord att »de som taga till svärd skola med svärd
förgås», vet jag inte, men jag betviflar det högeligen.

Prästerna kan man ju för öfrigt få till allt för
pengar.

Det är icke länge sedan en präst i Danmark
invigde ett — ölbryggeri och nedkallade guds
välsignelse öfver den utmärkta inrättningen, och i
dessa dagar har ju metropoliten i Serbien, trots den
grekiska kyrkans föreskrift, upplöst »det kristliga
äkta förbundet» mellan Serbiens konung och hans
drottning.

***

Tjugoen dagars straffarbete har en dräng i
England blifvit ådömd för det han pinat ihjäl en katt.

Huru många arbetsgifvare pina icke långsamt
ihjäl sina arbetare genom att gifva dem en oblygt
usel lön!

I synnerhet utmärka sig vederbörande här, som
under vintern låta utföra arbeten i anledning af
arbetslösheten. Stockholms stad betalar sålunda en
eländig svältlön; knappast en krona om dagen kan
förtjänas på dess »människovänliga» arbeten. Är detta
icke att pina ihjäl folk?

Men har man någonsin sett dessa herrar fått
straffarbete?

Nej, därtill är världen allt för upp och nedvänd.
Shavotteras skola de dock, det försäkras.

(Socialdemokraten.)

*


(10 nov. 1888.)

Salig Erik Josias Sparre (löjlig i hågkomst)
uttalade på sin tid den fromma önskan att »flytta Amerika
till Sverige». Amerika fingo vi se oss om efter, men
i stället kom — Preussen. Allt är nu preussiskt, till
och med — pickelhuvan, statssocialism,
undantagslagar, med mötesupplösningar, häktningar,
polisspioneri, majestätsförbrytelser o. a. d. Intet fattas i den
vackra samlingen. Ja, man går t. o. m. längre i
förakt för folkets frihet här än man gjorde i Preussen
innan socialistlagen där af riksdagen antogs (som
bekant är här ingen sådan lag ännu antagen, en vanlig
simpel kungl. förordning gör precis samma gagn), ty
där hörde man aldrig att någon för fällda yttranden
å möten blef häktad för majestätsförbrytelse förrän
laga dom fallit. Så långt äro vi komna här, men så
äro vi också — svenskar!

Ja, majestätsförbrytare växa nu upp som
svampar ur jorden, men man gör också kort process med
dem. Inte resonnera, bara arrestera, är den sats man
följer. Det blir därför nödvändigt att vi här som i
Frankrike få revisionsfrågan på dagordningen. I
synnerhet tror jag det är snart på tiden att vi underkasta
strafflagens 9 kap. en revidering, och den grundlig
ändå, ty som man börjar tillämpa den är ingen säker
på när han af välvilliga polismänniskor
omhändertages och föres i allmänt häkte.

Särdeles bör uppmärksamheten riktas på §§ 1 och
5. Enligt § 1 straffas våld och misshandel mot
konungen med lifvets förlust eller i lindrigaste fall med
lifstids straffarbete, och konungens person är »helig»,
hans, gärningar vare från allt åtal fredade. Förutsätt
nu emellertid att någon stackars fan till trogen
undersåte skulle komma till att trampa kungen på
liktornarna någon gång han tar sin promenad på Norrbro, och
han i förargelsen häröfver gaf liktornstramparen en
örfil, och liktornstramparen, utan att veta att
liktornsinnehafvaren var konungens heliga korpus, betalade
honom med samma mynt, hvilket ju icke heller vore
att förundra sig öfver — strax vore det alltså lifvets
förlust eller lifstids straffarbete! Detta är väl ändå,
synes mig, litet abderitisk!

Beträffande åter § 5 handlar den om smädelse
mot konungen. Aldrig så litet man vågar kritisera
konungens yttranden, vips kan det blifva uttydt som
smädelse, och belackaren har alltså utsikt att få sig en
4 års extra sejour med arbete på Långholmen eller
någon annan hygglig uppfostringsanstalt.

För att de trogna undersåtarne skola få litet mera
garanti för lif och frihet, vill jag därför föreslå att
vi också »revidera». Mitt förslag är att det t. ex.
bestämmes att när konungen går ut, detta först ett par
dagar på hofhållningens konto bekantgöres i alla
tidningar — icke minst i Socialdemokraten! —
äfvensom hvilken väg majestätet »i nåder» önskar gå, samt
att förutan följet, som minst bör bestå af ett hundratal
personer, en regementstrumpetare alltid går före och
med trumpetstötar härleder uppmärksamheten att
det fruktansvärda majestätet nalkas. På så sätt kan
man kanske undgå sagda majestäts farliga närhet.
Till förekommande af smädelse bör det vid lifsstraff
och konfiskation af förmögenheten till statskassan
förbjudas att nämna kungens namn. Att icke så få i
början komme att blifva hufvudlösa skall jag gärna
erkänna, men med tiden blir säkerheten i stället så
mycket större. Detta blir också en stor vinst för
staten. I stället för att som nu få föda och
herbergera alla kungasmädare blir processen gjord kort och
antagligen ger det också alltid en liten slant till
statskassan, som ju kan användas till propaganda för det
»nya systemet».

Ja, detta är mitt enkla förslag till revision! Få
nu se om det erhåller lika många anhängare som
Boulangers revisionsförslag. Jag är ändå säker på
att det kan genomföras utan revolution.

Apropos revolution, har ni hört att kung Oskar
vid den beryktade middagen vid Svea gardes nya
kaserns invigning i ett tal förhärligade 1772 års
revolution, som Gustaf den tredje gjorde, då han med
gardets och »hattarnes» hjälp störtade den lagliga
riksdagen med dess »mössor». Såsom revolutionär
tycker jag om vår kung därför att han förhärligar
revolutioner, ty de ha städse samma verkan haft som
stormen; de ha rensat den politiska luften. Det är
för öfrigt icke så underligt att den Bernadotteska
ätten älskar revolutionen, ty de ha ju den att tacka
för ingenting mindre än — Sveriges tron. Utan
revolutionen är det alls icke omöjligt att någon af Jean
Baptistes efterkommande i denna stund gått vid
Seinens strand — gud bevare min tunga! — som
sjåare.

Nå, här i landet behöfva vi icke frukta någon
revolution nedifrån, därtill är folket ännu allt för
mycket »mössor». I synnerhet behöfver man ej frukta
stockholmarne, ty så länge vi ha »fru professorskan»
och likasinnade förslöande organ, och miss Fay, så
har den stora massan icke tid att tänka på annat än
missens »astralkropp» och von Bergens och hans
anhangs långa näsor, när det visade sig att missen var
en vanlig bedragerska, hvilket hvarje förnuftig
människa (alltså herr von Bergen och anhanget
frånräknade) aldrig tviflat på. Och så länge dylik humbug
tager hela uppmärksamheten kan man helt
nonchalant fortsätta som man begynt. Om man så sätter
dussintals majestätsförbrytare inom lås och bom är
det lika lugnt och stilla utanför justitieministerns hus,
vid Myntgatan 4 och »Fyrkanten» som i en by i
Dalarne, där innebyggarne äro å fäbovallen, och
minister Örbom med kolleger kan gå lika oantastad på
gatorna för näsvisa figurer som en förrymd
bankdirektör eller annan därmed jämbörlig stortjuf för
en svensk poliskonstapel. Skall det blifva mera »luft
i luckan», så fordras »ljus, mera ljus» men så länge
de stora »drakarne» ha insteg bland befolkningen,
kommer det andliga mörkret och den andliga
träldomen att råda. Ty, sådan pressen är, sådant är folket.

***

Apropos ljus, så knep det här om dagen för
Kinnevalds häradsrätt när den sammanträdde å Vexiö
cellfängelse. Innan man visste ordet af det befann
rättvisans skipare sig i fullkomligt egyptiskt mörker,
och när domar'n ropade »ljus, mera ljus», upplyste
en fångknekt att inga pengar anslagits till ljus. Men
domaren erinrade sig Kajsa Vargs råd »man tager»,
och tog utan vidare Konga häradsrätts ljus, som
voro kvarglömda. Han begick alltså brott mot den
»heliga äganderätten» och har för såvidt gjort sig
skyldig till ansvar enligt 20 kap. strafflagen. Men detta
är åter ett bevis på att icke allenast »tillfället gör
tjufven», utan äfven tvingande omständigheter göra en
sådan, t. ex. här någon af nöd tager ett bröd; och
skulle jag önska domaren, icke allenast i Kinnevalds
härad, utan äfven andra verkligen toge hänsyn
därtill, när de skipa den s. k. rättvisan.

Ja, rättvisa, när kommer den månne att införas
på jorden? När kommer det tillstånd att råda, då
den ena icke kränker den andras rätt?

Innan detta sker komma säkert många att
schavotteras.

(Socialdemokraten.)

*


(22 dec. 1888.)

Nej, nu måtte själfva den ha farit i ministern,
tänkte jag, när jag fick höra att det var kvarstad
igen på Socialdemokraten. Skall då Axel
Danielssons profetia på rösträttsdemonstrationen redan gå i
fullbordan! Han sade ju där att det icke skulle
förvåna honom om f. d. justitieminister Bergström
blefve upphöjd till gud och såsom sådan dyrkad, ty,
tillade den spjufvern, de gamla egypterna dyrkade
ju en — oxe.

Ja, man skulle nästan tro att så är, ty det är ju
ingenting mindre än ett nytt gudshädelseåtal man
har i görningen mot S. D. och som bekant blef
tidningen anammad för en bön ställd till
»Slå-till-ministern n:o 1».

Ja, farbror Örbom har redan tagit upp
Bergströms fallna mantel. Han vill riktigt visa att det
ej är »blott till lyst» han är den ökända svenska
rättvisans öfvergeneral och svärdförare.

Stackars Örbom, det är ändå en obehaglig post
han innehar! Aldrig kan han sofva tryggt, bara för
de fördömda uppviglarne. Sådant bör på längden
göra honom nervös och försvåra matsmältningen.
Han emotser dock nu hvarje fredag (S. D.
utgifningsdag) med en viss tillfredsställelse, ty på samma gång
han uppfyller sin plikt och »slår till» blir ju också
hans namn på elektricitetens och ryktets vingar fördt
från ena ändan af landet till den andra. Och detta
måste ju vara en viss tillfredsställelse för en person,
som för ett par månader sedan ingen själ kände ens
till namnet.

De, som ändå mera än Örbom frukta fredagarna
äro Stockholms poliskonstaplar, ty de äro då aldrig
säkra för en extra motion, att trafva staden rundt och
anamma Socialdemokraten när kvarstad befalles.

Jag hade nöjet att sistlidne fredag höra ett
yttrande af en Rubensonsk tjänsteande, hvilket måste
»schavotteras». Han kom, när jag fick ögonen på
honom, just ut från en af dessa filantropiska
förfriskningsanstalter, som servera en »knaber» med
tilltugg mot endast en bagatell af 150 proc.
prisförhöjning och hvars bolag lämnar »hela» vinsten till
kommunen, d. v. s. sedan det bara afdragit en bagatell
af 4 proc. jämte åtskilliga tusenden i direktionsgage
och administrationsutgifter. Jag fick som sagdt
ögonen på denna rättvisans »gattrafvare», just som han
kom ut från en af dessa filantropiska inrättningar
i sällskap med en »picklad» medborgare.

»Dä' ä' en fin ställning», sa' han. »Nu har jag
bara en timma fri, så ska' jag i tjänstgöring igen.
Under hela fripasset har jag fått gno rundt och svettas
värre efter den fördömda Socialdemokraten. Jag
hade knappt fått sluka middagen, när ordern kom att
jag skulle infinna mig. Jag anade strax att fan var
lös för det var fredag. Detta är nu tredje gången
jag fått trafva, men de' ä' min själ orätt, ä' det».

Det var hvad jag hörde af samtalet, och det var
nog. Så mycket fick jag klart för mig att han var
i dåligt humör, hvarför jag gick en annan väg, ty
att träffa en af de Rubensonska tjänsteandarne vid
dåligt humör — hu, då föredrar jag nästan att råka
ut för Örbom själf, fast det hör »hin» till det också!

Må han emellertid fortsätta med sitt fredagsnöje!
Det är den bästa agitation för socialismen — icke
minst ibland Stockholmspolisen!

***


Att prästerna äro om sig är ju något som »gud
och hvar man» vet. Det bör därför icke förundra
någon att höra det härom dagen Motala-boarne hade
den uppbyggliga synen att en vördig kontraktsprost,
stod på deras torg och sålde — sill, och antagligen
för att få affären att gå så mycket bättre hade han
såsom »dragningskraft» tagit prostmamma med! Att
med en sådan magnet sillen snart strök åt, var ju
ganska klart.

Nå ja, herre gud, litet extra inkomster kunde
väl den gudsmannen behöfva, så mycket mera som
bland de »får» han fått att vårda kanske funnits
några »bockar», hvilken varit orsaken till att herr
pastorn icke blifvit verkställande direktör eller kassör
i någon socken- eller häradssparbank, ty sådana
välärevördigheter behöfva icke sälja sill — klippningen
gifver nog.

***

Ja, nu ha vi jul och då brukar det ju vankas
julklappar. Ni, kära läsare, få låta eder nöja med
denna schavottering — nedannämda herrar skulle
jag med största nöje gifva passande julpresenter —
om jag hade haft råd — »men guld och silfver
hafver jag icke». Jag får därför nöja mig med att
hänleda deras uppmärksamhet på följande bibelspråk
till stilla och andaktsfullt begrundande under
juldagarne:

Justitieminister Örbom:

»Ehvad du gör, så tänk uppå ändan». Syr. 7
kap. 70 vers.

Landshöfdingen f. d. justitieminister Per Axel
Bergström:

»Jag vet dina gärningar och hvar du bor, att
där Satans säte är». Upp. 2:13.

Lovén stadsrådsinventarium i alla slags
regeringar:

»Min son, om skalkar locka dig, så följ icke».
Ordspr. 1:10.

Poliskommissarien Scher:

»Var icke allt för ogudaktig och galnas icke
att du icke dör i otid». Pred. 7:18.

Ulrik Fredriksson, utgifvare af Stockholms
Nyheter proletär-barn-exploatör m. m.:

»Om en karg usling talar hela staden illa». Syr.
31:29.

Poliskonstaplar som aflägga ed på att de se
folk hurra:

»När du på samvete och ed, skall sanning
uppenbara Till orätt dom då ej förled, Räds att bedräglig
vara. Ty helig-helig herran är Och den som falskt
vid honom svär, Kan icke bli ostraffad.» Sv. Ps.
312:1.

Hedlund, den gamle Göteborgskorpralen,
Helsingborgs Borg m. fl. dylika »liberaler»:

»Utaf frukten känner man trädet». Math. 7:16.

Ja, må dessa ofvannämda personer nu rätt
begrunda dessa bibelverser under den stundande
helgen! Eder, kära läsare, önskar jag en glad jul samt
att ni icke måtte glömma att använda juldagarne till
propaganda för denna tidnings spridning. De nya
prenumeranter ni skaffar skola icke komma att ångra
sig att de prenumererat på S. D. det försäkrar eder
schavottör.

(Socialdemokraten.)

*


(3 mars 1889.)

Det är bäst att börja schavottera den största
galenskapen först och sedan fortsätta i ordning. Vår
gudsnådlige och dyrbare kung uppförde sig så
»gement» på sista s. k. fältmanövern i Uppland, att han
på stående fot utan vidare ceremonier åt en smörgås.
Tänk er, icke så mycket som en kunglig hofpredikant
läste för smörgåsen, d. v. s. nedbad guds välsignelse
till att den måtte bekomma majestätet väl, att han
icke måtte få den i vrångstrupen eller andra dylika
olyckor inträffa, innan den fick göra sin entré i den
kungliga magen. Nu skall denna märkliga
tilldragelse odödliggöras på så sätt, att en minnes-sten skall
uppresas på platsen, där smörgåsen uppåts.

Skulle det månne vara omöjligt för några lojala
kungadyrkare att uppsnoka hvar konungen
återlämnade den märkliga smörgåsen, sedan den undergått
den kemiska förvandlingen i majestätets smorda
korpus? Annars kunde ju lämpligen äfven å den
platsen en minnes-sten resas. Det blefve då mera än
en trogen undersåte, när han vördnadsfullt och
andäktigt toge den märkliga platsen i beskådande, där
själfva kungen måst böja sig för naturens fordringar.

Detta minnesmärke skulle också till en
eftervärld bära ojäfvigt vittnesbörd om att Svea folk trots
alla uppviglande agitatorer och samhällsvådliga
lärors predikande ändå, århundradet efter sedan den
stora franska revolutionen gått rensande öfver
världen, tack vare ljusfientlighetens (prästernas),
hungerpolitikens (profektionismens) och i allmänhet den
bestående ordningens (regeringens och
polisöfverknippelhärskarnes) organ och lejda bulvaner behållit sig
så pass rent från den radikala smittan, att dylika
lojala minnesmärken kunnat resas, hvilka till och
med fördunkla de så beryktade »Telje tokars» största
handlingar.

***

Statsminister Bildt och vår utmärkte, af Lars
Olsson Smith i upptuktelse tagna utrikesminister
Ehrensvärd ha fått befallning att infinna sig vid
»storkens» ankomst till »Fyrkanten». Skola
herrarna tjänstgöra som barnmorskor eller endast som
hjälpmadamer, eller hvad skola de egentligen uträtta?
Hvarför i herrans namn kan icke kronprinsens hustru
få undergå denna naturprocess ostörd från profana
personers närvaro, som endast äro skilda med en
skärm från den födande kvinnan? Eller skola de
närvara för att påse att inte ett annat barn
insmugglas? Nå väl, kunna de också med sin salighetsed
bevittna (sådana herrar måste kunna svärja som —
poliskonstaplar, om det kniper) att den i nyfödda
kom från rätt håll, så ha vi ändå historiska bevis på
att man aldrig kan ge sig »hin» på om icke ändå
något fuffens blifvit begånget. En Munck i Sverige
och Struensee i Danmark utgöra i det afseendet
exempel; och gudarna vete om icke till och med
helt vulgära personer ibland haft nöjet att i sådana
fall — i smyg förstås, vara »stamfäder» till mera än
en »smord» härskare, som folket sedan varit nog
enfaldigt att krypa för och dyrt aflöna, medan det
själf i all enfald och idiotism svultit så ögonen
varit färdiga att trilla ur skallen på dem. Men
lefve enfalden och idiotismen, utan den toge det snart
en ända med förskräckelse för den bestående
ordningen och dess upprätthållare.

***


I riksdagens kamrar har en riksvigtig
diskussion förts, om prästeden skall bibehållas eller icke.
I första kammaren höll Västeråsbiskopen (mannen
med det krossade barnhufvudet) troget understödd
af »slå till»-systemets fader, Örebrohöfdingen Per
Axel Bergström, ett anslående tal till fördel för
prästedens behållande, och i andra kammaren var det
prosten Redelius, interfolierad af Hisingeklockaren
Jöns Rundbäck, som ansåg att det skulle taga sig
allt för illa ut om svenska statskyrkans präster,
hvilka själfva predika fans- och helvetesläran, skulle få
åtaga sig den förnuftsvidriga tjänsten utan en
ordentlig ed. Men trots dessa herrars väldiga
haranger beslöt ändå riksdagen att prästerna skulle slippa
fria från eden.

Få nu se hvad den svarta riksdagen, också
kyrkomötet kallad, säger om saken vid nästa
sammanträde. Mig synes för öfrigt det hela endast vara en
komedi, som utspelades i riksdagen, ty om
prästeden behålles kvar eller icke är utan ringaste
betydelse för mänsklighetens framåtskridande. Men
genom dylika skräpfrågor varda sinnena förvillade
i stället för upplysta, och folkets uppmärksamhet
afvändes från vigtiga samhälleliga frågor. Kanhända
detta är hela syftet med dylika komedier.

Det är dock att hoppas att innan långt
hufvudstadens arbetare gå i spetsen och gifva herrarne på
Riddarholmen något allvarligare att tänka på, så att
de icke alldeles glömma att det är representationens
skyldighet att befatta sig med andra frågor i en
tid, då många tusental få lida förfärligt af svält, köld
och arbetslöshet, allt en följd af den slyngelpolitik,
som nu drifves till skada för folk och land.

***

Om »Kristna ynglingaföreningen», löjlig i
hågkomst sedan dess konferens i Stockholm, där f. d.
öfverståthållaren Ugglas m. fl. andra lika »unga
gossar» från såväl Europa som Amerika stämt möte
för att i all gudlighet diskutera för ynglingar
viktiga frågor, har jag en historia att berätta. Här
om kvällen hölls som vanligt ett möte i dess lokal
vid Kungsgatan. En spjufver, eller rättare en »bock»
infann sig bland de kristliga unga fåren. Och som
det efter »andaktsstunden», hvilken inom parentes
går i samma genre som å frälsningsarméns
riksbekanta halleluja-möten — endast trumma och basun
saknas, tjut, skrik och himlavända ögon saknas
ingalunda — skulle hållas diskussion, begärde
syndabocken ordet. Men det skulle han nu icke gjort,
ty de märkte strax att han icke var af rätta surdegen,
och då de kristliga fårens »herde» efteråt
hemställde huruvida de icke — fåren i kompani förstås —
borde uppstämma en bön till den gamle Juda-guden
att han skulle uppmjuka denne mans hårda hjärta,
instämde alla de unga lammen i ett bräkande j-a-a.
Syndaren, som bönen gällde, stod en stund och
hörde på, därefter gick han fram och bjöd fåraherden
på — snus! Huru snusdosan såg ut, vet jag icke,
men nog af, de unga kristliga lammens herde gaf
sig »hin» i våld på att dosan var osedlig (han var
antagligen särskild specialist i branschen), hvarför
han uppkallade polis, och snart var bocken, som
inträngt bland de kristliga lammen, med sin osedliga
snusdosa genom det heliga Hermandads trogna
tjänares mellankomst skild från sällskapet.

Vid ankomsten till polisstationen, där den
märkliga dosan skulle undergå kritisk besiktning, fanns
dock icke något osedligt, hvarför dosan slapp
beslagläggelse.

Det måste ändå varit en underlig dosa, ty jag
har hört berättas att alla konstaplarne å
polisstationen brusto i ett ohejdat skratt vid besigtigandet
af densamma. Och det unnar jag dem, ty jag är
aldrig mera glad än då jag hör omtalas att
polissjälar ha haft roligt.

(Socialdemokraten.)

*


(16 mars 1889.)

Justitiombudsmannen morskar upp sig och gör
för en gång sin plikt. Han har befallt domkapitlet
i Lund att affordra kyrkoherden O. Valin i Vittsjö
förklaring i anledning af en klagan af åbosonen Ola
Jönson.

Se saken är den att Ola Jönson ville ha — själen
halfsulad, eller med andra ord — pickardon med
tilltugg, men prästen ansåg förnuftigt nog att Ola
kunde lefva utan detta och nekade att servera
honom. Häröfver har Ola nu klagat hos
justitieombudsmannen.

Man ser alltså att när det gäller viktiga saker
visar sig mamsell Thomasson icke efterlåten. Att
han däremot icke inskrider mot myndigheter, som
göra sig skyldiga till sådana småsaker som t. ex.
att upplösa folkmöten, förbjuda dylikas hållande,
eller som hålla till fängelse dömda personer en eller
några dagar längre kvar än domen lyder på, bör icke
förundra de svenska medborgare, som känna vår
utmärkta svenska rättvisa och dess högsta vårdare.
Och jag vågar be »Örbom ta mig» på, att det går
Vittsjö-prästen illa, åtminstone på så sätt att han
blir ålagd att ge Ola Jönson hans pickardon med
tilltugg.

Sedan kan justitieombudsmannen igen en tid
sofva tryggt på de lagrar han skördat på Ola
Jönson-Vittsjö-prästen, och ge hin alla påstötningar från
medborgare, som trakasseras af lymmelaktiga
kronofogdar, brackaktiga borgmästare m. fl. andra den
bestående ordningens väktare.

***

Studenterna i Lund måtte ha underliga begrepp
om bildning och god takt. Man får allt som
oftast läsa i tidningarne om bragder, utförda af
studenter, som bära vittne om allt annat än bildning och
god uppfostran.

Vid nordiska spelen, som för några dagar
tillbaka firades därstädes, gjorde de sig åter saker till
en lumpen handling, så mycket simplare som det
här gällde kvinnor.

Då damerna, som voro närvarande, aflägsnade
sig från fästen, gåfvo, berättas det, några unga
slynglar order åt musiken att spela upp marschen »gamla
gardet». Att detta var en uppenbar drift med de
närvarande damerna kan ju icke nekas, och det af
sådana, som på skattdragarnes bekostnad få denna
mycket kostbara lärdom och som i framtiden skola
aspirera till både ämbetsmän och lagstiftare.
Hederliga undantag finnas nog, men de äro tunnsådda.
Eljes är sig öfverklassungdomen tämligen lik. Såsom
unga, öfversittare, uppblåsta och samvetslösa, i det
hela en klass som man måste göra ganska kort
process med, ty innan den på ett eller annat sätt
försvunnit ur världen blir den arbetande klassen
aldrig lycklig; den skall alltid förstå att genom list,
ränker eller våldsbragder, icke allenast regera utan
äfven tillägna sig broderparten af de arbetande
klassernas möda. Den dag som dessa vampyrer
få dödsstöten kommer säkert att blifva
mänsklighetens största minnesdag.

***

Hvad de bättre klasserna ändå i våra tider äro
uppoffrande mot de fattiga och lidande! Det är ju
icke så länge sedan själfva kronprinsen och
kronprinsessan gingo i spetsen med ett vackert
exempel, då de mot en entré af 50 öre, hvilka tillföllo en
påtänkt välgörenhetsanstalt, utställde ett porträtt af
sina barn till allmänt beskådande.

Tänk, endast 50 öre för den nåden att få taga i
betraktande porträttet af ett par små barn, af hvilka
det ju är meningen att den ena en gång i tiden
skall blifva kung i Sverige — om han bara väntar!

För ett par dagar sedan läste jag i tidningarne
om att det nyaste modet i Paris var att dansa till
fördel för de fattiga. Så togo en del välgörande damer,
som naturligtvis varmt ömma för den lidande
mänskligheten, 20 francs för en fransäs, 40 francs för en
vals, o. s. v. Ja, man kan bli helt rörd, när man
läser om alla de stora uppoffringar som på så sätt
göras för de fattiga! Det bör icke alls förvåna om
man i en snar framtid får höra ännu, hm, längre
gående uppoffringar. Att å basarer till fördel för
välgörande ändamål för en god handtryckning få
trycka en kyss på uppoffrande basardamers
fylliga läppar är ju gammalt kändt, ty hvad gör man
icke för de fattiga!

Mig synes att ha öfverklass-damerna på så sätt
börjat, så kunna de gärna taga steget fullt ut. Ha de
börjat att sälja den ena gunsten till fördel för de
fattiga, kunna de gärna fortsätta. Isynnerhet nu,
sedan vi äro komna så långt i vårt kristliga
samhälle att den fattiga kvinnan tvingas att sälja sig
för bröd åt sig och de sina, så finnes alls intet
hinder för att icke öfverklass-damerna kan sälja sig
till fördel för den fattige. Det bör därför alls inte
förundra om man i den närmaste framtiden får se
att i en eller annan stor stad de modernaste
Venustempel uppföras, där öfverklass-damerna
(naturligtvis till fördel för de fattiga!) offra åt
kärleksgudinnan.

Att detta kommer att blifva åtskilligt mera
inbringande än t. o. m. den Dyfvermanska valrossen
med eskimåen, det är då ett som är visst.

***


Vårt allra kristligaste och oansvariga majestät
har återkommit till sin hufvudstad. Han behagade
i nåder samma dag han hemkommit och sedan han
själf återtagit de viktiga regeringstömmarne besöka
droskkuskarnes snöhydda vid Carl XII:s torg. Att
han icke glömde kasta en slant i den därvarande
sparbössan tager jag för gifvet, ty nog här han råd
därtill, tack vare svenska och norska folkens
liberalitet. De gifva ju i sin beskedlighet majestät för att
i nåder blifva regerade 1,500,000 kr. pr år, som
utgör för 300 arbetsdagar, beräjknade efter 10
timmars arbetsdag — och längre räcka väl icke
regeringsbestyren? — 5,000 kr. pr dag, eller 500 kr. pr
timma och 8 och en tredjedels kr. pr minut. När
man nu vet att majestätet har fria bostäder och är
befriad från all skatt såväl direkt som indirekt, så
behöfver man icke frukta för att synnerliga
ekonomiska bekymmer skola trycka den smorda hjässan,
och man bör därför, när man tager i betraktande
den lön han själf har, icke alls förvåna sig öfver att
han anser sådana, som icke på ett helt år ha en
inkomst af 700 kronor, för ena stackare, som alls
icke förtjäna hafva medinflytande på landets
angelägenheter.

Jag vill dock för min del bedja alla dessa under
strecket stående, dessa föraktade
700-kronors-människor att skaka ur sig den blekanta svenska slöheten
och liknöjdheten, och lära sig inse att de böra vara
solidariska och uppträda enigt. De äro de många
och kunna, när de endast vilja, förändra den nu
bestående barocka samhällsordningen.

Därför, organisera Eder.

(Socialdemokraten.)

*


(9 november 1889.)

I all undersåtlig underdånighet skall jag
härmed tillåta mig göra en framställning till kunglig
majestät i egen hög person. Hoppas att han i nåder
behagade taga den under öfvervägande. Min fråga
lyder: Skulle det icke vara möjligt att majestätet
kunde gifva sina kuskar order att köra litet
försiktigare — omkring gathörnen åtminstone samt på
mycket trafikerade offentliga platser. Det förhåller sig
nämligen så, att jag mer än en gång sett trogna
undersåtare nära att komma under de kungliga
hästarna och dito vagnshjulen, då dessa i starkaste
fart kommit framfarande. Och härom kvällen var det
endast antagligen genom en »underlig
gudsskickelse» som jag själf vid södra ändan af Norrbro blef
förskonad för att bilda underlag för bemälda kungliga
vagnshjul.

Väl är jag en lojal medborgare, som intet hällre
önskar än att se alla kungliga personager i så
upphöjd ställning som möjligt, men så långt går jag
inte att jag gärna vill bli massakrerad af kunglig
majestäts nådiga, oss fattiga undersåtar så dyrbara
hästar. Jag tycker att man också skulle kunna
förstå och rätt uppfatta hvilken fara kungligheten själf
utsätter sig för genom att kuska så där. Detta är
ju också alldeles mot systemet för öfrigt. Kunglig
majestäts nådiga tågordning är ju väl känd, och
med den stämmer det icke öfverens att som en pil
fara förbi, så att de »upplysta» stockholmarne knappt
en gång kunna få tid att begapa kungligheten i
sin glans eller de små hofdamerna med dito
kavaljerer.

När jag därför nu hänvänder mig till vår »dyve»
Oskar och hoppas han bönhör mdg, så vågar jag detta
emedan den kungliga nåden förr tillfallit min familj;
så blef min salig farfar af Oskar I belönad med
en medalj — något som inom parentes sagt nära
bidragit till att gubben blifvit högfärdsgalen. Själf
har jag icke häller undgått kungliga vedermälen.
Väl dinglar ännu ingen kraschan på mitt bröst, nej
icke så mycket som en simpel Vasatrissa, som ändå
kunnat ges till och med åt en sådan som Lissen.

Jag har bara till att börja med på kungl. m:ts
befallning fått några månaders fritt vivre och bostad
på kronans bekostnad. Men det är ändå något.

Personer som icke känna förhållandena här,
skulle nu visserligen kunna antaga att det var
polisens plikt att se efter, att den af kungl. m:ts i
nåder gillade ordningsstadgan blefve efterföljd af
kungl. m:t själf, som ju har att som husbonde svara
för sina kuskar. Denna förordnings § 3 lyder
sålunda:

»Till böter från 2 till och med 20 kr. är den
förfallen, som utan att göra sig skyldig till nämda
lagrum (11 kap. 15 § strafflagen) likväl å gata, torg
eller annan allmän plats kör eller rider ovarsamt,
eller vid vändning i gathörn eller vid färd mellan gård
och gata kör eller rider annorlunda än med stor
varsamhet.»

Ja, så har kunglig m:t själf befalt. Men att
polisen skulle inkalla en kunglig kusk i
polisdomstolen och få honom bötfäld för att hafva kört som en
hästskojare — kommer aldrig i fråga — »det är
skilnad», sa polisdomarn till Palmen.
Ordningsstadgan för rikets städer i denna del tillämpas endast
mot bönåsar, droskkuskar, bönder och annat pack.

***


Härom dagen läste jag i en tidning att
frälsningsarmén å ett möte i Råå fiskläge i Skåne tiggt ihop
till ett par byxor till en officer. En af de frälsta
själarne bad så varmt och innerligt om bidrag och
hotade dem, som möjligen icke ville gifva något,
att få gå miste om »himla-byxorna». Det hjälpte,
ty naturligtvis ville ingen möta byxlös hos den gode
guden, som kanhända då blifvit så himla rasande,
att han låtit Petrus jaga ut den byxlöse.

Men hvarför behöfver frälsningsarmén tigga, den
behöfver ju bara bedja, och strax uppfylles bönen,
om man får tro en insändare i den kända
demokratiska tidningen »Östgöten»:

Under rubriken »Händelser att tänka på»
berättas där d. 2 nov.) huru den vridne predikanten
Franzon, som för några år tillbaka grasserade gräsliga
här i landet, hade bedt Jesus frälsa domprost
Linder i Linköping, och om han icke kunde frälsas,
han då icke längre måtte stå hindrande i vägen för
guds rikes utbredande, d. v. s. för Franzons
galenskaper. Och tänk bara, Franzon stod så högt
anskrifven hos Jesus, att domprosten kolade af inom ett år.

Vidare berättas hur frälsningskapten Anna
Karlsson, som under förra vintern i Skeninge af
stadsfiskalen Levander flera gånger åtalades för att hålla
möten efter 8 e. m., nu är död, naturligtvis bara för
att »kaptenen» bedt den söte Jesus rödja honom ur
vägen.

Nu håller det heliga, af Jesus så bönhörda
sällskapet på att slå ihjäl kyrkoherden Oskar Kleberg
i Landskrona med sina böner, emedan han
genomdrifvit kyrkorådsförbud för armén; få se huru det
lyckas.

Som man finner är det bäst att akta sig för att
stöta sig med Hanna Ouchterlonys tappra skara,
ty då förpassa de en snart till en annan värld.

Jag har här endast relaterat hvad som stått i
»Östgöten». Men hvad skall man säga om ett organ,
som kallar sig för demokratiskt och som vill gälla
för att sprida upplysning bland folket, och som
tager en dylik gallimatias utan den minsta reflektion!
Jag kallar det rent af skamligt. Det visar bättre än
allt annat att Östgötens redaktör är bra gammal.
Dylika historier bidraga ju till att i ett redan förut af
prästhistorier förstört folk sprida vidskepelse i
stället för att bekämpa den, och jag beklagar den
publik, som icke har annan »vägledning» än dylika
»frisinnade» organ.

***

Stockholms prästsällskap firade härom dagen sin
årshögtid. Den svarte herrn som höll högtidstalet
talade vidt och bredt öfver den »stridande kyrkans
vedermödor». Det förefaller så mycket mera
förunderligt, som den bestående ordningens försvarare
nu liksom i inkvisitionens dagar gifva det svarta
gardet bastanta handtag, då det gäller nutidens
förnekare af prästlögnerna. Anse herrarna månne det
icke vara nog att kättarne inburas?

Önskar man bålet och de spanska stöflarna åter
införda? Det vore åtminstone rent spel af de
hycklare, som sitta i sina feta löner och skaffa kättarne
in i fängelserna och sedan komma tillsammans och
jämra öfver »den stridande kyrkans vedermödor».

(Socialdemokraten.)

(16 november 1889.)

I Portugal står för närvarande en mycket viktig
fråga på dagordningen. Det gäller nämligen hvarken
mer eller mindre än att få afgjort huruvida den
nyligen aflidne kung Luiz är högstsalig eller ej.
Patriarken i Lissabon påstår, att majestätet för
närvarande håller på att genomgå en liten välbehöflig
reningsprocess i skärselden, innan han får göra sitt
inträde i gudaborgen. Och en hel del af dem, som
närmare kände majestätet och visste att han som
många andra majestäter var ett svagt käril, gifver
patriarken rätt. Den påfliga muntien däremot,
understödd af alla kungatrogna portugiser, ger sig hin
på att kung Luiz redan fått både vingar och trumpet
utlämnad d. v. s. är högstsalig. Härför borga
nämligen de böner som påfven läst för honom, och den
absolution han själf gifvit. Så påstår påfvens
sändebud.

Som man af allt detta ser äro Soto Majors
landsmän nästan lika upplysta och intelligenta som de
flesta af »Europas mäst bildade» monarks
undersåtar.

***

Kronprinsen står snart icke sin höge herr fader
efter i att fara land och rike rundt. För några
dagar sedan var han i Jönköping, känd för sina
gudfruktiga (hm!) beboare och tändstickor. Under den
tiden den stora nåden vederfors dem att inom sina
murar hysa hans kungliga höghet, som en gång skall
regera oss, om gud vill och svenska folket tillåter,
såsom ju alla goda och enfaldiga undersåtar det
hoppas, lade Jönköpingsborna all helighet på hyllan
och fästade, dansade och åbäkade sig så som endast
kungliga »springsmålänningar» kunna göra det. I
veckan har han jämte sin pappa varit i Göteborg
och — fiskat — icke popularitet förstås, visst icke,
det är bara elaka tungor, som våga att påstå att de
höga herrarne jägta rundt efter sådan, utan verkligt
stora västkust-sillar. Hemkommen från sillfisket skall
kronprinsen kila till gurkornas stad, dito aflägga en
liten viset hos den väl-kände f. d. kvarstadsministern
Bergström i Örebro. Naturligtvis kommer äfven å
nämnda platser att fästas och dansas värre, medan
bankruttmässiga näringsidkare, välnärda
borgarefruar, butiksdrängar och bodmamseller, bönder,
lärlingar och pigor skola vandra åstad i långa banor för
att icke allenast beglo det lysande eländet utan
också skråla sig hesa vid minsta syn af detsamma.

Nå lycka till! Må majestätet och hans son jaga
omkring och fiska så mycket kälkborgare- och
bondpopularitet som kan öfverkommas.

Men tänk, om rabulisterna här i landet skulle
fundera på att spela vårt dyrbara majestät det
sprattet att en gång i den närmaste tiden, då han
igen gör en rond genom landet, öfverallt mottaga
honom med ett »ned med sjuhundrakronorsstrecket».
»Lefve den allmänna rösträtten». Hm — tänk om
Stockholmarne skulle gå i spetsen med godt
exempel. — O — skulle allt då bli betydligt längre,
åtminstone i ansiktet.

***

Stockholms-prästerna ha som alla präster ett
utmärkt födgeni. De ha nu i dessa tullfördyrade tider
passat på att få en liten lönereglering. 8,000 kr. är
den lön, utom sportler förstås, som
kyrkoherdarne i hufvudstaden ha årligen för det ansvarsfulla
värfvet att vara herdar för kristi hjordar.
Komministrarne däremot få låta sig nöja med 3,000 kr. och
därtill utföra det simplaste arbetet, d. v. s. döpa
proletärbarn, jordfästa utslitna arbetare, fattiglappar,
själfmördare, m. m. dylikt förekommande gröfre arbete.
Ty så humant är då samhället att t. o. m. den största
trashank åtminstone får ett fader vår som slutlikvid.
Det finare prästarbetet åter, såsom att sammanviga
personer ur noblessen, hålla gripande likpredikningar
öfver börsjobbare, aktieägare och andra dylika
nyttiga samhällsmedborgare, åtaga sig herrar kyrkoherdar
sig själfva, ty det betalar sig utmärkt.

Åh ja, på 8,000 kr. pr år, eller 21 kr. 92 öre om
dagen i fast lön torde man kunna antaga att dylika
herrans tjänare skulle kunna slå sig fram utan att som
prästen i östra Harg, Sunesson, m. fl. andra guds
tjänare falla för frestelsen att stjäla anförtrodda medel.

Jag undrar ändå hvad timmermanssonen från
Nazaret skulle säga, om han finge se dessa välnärda
skinande herrar, som i nutiden kalla sig hans tjänare och
äro det härskände våldsystemets bäste försvarare.
Månne han icke skulle nu som då mot de judiska
prästerna utropa sitt bekanta: »Ve eder I skrymtare!
Ve eder I huggormars afföda!» Jag tror det,
äfven tror jag att det icke skulle dröjt rätt länge
förrän han igen på deras föranstaltande skulle bli ett
hufvud kortare eller dingla i en galge.

***

Ulrik Fredriksson tager i sitt två-öres elände till
orda så varmt mot djurplågeri. I ett af de senaste
numren, som jag tillfälligtvis fått tag uti, ger han
recept på huru man mäst smärtfritt skall dränka
— kattor.

Att söka förebygga djurplågeri är ju mycket
vackert, men det är illa på sin plats af en person
hvilken likt denne mångfrestande herre i åratal
dagligen gör sig skyldig till barnplågeri i stor skala.

Det är en syn, som kan få hjärtat att brista,
att om dagarne om vintern redan kl. 6 om morgnarne
få se dessa af köld skälfvande dåligt klädda, bleka,
fattiga stackars barn, ofta endast 7 à 8-åriga
gossar och flickor, bedjande utsträcka sin hand tigga
personer att köpa »Stockholms Nyheter, 2 öre». En
person som samtidigt med att han ger sig sken af
att taga djuren i försvar förstår att göra geschäft
med fattiga proletärbarn, ett geschäft så skamligt
upprörande att det är förvånansvärdt att icke
vederbörande polismyndigheter sätta stopp därför, en
dylik person är mildast sagt en humbug, för att icke
säga något värre.

***

Sjömanskapellet i staden, C. O. Bergs välkända
kyrka, skall nu inredas till — poliskontor! Alltså,
där C. O. B. förr dundrat lös mot synd och satan,
skall nu Schér föra sceptret och polisbattonger
skola kanske dansa i skallen på mera än en olycklig
stackare, som lifvad af Smithens droppar får göra
bekantskap med »rötäggen» inom det heliga
Hermandad. Innan C. O. B. inredde det stället till
kyrka begagnades det till judisk synagoga. — Men
det är ju grisaktigt att göra en kyrka till
poliskontor, så tycker åtminstone eder

— m.

(Socialdemokraten.)

(23 november 1889.)

Jag undrar just huru man känner sig till mods
i »fyrkanten» efter den jobspost, som anländt från
Brasilien, hvaraf framgår, att folket därstädes
gifvit sitt majestät af Guds nåde respass. Smörjningen
hjälper alltså icke alltid i dessa ogudaktiga tider,
då folket icke ens har mera respekt för majestäten
»af Guds nåde» än att de skicka iväg dem så fort
lämpligt tillfälle gifves. Den degraderade f. d.
kejsaren har redan afdunstat och styrt kosan till
Europa, hvarest han naturligtvis kommer att resa
rundt och hälsa på sina f. d. kusiner. Ja, det är
underliga tider man lefver uti, och om kungar och
kejsare förstodo att tyda tidens tecken, skulle de allt
dra öronen åt sig betydligt.

Apropos »tidens tecklen», så är det ju icke så
länge sedan kronan på flaggstången på det palats, som
svenska folket låter kungen bo i, också »fyrkanten»
kallat, blåste ned, — visserligen hette det sedan att
den var »nedtagen för lagning», men hin kan veta
huru det hängde ihop. Nu går en notis genom
tidningarna att från Allhelgona-kyrkan i Lund både
kors och spira ramlade ned. Det är ju en händelse
som ser ut som en tanke. Vill han »som makt
hafver i vädret» låta både den som spiran bär och
svarta gardet förstå, att stormen är i annalkande, som
skola bortsopa icke allenast kronor och spiror utan
äfven dessa den fria forskningens motståndare,
folkfrihetens svurna fiender och reaktionens bålde
vapendragare, dessa mörkrets nattugglor, som med
lismande tungor och med himmelsvända ögon inbilla
enfaldiga stackare att de förkunna den lära, som den
för öfver 1,000 år tillbaka såsom uppviglare
korsfäste nazaréen dog martyrdöden för. Ja, hvem vet
om icke exemplet smittar och förrän man anar
någon annan hufvudstads befolkning följer Rio de
Janeiros invånares exempel. Under alla
omständigheter, innebyggarne uti Rio de Janeiro, det är ett
folk som duger. Ty det bortjagar kejsare som
flugor.

***

Den väl kända individen, hoftrapptramparen C.
O. Berg, nykterhetsvän med modifikation,
sirapspredikant och tidningsutgifvare, arbetare- och barnvän
m. m. är ett intressant exemplar af det maskulina
könet att studera. Häromdagen kom jag att läsa hans
»Arbetarens vän», hvilken som bekant sprides på
samma sätt som fabrikantorganet »Svenska
Arbetaren», nämligen att den utdelas gratis till arbetare
på bekostnad af fabriksägarne. Under rubriken
»Barbariska straff» tager han här till orda för att ett
»sådant subjekt som Lennstrand» borde haft ett
»hederligt kok stryk» för sin hädelse. I samma artikel
där C. O. B. pläderar för ett kok stryk åt L.,
gråter han sina modiga krokodiltårar öfver att för en
tid tillbaka »en ung man, son af bildade föräldrar»,
blef ådömd 9 månaders fängelse och 1 års förlust
af medborgerligt förtroende. »Hvilket brott hade
denne man föröfvat»? frågar C. O. B. patetiskt, och
svarar: »Sedan han å våra glänsande kaféer uttömt
sin kassa, tillgrep han för att ytterligare släcka sin
törst några fattiga kronor».

Ja, är det icke också hin till lagar och
förordningar vi ha, som tillåta att söner af »bildade
föräldrar», som å våra öfverklasskrogar uttömt sina
kassor, dömas till straffarbete, när de för att ytterligare
kunna »släcka sin törst» tillgripa några »fattiga
kronor». Hoppas att C. O. B. under den kommande
riksdagen, som kanske blir den sista den herrn
bevistar, väcker motion om att dylika lagar afskaffas
— för en del godt folk och endast få tillämpas på
fattigt folk och annat pack.

Men skämt åsido: Hvad skall man säga om
en »Arbetarevän» på »kristlig grund», som har den
fräckheten att som C. O. B. till den grad trampa
all rättskänsla under fötterna, att han söker att
sammanställa Lennstrands s. k. brott, som består i att
han häfdat en öfvertygelse, och en förbrytelse af
en person, som ehuru han erhållit en god
uppfostran ändå blir tjuf. Att någon kan sjunka så djupt
i moralisk förnedring. I sanning den skall som C.
O. Berg ha bitit hufvudet af skammen.

***

Frälsningsarmén förstår att göra propaganda så
det förslår; på en »svältvecka», som den arrangerat,
ha icke mindre än 27,000 kronor hopsvälts. Ett
vackert resultat; skada bara, att penningarna skola
användas till att skapa flera idioter.

I arméns organ »Stridsropet» påstår visserligen
en »Pleo» att den frälsta skaran »icke
uteslutande består af idioter», men säkert är att nog äro de
åtminstone nio tiondelar.

På tal om Stridsropet kan jag icke underlåta
att framhålla, att det är ganska intressant att ibland
studera detsamma, i synnerhet »rapporterna». Så
omtalar en »kapten» Sjödin, huru han i Sala haft en
kär »bönenatt» med en Annette Andersson. Att den
varit intressant betviflar jag visst icke, ty det är en
välkänd sak, att den frälsta skaran i synnerhet
förstår att älska. — — —

(Socialdemokraten.)

(7 december 1889.)

Har då själfva hin i dessa samhällsupplösande
tider farit i våra bispar? Det var ju icke så länge
sedan ärkepappa icke visade mera respekt för
majestätet än att han lät honom förstå att
orientalistkongressen, där kungen var præses, bara var
humbug, något som också kungen i nåder behagade
tillstå.

Nu här den nyvalde bispen i Strängnäs, en herr
Ullman, i ett herdabref till sina stiftsfår framstält
en förfärlig hotelse. Efter att han först gått värre
på i ullstrumporna »och utöst sina vredesskålar
öfver tidens ondska, yttrar han, att »skall det
fortfara som det går, finns ingen annan råd än att staten
afskedar kyrkan, eller ock kyrkans trognaste
tjänare finna sig nödsakade att uppsäga sin förbindelse
med den af den moderna staten reglerade
statskyrkan.» Se det låter ju, nästan som ett formligt
ultimatum, och får man tro Strängnäsbispen kommer
det väl icke att dröja så länge förrän kyrkans
trognaste tjänare, anförda af herr Ullman, ligga i öppnen
fejd med den moderna staten. Vår justitieminister
och den väl kända rättvisans skipare få alltså vara
beredda på att taga en dust, förutom med sådana
uppviglande element som »socialistotyget» och
»fritänkarne», också med de af Ullman anförda bångstyriga
herrans tjänare.

Man skulle sålunda kanske i den närmaste tiden
hitta på att få se andra präster bakom gallret än
sådana som stulit sparbankskassor eller gjort annat
otyg, men det har nog ingen större fara. Ullmanska
gardet blir nog icke så talrikt, ty känner man de
svarta herrarne rätt, säga de nog icke upp sin förbindelse
med staten, så länge den icke rör vid deras feta löner.
Men drag in dem och man skall få se att hela den
svarta skaran skall väsnas värre än en hop korpar
kring ett as.

***

Pastor primarius Fehr passade på att vid
Luthersfesten ge katolikerna en gliring. Så liknade han
katolicismen vid en nattuggla, som skydde ljuset, medan
lutheranismen voro en örn, som höjde sig mot detta
samma ljuset.

Hm! Måhända hade mäster Fehr mera rätt än
han anade, ty begge två fåglarne som han tog till
liknelse, äro roffoglar, och som bekant gör örnen
betydligt mera skada än nattugglan, ja det blir till
och med en fråga om den senare är ett skadedjur alls,
åtminstone här i våra trakter. Det är också om
jag så får uttrycka mig, mera metod i galenskapen
i den katolska religionen än uti den lutherska;
därför är den också bestämt mindre farlig än den senare.

***

Nu får man antaga att republiken uti Brasilien
är grundfäst, ty själfva ärkebiskopen i Rio har
välsignat regeringen.

Ja, de prästerna, de finna sig alltid snart tillrätta
med alla förhållanden! Bara man icke rörer vid
prästsäcken så ge de tusan om de mottaga sina löner och
mandater af republikanska eller kungliga ämbetsmän.
De hafva i alla tider förstått att vända kappan efter
vinden, men så ha de också som kår varit så fulla af
hin, att de alltid hållit med det partiet som blifvit
starkast. Se där styrkan i deras politik ty då dessa herrar
alltid haft stort inflytande på massorna ha i regel
alla partier kurtiserat dem.

När den svarta skaran nu är så topp tunnor rasande 
på socialisterna är det utan tvifvel af den orsak,
att de veta att uti den socialistiska staten är lika litet
att fiska för prästerna som för alla de andra
parasiterna.

***

Det är icke så länge sedan kronprinsen skänkte
en hel del fasaner till härvärande adelsklubb. Nu
veta tidningarna berätta att kronprinsessan skänkt
en väggklocka till Svea lifgardes officerare. Så nu
veta dessa hvad klockan är slagen! Åhja, det kan ju
aldrig skada i dessa tider att stå på god fot med
officerarne, om också det icke just är att befara att
våra gardeslöjtnanter skola göra som sina kamrater
i Brasilien, jaga bort herrans smorda och proklamera
republiken.

***

Det har lyckats vederbörande att snoka reda på
en ny majestätsförbrytare, denna gång en f. d.
kronofogde I. T. Berg. Han hade på en härvarande
källare, antagligen lifvad af den svenska nektarn, gifvit
sina allt annat än rojalistiska känslor luft, något som
så förtröt en tysk fabrikör F. Kühl, att han skyndade
sig att angifva den rabulistiske f. d. kronofogden,
hvilken härför häktats, men af kunglig nåd frigifvits.

Nu kan väl systemet icke hedra sig mera än det
gör, när det sjunkit så djupt att det låter häkta
svenska män på angifvelse af tyska tvifvelaktiga
individer. Det skulle vara intressant få reda på om
fabrikör Kühl blifvit anstäld som spion, kanhända hos
herr Rubenson, ty det är ju icke så länge sedan herr
R. uppkallade en person, anstäld vid en härvarande
aftontidning, och tillbjöd honom att, mot erkänsla
förstås, söka lämna honom upplysningar om hvad
socialisterna togo sig före. Han visste nämligen att
ifrågavarande person var känd i det socialistiska
lägret. Men i then natten fick Rubenson intet.

Kanhända man nu lyckats bättre med fabrikör F.
Kühl, hvem vet, kanske han är en present af
Bismarck?

Under alla omständigheter, nu ha vi snart allt
fullt »europeiskt» här uti Sverige; det fattas bara ett
attentat, men vänta, det kommer nog nu sedan vi
blifvit lyckliggjorda med tyska spioner.

***

Som läsarne sett i förra numret af S. D. har eder
schavottör utsigt att få en duell med en af
frälsningsarméns kaptener. Inte för det jag är så modig af
mig, men mera skräddare är jag ändå inte än att
jag nu, sedan jag fått upplysning om att »kaptenen»
tillhör det feminina, skall våga en dust om det gäller.

Jag hade nämligen, som läsarne veta, efter
Stridsropet berättat, huru »kapten» Sjödin haft en bönenatt
i sällskap med Anette Andersson. Kaptenen
upplyser nu om att hon är en kvinna samt att hon »för
sin del hädanefter vid originaluppsatser» skall utsätta
sitt dopnamn.

Bravo! Så har ju ändå schavotteringen uträttat
något! Måtte nu bara de andra »officerarne» och
»soldaterna» af den tappra armén följa exemplet,
så slipper man att förväxla kommendör Ouchterlonys
kjol- och byxklädda stridsmän med hvarandra.

Sålunda var den där »dumheten» ändå icke så
»kollosal» som »kapten» Anna Sjödin ansåg. Men
jag kan, efter att ha tagit närmare reda på
»kaptenens» person, icke låta bli att uttala min förvåning
öfver, att hon fått befäl att föra i »armén», ty såsom
folkskolelärarinna i Östermalms folkskola vid
Riddaregatan hade hon icke mera anlag för att föra
kommando och hålla diciplin i klassen, än att en fröken
Henrikson måste beordras till hennes hjälp i detta
afseendet!

Men kanhända det kompani vid frälsningsarmén,
som Anna Sjödin har befälet öfver, hörer till det
otäcka könet, och att hon bäst kommenderar det
genom sin svaghet.

(Socialdemokraten.)


"Det nya systemet"
eller
När ärkepappa blef statsminister.

(Skrefs å Långholmens kronohäkte 1888 under min
fängelsesejour.)

Den olycksfågeln till ångköksmänniska han drog
alltså icke blott alla de valda
Stockholms-representanterna med sig i fallet, utan hela det liberala systemet
följde efter! Situationen är så komisk att man måste
skratta åt hela eländet. På Temptanders taburett
skall alltså ärkepappaRyktet gick att dåvarande erkebiskop Sundberg skulle
bli statsminister. trona och från sin
upphöjda plats söka att få statsvagnen, som hr T. kört
i diket, upp igen. Hvilka kötteder skall han icke
utslunga under det Sisyphusarbetet! Det bör
riktigt vattnas i munnen på »djäflarnes öfverste».

Hvem hade emellertid kunnat ana att den
Themptanderska ministären skulle få ett så
snöpligt slut! Att icke hr T. försökte slå en politisk
saltomortal öfver Ångköks-Lasse hellre än att gå och
ramla öfver denna stackars sate, som de liberalas
försyn, f. d. korrekturläsaren i Vårt Land Berndt
Lundqvist, ställde i vägen för honom. Själfva
Smithens generalhumbugsringrörelse tog icke ett så
snöpligt slut, ty af den finnes åtminstone något kvar, en
grötbutik och ett pantlånekontor. (Och nu en bank.
Sätt. anm.) Men hvad finnes väl kvar af det
liberala systemlet annat än svikna förhoppningar?

Sådana voro de tankar som genomkorsade mitt
hufvud en afton för några dagar tillbaka, då jag i
mitt «krypin« uti min lilla vrå »bland bergen» läst
Högsta Domstolens utslag öfver Stockholmsvalet,
hvilket eklatant bevisar att vi här i landet ha en —
gud bevare mig för att säga något illa om vår
regering och riksdag, jag sitter ju där jag sitter för
mina synders skull mot desamma! — jag menar en
»utmärkt» regering och riksdag, hvars lagstiftning
kommer att bli odödlig, såvida bara någon i en
framtid gitter att studera densamma. Ärkepappa var
sålunda den som skulle göra't, som skulle få det
ärofulla värfvet att klifva upp på den ledigblifna
statsministerstaburetten. Hela aftonen fortfor jag att
spekulera på huru allt skulle komma att gestalta sig
sedan krumstafbäraren blifvit statsminister, och med
hufvudet fullt af tankar, den ena barockare än den
andra, föll jag slutligen i sömn. Men det »nya
systemet» fortsatte att förfölja mig i drömmen. Hur det
tedde sig skall jag här berätta.

***

Themptander var borta. Han gick sin väg, då
han insåg att han genom en ny upplösning intet skulle
vinna, utan måhända brödtullsifrarne skulle komma
ännu starkare tillbaka. Det stora flertalet skref
nämligen orsaken till det härskande eländet på
räkningen af den politik, som förts, och i sin förtviflan grep
man såsom den drunknande efter ett halmstrå. De
sirénsånger »Vårt Land» och de öfriga
brödtullstidningarne kvädde att allt skulle bli så bra, så bra,
bara vi finge spanmålstullar, vunno till sist gehör bland
de förtviflade, och det nya systemet hade börjat.

Ärkepappa hade gifvit krumstafven fan, som
han själf uttryckte sig, och påtagit sig att bilda ny
ministär. Detta hade sig nu ickte så lätt, men
sedan på »Vårt Lands» och »Väktarens» förslag böner
från alla landets predikstolar en månads tid
uppsändts till den gamle judeguden, att han ville vara
så nådig att låta sitt ljus lysa för ärkepappa så
att han kunde finna fullt värdiga kolleger i sitt
ansvarsfulla värf, hade det till sist lyckats honom att
få ministären färdig.

Redan namnen på dess medlemmar visade att
här var det folk, som visste hvad de ville.
Ärkepappa hade själf tagit finansportföljen om hand,
och han förstod att sköta kassan såsom endast en
präst förstår det. Inrikesminister var friherre
Klinckowström, kyrkominister prästen Redelius,
krigsminister Boström till Östanå, marinminister Liss Olof
Larsson (den stora vattumannen), utrikesminister
Hisingsklockaren Jöns Rudbäck. Blott en var kvar på
det att icke det skulle vara någon »felande länk» i
kedjan mellan det gamla och det nya — Steyern var
fortfarande justitieminister. Ärkepappa hade
förgäfves sökt bland hela tullifrarekåren utan att finna
någon härtill mera lämplig person. Men så hade han
också redan visat sig förtroendet fullt värdig. Det
hade lyckats honom att få censuren återinförd
och hr Personne var utnämd till general-öfver-censor.
För att stäfja det politiska själfsvåldet var vidare
en kungl. förordning utfärdad, som åter införde
prygelstraffet för smärre politiska förseelser;
borgmästaren i Jönköping var utnämd till profoss och
såsom hans medhjälpare fungerade kronofogden
Åhlén i Bro.

Till ärkebiskop hade lektor Waldenström för sitt
nit i den »sanna» folkupplysningens tjänst blifvit
utnämd. Han hade gifvit en god dag sina separatiska
åsikter och med glädje mottagit utnämningen.
Såsom en kyrkans öfverherde ägnar och anstår
uppträdde han nu med fasthet och skärpa mot
sektväsendet. Till officielt organ var »Vårt Land» antaget,
och i förargelse häröfver redigerades Postgumman
såsom oppositionsorgan mot det nya systemet.
Svenska Dagbladet var statsministerns inspirerade lif- och
husorgan; såsom fast medarbetare var här anställd
»Smålands Sigurd», hvilken flyttat till Stockholm
sedan Växiö förefallit honom osäker på grund af att
svinpesten utsträckte sig ditåt.

En af den nya ministärens första handlingar
hade varit att utnämna ny öfverståthållare och
polismästare i Stockholm. Den förra platsen var besatt
med Curry Treffenberg, som på grund af sina
inlagda förtjänster vid Sundsvallssträjken ansågs bäst
förstå att tukta Stockholm-packet. Till polismästare
hade på grund af »Vårt Lands» förord utsetts major
Kilman, hvilken i tacksamhet häröfver lät
konstaplarna bära rundt prenumerationscirkulär på »V. L.»
Såsom polisintendent fungerade kronofogden von
Rehausen.

En ny förordning om tillåtelse att afhålla
offentliga möten var äfven i nåder utfärdad. Den skilde
sig icke på annat sätt från den under
Themptanderska ministären gällande än att mötes-tillställare
skulle ha varit i kommunen i fem år fast bosatt man och
svara skatt till stat och kommun för minst 3,000
kronors inkomst. Genom en liten ändring i
stämpelförordningen skulle vid resolutionens mottagande för
framtiden erläggas 100 kr. Rätten att upplösa möten
hade för statens allmänna säkerhets skull utsträckts
till fjärdingsmän och ordinarie prästmän.

***

Att ministären var fast besluten att icke tåla
några uppviglingsförsök framgick därutaf att det
numera icke allenast var socialdemokrater, som fingo
sitta emellan. Redaktör Hedlund i Göteborg hade
nyss ådömts 9 månaders fängelse, för försök att
uppvigla de lägre klasserna. Han hade nämligen i sin
tidning framhållit nödvändigheten af att rösträtten
till andra kammaren utsträcktes till alla myndiga
medborgare så, att alla de som nu stå under strecket
skulle ha rätt att välja en representant för
hvarje län. Men då ministären Sundberg ansåg
ett dylikt radikalt förslag så farligt för staten, att
om det genomfördes det skulle hafva dess omedelbara
omstörtning till följd, och då man vidare icke kunde
vara säker på hurudana personer som valdes af
dessa under strecket stående, blef åtal väckt mot hr
Hedlund med ofvannämda resultat. Det hjälpte icke
att hr H. inför rätten visade att han i sin tidning
framhållit »faran af att låta de obildade välja
representanter», och försäkrade att det var af verklig
fosterlandskärlek han framlagt sitt förslag, ja det
hjälpte icke ens att han tillade att åtgärder ju kunde
vidtagas för de öfriga representanternas säkerhet, för
den händelse man fruktade något från de
orepresenterades representanter. Sålunda kunde en särskild
plats åt dem beredas, skild genom ett lämpligt
galler så att ingen propaganda bland de öfriga
representanterna kunde bedrifvas, i synnerhet bland dem
från landet, hvilka han, Hedlund, af egen
erfarenhet visste man kunde inbilla hvad som hälst.
Vidare kunde man ju låta visitera dem för hvarje gång,
innan de fingo tillträde till kammarens
förhandlingar, för att utröna om de hade dynamit eller något
annat sattyg på sig. Men Steyerns domstolar visste
hur de hade att välja sina jurymän; Hedlund fälldes
i sju af de åtta mål, hvari åtalet efter häfdvunnen
god sed delats, och »i ena bot» fick han krypa in,
han som andra.

Redaktören för Öresundsposten hr F. T. Borg
var ändå den, som rasade värst mot det nya
systemet. I sin tidning lät han sin ansvarig skälla värre
än en bandhund på »krumstafs-ministären», som han
kallade den. Underligt nog gick han fri från alla
obehagligheter, om man undantager att han efter
förutgången dom varit under profossens
medhjälpares behandling. Svenska Dagbladet betonade alltid
att det enda man borde göra med Borg Var att sända
honom till en vårdanstalt såsom lidande af obotlig
sinnesslöhet, som hindrade honom att förstå vare
sig själf eller andra.

***

Jag själf hade fått ett års fängelse igen för det jag
skulle ha sagt att de flesta fogdarne kunde man gärna
utan lag och dom hänga, ty de hade gjort sig
förtjänta däraf. Det tjänade icke till något att jag för rätten
framhöll att jag endast citerat Karl IX efter
Starbäcks af regeringen gillade svenska konungarnes
historia. Jag var redan införpassad till Långholmen
för undergående af straffet. Min gamle vän Dagens
Nyheter hade blifvit ett kraftigt oppositionsorgan
och var så mycket farligare som Wall icke allenast
förstod att under skämtsamma och bitande rubriker
gifva ministären den ena dufningen värre än den
andra, utan äfven den publiken, bland hvilka hans
organ hade största spridning, af denna orsak, begynte
finna politiken »rolig», i stället för att de förut hört
till de stilla i landena. Sålunda kunde man ofta
numera få höra pigorna i gathörnen fälla giftiga
anspelningar mot flera polisförordningar, bland andra mot
den, som förbjöd alla andra tillställningar i Frisens
park, vid Lill-jans och Ugglevikskällan än af de
frälsningsarmén arrangerade. Ministären hade redan
länge haft sin uppmärksamhet hänvänd på den farliga
propaganda Wall sålunda i sitt organ bedref, en
agitation så mycket vådligare, som pigorna stodo i en
liflig beröring med den härvarande kasernerade
militären. Ändtligen hade ett tillfälle yppat sig att få den
farlige fast för en notis under rubriken
»Tullsträfvarnes primarius på jagt efter turnyrer» — en giftig
anspelning på huru hans f. d. helighet en afton i
skumrasket, just som han kom från riksdagen där
han framlagt ett lagförslag om införandet af förhöjd
tull på de tillgängliga turnyrernas fält, jagat efter
några damer, som innehade dylika plagg. För
»smädelse mot riksstyrelsen» dömdes nu Wall till 6
månaders fängelse och hans tidning konfiskerades på
en vecka.

Jag satt just i min cell och läste om att
syndaren dagen förut blifvit transporterad ut till
Långholmlen. »Hvem skulle väl trott att Wall och jag
skulle komma att befinna oss under detta tak
tillsammans», mumlade jag för mig själf och kastade
bort tidningen samt började med långa steg vandra
fram och åter i min cell, spekulerande öfver alltings
föränderlighet. Men hvem kan beskrifva min
förvåning, när jag en 14 dagar efteråt kom underfund
med att Dagens Nyheters statsfarlige redaktör
hade sin cell vid sidan af min egen! En afton då jag
hämtade min gröt-terrin utanför celldörren, får jag
nämligen se en skymt af den lille välkände figuren,
just som han transporterade sin grötburk in till sig.
Då han fick ögonen på mig, hväste han mellan
tänderna: »det nya systemet, det kan man tacka er
för, ert socialist-byke, ty det var ni som splittrade
de liberala genom att taga arbetarne från oss!» så
mycket hann han säga, innan vakten närmade sig.

»Lika rasande på socialisterna nu som förut»,
tänkte jag då jag kom in i min cell. Inte ens så
mycket tycks ha gjort honom klokare! Det vär en
lycka emellertid att inte vakten var så nära, att
han hörde det, ty då hade det kostat honom några
dagars »mörk», stackars karl. Men ingen undgår
sitt öde. En tid efteråt, just som vi fått aftonbönen
serverad uppläste fanjunkaren för oss fångar — n:r
174 har blifvit ådömd 6 dygns mörk cell för det
han ritat i cellgården — 174 — det är ju min
publicistiska granne. Det bärer upp åt väggarne för den
stackars lille Rulle Wall huru han än ställer sig
under det nya systemet, tänkte jag, sinkabirum när han
ritar i sitt pigorgan och sinkabirum när han ritar på
cellgårdens väggar. Håll upp med att rita Rulle lille.
Det är bättre att hålla dubbelbröllop som
»tidningsfurste», och få festligheternas glans utbasunade af
K. R. och det sanningsvittnet att skrifva: allt detta
har gjorts icke af fåfänga och begär att komma in
i societeten, utan för att häfda och framhålla
pressens makt...

— — — — — — — — — — — — — — — —

En klocka ljöd och väckte mig ur sömnen. Det var
uppstigningssignalen. Sex på morgonen alltså. »Det
nya systemet», det var då bara en dröm, — ännu så
länge — men det är ingen dröm utan en verklighet
att här sitter du själf, min käre August Palm, under
det gamla, det prisade »liberala» systemet! Men
nu fort att skrifva med halfvakna tankar, så få vi se
i huru mycket jag blir sanndrömmare, tänkte jag,
medan jag lik en fångad björn i sin bur luffade fram
och åter i cellen — jag »tog mig min
morgonpromenad», som öfverklassen säger.


OBSERVERA!!

Ny upplaga är utkommen af

HYCKLARE.

En bok om samhällets martyrer.

Af FREDRIK PERSSON.

INNEHÅLL: Justitia. — En förtappad. — Parasiter. — Kampen för lifvet.
— Den röda vågen. — Ett diktaröde. — Lagens offer. —
Olämplig. — Till döds. — Bojor.

OBS.! Första upplagan slutsåldes på 14 dagar.

GUSTAF LINDSTRÖMS FORLAG.

Malmskilnadsgatan 25, STOCKHOLM.

Boken kan äfven fraktfritt erhållas hos förlaget, om 1 krona
insändes i postanvisning.

Klubbar och föreningar torde utse kommissionärer som
rekvirera anteckningslistor.

NY 1-KRONAS-BOK.

I hvarje bokhandel är utkommen

JAZIDS ÄFVENTYR

— af —

AXEL IDESTRÖM.

Pris 1 Krona.

GUSTAF LINDSTRÖMS FÖRLAG.

25 Malmskilnadsgatan 25.
— STOCKHOLM. —

Insänd 1 kr. direkt till förlaget, så sändes boken
fraktfritt.


