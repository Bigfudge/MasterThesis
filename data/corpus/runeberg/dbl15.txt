DANSK
BIOGRAFISK LEXIKON,

TILLIGE OMFATTENDE
NORGE FOR TIDSRUMMET 1537-1814.

UDGIVET
AF
C. F. BRICKA.

XV. BIND.
SCALABRINI-SKANKE.

KJØBENHAVN.
GYLDENDALSKE BOGHANDELS FORLAG (F. HEGEL & SØN).
GRÆBES BOGTRYKKERI.
1901.

<chapter name="Scalabrini, Paolo, 1713-1803, Musiker">

<b>Scalabrini, Paolo,</b> 1713-1803, Musiker, kom til Kjøbenhavn 
i Slutningen af 1747 med et til Hoffet engageret italiensk Opera
selskab under Ledelse af Pietro Mingotti, hvis Komponist og
Kapelmester han da havde været i nogle Sæsoner. Operaforestillingerne,
der vare noget nyt her til Lands, begyndte paa Charlottenborg 18.
Dec. og gjorde stormende Lykke. Dronning Louise sværmede for
italiensk Musik, og da S. viste sig at være en rutineret Musiker
med et frugtbart og behageligt melodisk Talent, blev han 15. Juli
1748 udnævnt til kongl. Kapelmester i Steden for Scheibe, der
var en erklæret Modstander af den moderne italienske Opera, og
hvis Stilling ved Hoffet som Følge deraf var bleven uholdbar. Det
varede ikke længe, inden S. igjen maatte vige for Sarti (XIV,
606). Denne kom her til med Mingottis Selskab i 1753 og blev
1755 kongl. Kapelmester; men S. vedblev dog at opholde sig i
Kjøbenhavn og knyttedes atter til Hoffet i 1768 som Kapelmester
ved en italiensk komisk Opera, som da blev oprettet. Ved Sartis
Landsforvisning 1775 antoges S. paa ny til Hof kapelmester og
beklædte derefter denne Stilling indtil 1781, da han efter at have
mistet sin Hustru vendte tilbage til Italien, hvor han døde i Lucca
1803 i den høje Alder af 90 Aar. Han var gift med den indtagende 
Intermezzosangerinde Grazia f. Mellini, der samtidig med S.s
Ansættelse som Kapelmester 1748 blev udnævnt til Hofsangerinde
(d. 16. Febr. 1781, 61 Aar gammel). Efter hendes Død ægtede han
i Italien Sangerinden Teresa Torre, som han havde bragt med her
til 1768, og som i flere Aar sang i den italienske Opera i
Kjøbenhavn.

S. udfoldede en kvantitativt meget betydelig Produktivitet
baade paa Operaens og Kantatens Omraade. Fra de første Aar 
af hans Virksomhed her kunne exempelvis nævnes Operaerne
«Didone», «Demetrio», «Artaserse», «L'Adriano» og «Siroe». Til
nogle af disse var dog til Dels benyttet Musik af andre Komponister, 
og S. synes i det hele ligesom adskillige af hans Landsmænd 
ret ugenert at have tilsidesat de kunstneriske Hensyn for
de praktiske. Det omtales saaledes, at han endog ved almindelig
yndede Syngespil lavede om paa Musikken for Sangernes Skyld,
saa at den paa mange Steder ikke var til at kjende igjen. Efter
at han i det alvorlige Fag var stillet i Skygge af Sarti, dyrkede
han især Intermezzoet og den komiske Opera. «Den belønnede
Kjærlighed», som han havde komponeret til en italiensk Text, der
blev oversat paa Dansk (1758), var det første af danske Sangere
paa Theatret opførte større Syngespil. Senere skrev han til dansk
Text «Geniernes Fest» (1760) og Syngestykket «Oraklet» (1776).
Mange af hans Kantater og andre Lejlighedskompositioner ere
ligeledes komponerede til danske Texter, hvoriblandt flere af Ewald.
Til disse høre Kantaterne til Kongens Fødselsdag 1771 og 1772
samt Forspillene «Cereris og Thetidis Strid» (1774) og 
«Landsbyhøjtiden» (1775). Han komponerede ogsaa et Passionsoratorium
af Ewald (1771), hvortil Schulz senere skrev en ny Musik («Maria,
og Johannes»). Kun ét af hans Værker overlevede ham: Musikken
til Wessels Parodi «Kjærlighed uden Strømper» (1773), hvormed
han, sikkert meget imod sin Vilje, bibragte den italienske Opera,
som han selv havde introduceret her i Landet, det sidste,
dræbende Stød.

Overskou, Den danske Skueplads II-III. 
Collin, For Historie og Statistik II, 218 f. 241. 
Musikforeningens Festskrift I.

<i>V. C. Ravn.</i>

</chapter><chapter name="Scavenius, jvfr. Skavbo.">

<b>Scavenius,</b> jvfr. Skavbo.

</chapter><chapter name="Scavenius, Christian, 1670-1732, Højesteretsjustitiarius">

<b>Scavenius, Christian,</b> 1670-1732, Højesteretsjustitiarius. Han
var Søn af nedennævnte Generalprokurør Peder L. S. og fødtes 22.
Okt. 1670. 1692 kom han paa det ridderlige Akademi i Kjøbenhavn. 
1701 fik han Titel af Kancelliraad, blev senere Assessor i
Hofretten, udnævntes 1705 til Justitsraad, 1716 til Kommitteret i
Politi- og Kommercekollegiet og blev 1717 Etatsraad. 1720 fik han
Befaling til i Rostgaards Sted at fungere som Justitiarius i
Højesteret og blev Aaret efter indsat i dette Embede. Den Tid, han
forestod Landets højeste Domstol, betegner et lidet opbyggeligt
Afsnit af Højesterets Historie. Assessorerne udebleve hyppig fra 
Møderne, Tallet af de resterende Sager voxede i betænkelig Grad,
Skjænk og Gave gik i Svang paa den ublueste Maade. 1725 nedsattes 
til at undersøge disse Misbrug en Gehejme-Inkvisitionskommission, 
der i sin Betænkning erklærede, at Højesteret «daglig
violeredes ved hans utilladelige Direktorium», og S. erklæredes for
skyldig i at have modtaget Bestikkelser. 1726 blev han afskediget
i Naade. Ved Christian VI's Tronbestigelse udnævntes S. til
Konferensraad «med Rang foran dem, som efter hans Dimission vare
forfremmede», kom atter til at votere og blev Medlem af en
Kommission til at indgive Forslag om Lavenes Artikler og Privilegier.
S. døde allerede 30. Nov. 1732. Hojer kalder ham en forstandig
og vakker, men pengebegjærlig Herre. S. ægtede 21. Sept. 1698
i Kjøbenhavn Ingeborg Christine Hjort (døbt 23. Marts 1680 i
Kjøbenhavn, gravsat 27. Avg. 1748 sammesteds), Datter af 
Etatsraad Peder Sørensen H. og Anna Winding.

S. Vedel, Den dansk-norske Høiesterets Hist. S. 183 ff. 
C. Bruun, Fr. Rostgaard. 
Danske Saml. IV.

<i>Louis Bobé.</i>

</chapter><chapter name="Scavenius, Jacob Brønnum, 1749-1820, Godsejer">

<b>Scavenius, Jacob Brønnum,</b> 1749-1820, Godsejer. Jacob
Brønnum, født i Skagen 2. April 1749 som den 9. af 11 
Søskende, Søn af Handelsmand Peder Christensen Brønnum eller
Brøndum og Anne Ibsdatter, blev 1770 Student fra Aalborg Skole
og kaldte sig herefter med det ham i det latinske Testimonium
tillagte Navn Scavenius (&#596;: Skagbo). Han tog ingen Embedsexamen, 
men traadte som Volontær ind i Rentekammeret og arbejdede
her nogle Aar, indtil han 1776 fik en Ansættelse som Assistent i
det asiatiske Kompagnis Tjeneste i Ostindien, hvor han snart blev
Faktor. Efter at have tilbragt 15 Aar i Bengalen vendte han 1792
tilbage til sit Fædreland med en Formue paa o. 2 Tdr. Guld og
belønnet af Kompagniet med en Medaille. Sine Penge anbragte
S. i Jordegods, i det han 1793 for 200000 Rdl. kjøbte det til fri
Ejendom overgaaede Lindencroneske Stamhus, bestaaende af Godserne 
Gjorslev, Erikstrup og Søholm i Stævns; 1798 erhvervede han
desuden for 102000 Rdl. Klintholm Gods paa Møen. Som
Godsejer havde S. store Opgaver at løse, og han løste dem med
Dygtighed. Paa Gjorslev og de andre sjællandske Godser havde
Etatsraad Lindencrone forløftet sig paa den Opgave at emancipere
Bønderne (s. X, 313), der ved hans uegennyttige Bestræbelser kun
vare sunkne dybere; en Hovedgrund hertil var vistnok, at
Udskiftning ikke samtidig var foregaaet. Dette betydelige Arbejde 
satte S. nu i Værk, og det bar snart velsignelsesrige Frugter saa
vel for Bønderne som for Herskabet. Han lod derhos Skovene,
som hidtil havde ligget til Græsning for Bønderne og Forpagterne,
indhegne og frede; den Produktion af Kridtsten, der dreves paa
den til Godserne hørende Stævns Klint, forøgede og forbedrede
han meget og anlagde Kridtfabrikken ved Bøgeskov. L. Engelstoft
kunde saaledes vistnok med Grund 1813 udtale, at S. ved en
fornuftig og velordnet Bestyrelse havde femdoblet disse Godsers Værd.

Men S. var ikke alene den praktiske Mand; han var tillige
en Mand med mange aandelige Interesser, der væsentlig samlede
sig om Mathematik, Historie og Sprog, i hvilke han havde gode
Kundskaber. Hans eget Forfatterskab er dog ringe, i det han kun
har ladet trykke en Sang om Indfødsretten (1777) og 2 Betænkninger 
om Faktoriernes Skadelighed (1796); men en af ham 1815
udsat Belønning fremkaldte Werlauffs og Nic. Outzens Afhandlinger
om det danske Sprogs Historie i Slesvig. Denne hans litterære
Interesse viste sig ogsaa deri, at han 2 Gange tilkjøbte sig store
Bibliotheker. Det første, der var samlet af Underbibliothekar ved
Kongens Haandbibliothek P. T. Wandall, og som bestod af over
13000 Bind, henhørende til den danske, norske og holstenske
Litteratur, fortsat lige til Udgangen af 1793, henstod endnu i
Wandalls. Værelser paa Christiansborg Slot, da dette brændte 1794 
og dermed denne kostbare Bogsamling, som S. havde bestemt til
offentligt Brug, i det det var hans Hensigt tillige at henlægge en
Kapital til dens Fortsættelse. En ganske lignende Skæbne ramte
det Bibliothek, som S. kjøbte af Notarius publicus C. Schmidt; det
var af samme Art som det Wandallske, maaske endnu værdifuldere.
Ved Bombardementet 1807 blev det Luernes Rov i S.s Gaard i
Klædeboderne (nu Skindergade Nr. 38) tillige med de litterære
Skatte, som S. tidligere havde erhvervet, f. Ex. paa Avktionen
efter Advokat Uldall. Dog tilvejebragte S. senere betydelige
videnskabelige Samlinger, som han opstillede paa Gjorslev. Efter et
langt og virksomt Liv døde S., der 1793 var bleven Justitsraad og
1811 Etatsraad, paa Gjorslev 20. Juni 1820 «som en elskværdig,
blid Olding, savnet og højtagtet af mange, der med Taknemmelighed 
velsigne hans Minde». Han havde o. 1794 ægtet Karine Lucie
Debes (f. 1775 d. 25. Jan. 1825), Datter af Højesteretsassessor,
Justitsraad Lucas D. og Christine f. Suhr.

Werlauff, Efterr. om det st. kgl. Bibl., 2. Udg., S. 277 f.
Erslew, Forf. Lex.
Danske Herregaarde VII: Gjorslev; XVI: Klintholm.

<i>G. L. Wad.</i>
</chapter>
<chapter name="Scavenius, Jakob Frederik, f. 1838, Politiker, Kultusminister">

<b>Scavenius, Jakob Frederik,</b> f. 1838, Politiker, Kultusminister, 
Søn af nedennævnte Kammerherre Peter Brønnum S. Han
er født i Kjøbenhavn 12. Sept. 1838, blev 1857 Student fra
Metropolitanskolen og i Sommeren 1863 Cand. polit. Strax derefter 
begav han sig paa Rejse, men den blev af kort Varighed. I Nizza
naaede Efterretningen om Frederik VII's Død ham, og kort efter
kom Budskabet om Krigen med Preussen og Østerrig. S. betænkte
sig ikke et Øjeblik paa at rejse hjem; hans levende Nationalfølelse
og tidlig vaagnede Forstaaelse af de Forpligtelser, der fulgte med
hans sociale Stilling som Arving til udstrakte Godser, gjorde ham
Beslutningen om at stille sig til Raadighed for Fædrelandet let og
naturlig. Efter sin Hjemkomst meldte han sig som frivillig og
blev antaget som Officersaspirant. Med 18. Infanteriregiment
deltog han i den haardnakkede og blodige Kamp 29. Juni 1864 paa
Als. For sin Deltagelse i Felttoget blev S. dekoreret med
Danebrogsmændenes Hæderstegn.

Den Fare, hvori Danmark var blevet stedt ved Kong Frederiks 
Død, Feltlivet, Fredslutningens forfærdelige Alvor og endelig
den efterfølgende Tids nationale Haabløshed -- alt dette afsatte
hos S. saa dybe Indtryk, at de bleve bestemmende for hele hans 
Livssyn. Kjærligheden til Fædrelandet og med den ogsaa Bekymringerne 
for, hvorledes det skulde gaa Nationens Selvstændighed,
bleve hans Tankers Beskæftigelse. Den sorgfri Tilværelse med Idræt
og selskabelige Adspredelser, der var ham forbeholdt som Arving
til store Godser, udøvede paa langt nær ikke den samme Tiltrækning 
paa ham som paa de fleste af hans Standsfæller. Ingen er
saa ofte bleven kaldt «Junker» som S., -- ingen har haft saa faa
af Junkerens Interesser som han. Han søgte Forbindelse med og
Indflydelse paa det offentlige Liv for at bidrage til den nationale
Gjenoprejsning og Udvikling. Under Paavirkning af Faderen og
enkelte andre af de store Jordegodsbesiddere, der i National-Liberalismen 
saa deres farligste Modstander, tog S. afgjort Stilling mod
dette Parti, som han tillagde Hovedskylden for Danmarks Ulykker.
Da han i en Alder af 26 Aar stillede sig til Valg i Præstø Amts
i. Valgkreds, var det som Bondevennernes allierede. Med den
Tilbøjelighed for kategoriske Udtalelser, som man kan forfølge
gjennem hele hans politiske Karriere, udtalte S. i 1865 paa et
Valgmøde, at han langt hellere vilde finde sig i et Bonderegimente
end i at terroriseres af det System, Hall repræsenterede. Paa
Valgdagen formulerede han end videre sit Program saaledes, at det var 
hans Opgave «at styrke Kongens Stilling ved at bringe ham til at
støtte sig til Landbostanden». Netop paa dette Tidspunkt havde
det konservative Ministerium Bluhme-David sluttet Forbund med
sine tidligere Modstandere, de national-liberale, for at gjennemføre
Grundlovsudkastet. Imod denne Koalition var det, at S. og
Avgustforeningens Medlemmer stillede Alliancen med Bondevennerne. Ved
Valget 30. Maj 1865 valgtes S. til Rigsraadets Folketing, dog med
ringe Majoritet.

Samme Aars Sommer deltog S. i de Forhandlinger, der gik
forud for Afstemningen 28. Avg. 1865 om de ved Afstaaelsen af
Slesvig nødvendiggjorte Grundlovsforandringer. Under disse
Forhandlinger befandt han sig i Overensstemmelse med de Politikere,
som nogle faa Maaneder senere gennem Oktoberforeningen
samledes om et fast Program. S. var tilstede i Hotel Fønix 10. Okt.
1865, da Foreningen stiftedes ved en Sammenslutning mellem den
J. A. Hansenske og Frølundske Side af Bondevennerne og
Repræsentanter for det større og mindre Landbrug med den Opgave at
faa Grundloven gjennemført og et konservativt Landsting indført.
Ved Valget i Juni 1866, der bragte S. ind i Rigsdagens Folketing,
støttedes han da ogsaa stærkt af Bondevennerne, ligesom det for
en væsentlig Del var ved deres Stemmer, at han valgtes ind i
Finansudvalget fra Samlingen 1865. Under Ministeriet Frijs stod
S. som et paalideligt Medlem af det Flertal, for hvis Anskuelser
Regeringen, i alt Fald i Begyndelsen, var et korrekt Udtryk. Den
unge Godsejer, der ved Faderens Død 1868 havde arvet de vidtstrakte 
Besiddelser, var ikke Taler. Men allerede ved sin første
Optræden i Tinget gjorde han sig gjældende ved Dybden og
Styrken af sine Anskuelser og ved den Alvor og Klarhed, hvormed
han satte sig ind i Lovgivningsarbejdet. Den samme Anerkjendelse
bliver ham til Del den Dag i Dag. Naar S. undertiden synes at
lægge en alt for selvsikker Overlegenhed for Dagen, saa er det i
Virkeligheden hans Usikkerhed paa Talerstolen, hans Forlegenhed
over at skulle lede efter det kongruente Udtryk for sine Tanker,
som tvinger ham til at udtale sig i den kategoriske Form, der ofte
har skadet ham; selv nu, efter 35 Aars Praxis i det offentlige Liv,
søger S. forgjæves at skjule sin oratoriske Forlegenhed under en
hakkende Lapidarstil.

Da det forenede Venstre stiftedes 1870, brød S. fuldstændig
med sine gamle allierede, Bondevennerne, og sluttede sig, i god
Konsekvens med sit oprindelige Standpunkt, til det konservative 
Parti; han blev et af dets mest indflydelsesrige Medlemmer, der
bestandig havde Sæde i Finansudvalget, hvis Mening blev hørt med
Opmærksomhed, og hvis Raad blev indhentet i alle vigtige
Tilfælde, særlig under Kriserne 1875 og 1877. S. viste i Tinget en
overordentlig Arbejdslyst og Arbejdsevne. Navnlig de militære
Spørgsmaal optoge i høj Grad hans politiske Interesse.
Begivenhederne i Evropa 1870 gjorde et dybt Indtryk paa ham. Da 
det tyske Riges Oprettelse havde gjort ham det klart, at Haabet om
en snarlig national Oprejsning for Danmark maatte opgives, blev
det for ham en Hovedopgave at styrke Folkets Selvtillid. «For
at et Folks Aandsliv ikke skal stagnere, er det nødvendigt, at der
ogsaa udad til dog er en Mulighed for Bedrift», har S. en Gang
sagt med nogle for hans Person og Politik karakteristiske Ord.

En politisk erfaren Godsejer med S.s Anskuelser var selvskreven 
til at træde ind i den Regering, hans Fætter J. B. S.
Estrup havde dannet 11. Juni 1875. Da Fischer (V, 169) blev
fjærnet som Kultusminister, udnævntes S. 24. Avg. 1880 til hans
Efterfølger. Modstandere og Tilhængere mødtes i den Anskuelse,
at hans Optagelse i Ministeriet Estrup betød en Forøgelse af dets
Styrke og Homogenitet samt en Tydeliggjørelse af dets Hensigter.
«Junkeren» med det lidt afsnuppede Væsen og den kategoriske Tale
blev da ogsaa Ministeriet Estrups forsvarsivrigste Medlem. Paa det
storpolitiske Omraade vare hans Principper urokkelige: Kongemagtens 
og Landstingets Rettigheder skulde bevares ubeskaarne,
Forfatningskampen og Befæstningen skulde gjennemføres uden Vaklen
af en stærk Regering med de Midler, der forelaa, selv om de
vare lige saa usædvanlige som uregelmæssige. Men som Chef for
sit Departement spurgte S. først og fremmest om Dygtigheden hos
de Mænd, han som Minister skulde give Embeder. Han var let
tilgængelig for Sagkundskabens og den faglige Interesses Raad.
Midt i Provisorie- og Visnepolitikkens Periode kunde derfor en saa
udpræget Kampminister som S. gjennemføre en lang Række for
den kulturelle Udvikling meget værdifulde Love.

Under S. ordnedes ved Loven af 30. Marts 1889 Statens
Arkivvæsen ved Oprettelsen af et Rigsarkiv. For Musæerne blev
S. en rundhaandet og altid redebon Minister; i Kjøbenhavn lod
han Ejendommene omkring Prinsens Palais opkjøbe til Sikring og
Udvidelse af det senere Nationalmusæum, og i Provinsen støttede
han de lokale Musæer. Han tog Initiativet til det ved kongl.
Resolution af 8. Okt. 1883 indstiftede «Kirkelige Raad». Hensigten 
med dette Raads Oprettelse var i rent kirkelige Sager at gjøre
Kirken uafhængig af Administrationen, saa vidt Grundloven og den
almindelige Lovgivning tillode det. S. stod personlig ganske frit
over for de forskjellige Bevægelser inden for Folkekirken, og ved
Embedsbesættelser lod han sig ikke paavirke af nogen Indflydelse
ude fra. Med stor Interesse tog han sig af Kirkebygningerne Landet
over. 30. Avg. 1881 indførtes den «almindelige Forberedelsesexamen» 
i Steden for de tidligere saakaldte «lille» og «store»
Præliminærexaminer; herved gaves Stødet til Realskolens stærke
Udvikling. Loven af 11. April 1890 ordnede Døvstummeundervisningen, 
som overtoges af Staten alene. 7. Juni 1889 udkom efter
S.s Paabud de Retskrivningsregler, hvis Hensigt det var at bringe
System i de forvirrede Forhold paa dette Omraade; de høre til de
af S.s administrative Foranstaltninger, som ere blevne stærkest
kritiserede, og som have haft mindst Virkning.

I en Tid, hvor det aandelige Liv var i saa høj Grad paavirket 
af den heftige politiske Kamp, at Litteratur og Kunst bleve
dragne med ind i den, havde S. Lejlighed til at vise sit aandelige
Frisind ved at støtte Talentet, ligegyldigt hvilken politisk Lejr det
tilhørte. Det er en stor Ære for S., at han har taget Initiativet
til, billiget og gjennemført en lang Række Statsunderstøttelser til
danske Videnskabsmænd, Forfattere og Kunstnere uden at blande
uvedkommende Betragtninger ind i Drøftelsen af deres Kvalifikationer. 
Til S.s Karakteristik som Kultusminister hører endelig
ogsaa hans Sans for at bygge og bygge flot. Under ham opførtes
i Kjøbenhavn Nybygningerne til Polyteknisk Læreanstalt,
Minera-logisk Musæum, Kemisk Laboratorium, det plantefysiologiske
Musæum samt Kunstmusæet.

S.s Ministertid har saaledes været frugtbar paa Resultater,
hvoraf flere ere af blivende Betydningc Saa længe han befandt sig
i fuld Overensstemmelse med Ministeriet Estrups Storpolitik: den
provisoriske Lovgivning med Kjøbenhavns Befæstning som Formaal
og Hævdelse af Kongemagtens og Landstingets forfatningsmæssige
Rettigheder, -- saa længe var hans Stilling som idérig, arbejdsom
Kultusminister da ogsaa stærk og uangribelig til Trods for de
Stormløb, der foretoges mod den. Men fra den Tid, Ministeriet indlod
sig paa den Forhandlingspolitik, der skulde føre til Forliget af 1894,
blev S. en Hindring, som det ansaas for nødvendigt at fjærne.
Hverken Estrup eller «det forhandlende Venstre» kunde være i
Tvivl om, at S. var Regeringens mest intransigente Medlem, der ikke 
betragtede Ministeriets Opgave som løst, før Forsvarssagen var
fuldt gjennemført og Forsvarets Fremtid sikret. Da S. 6. Juli 1891
gik af som Minister, var han det første betydelige Offer, Estrup
bragte Forhandlingspolitikken.

S. vedblev efter sin Ministertid at være Medlem af Folketinget 
for Store-Heddingekredsen, og i denne Egenskab stemte han
for Forliget af 1894. Nogen aktiv Del tog han dog ikke i denne
Begivenhed, som han følte stor Uvilje imod, fordi den efter hans
Anskuelse standsede Forsvarsvæsenets Udvikling paa et uheldig
valgt Tidspunkt. Ved Folketingsvalget 1895 stillede han sig ikke
paa ny. Allerede Aaret forud havde han med sin Familie taget
Ophold i Nordfrankrig, hvor han forblev til 1896. Ved et
Suppleringsvalg i Febr. s. A. søgte han forgjæves Valg til Folketinget
i Valbykredsen; først ved Valget i April 1898 blev han paa ny
Medlem af Folketinget, som Repræsentant for Odense Amts 1.
Valgkreds. Af Højre sattes han ind i Finansudvalget. -- Sit
politiske Otium benyttede S., der 1893 havde udgivet en Piece, «Om
Forliget», til at skrive et omfangsrigt Indlæg i den politiske Strid:
«Danmark og det danske Folks Fremtid» (1894); «Dansk Politik»
udkom 1898. Som Led af Højres Organisation stiftede S. i Juni
1896 «Højres Fremskridtsgruppe», hvis Formand han er vedbleven
at være; S. har selv defineret Gruppen som «et nationalt og
frisindet Handlingens Parti paa det bestaaende Samfunds Grund». I
April 1900 valgtes han til Formand for Hovedbestyrelsen i «Højres
Arbejder- og Vælgerforening», men meddelte allerede i Dec. s. A.,
at han ønskede at nedlægge dette Hverv fra Begyndelsen af det
nye Aar.

S.s Indflydelse i vort politiske Liv tabte sig ganske naturlig
i tilsvarende Grad, som det konservative Parti gik tilbage netop i
de Aar, der ligge imellem hans Udtrædelse af Ministeriet Estrup
og Ministeriet Hørrings Afgang i Foraaret 1900. Modsætningerne
mellem hans i Forsvarssagen uforandrede Synspunkter og den Del
af Højre, der ønskede at fortsætte det i Forligsperioden paabegyndte 
Samarbejde med det moderate Venstre, bestode stadig, endog
i tilspidset Form, og hverken i Reformpartiet eller, endnu mindre,
i det forhandlende Venstre kunde han som Politiker paaregne nogen
Tilslutning. I denne S.s isolerede Stilling er der imidlertid sket
en afgjørende Forandring, da han, der sammen med L. Dinesen
af Højre var bleven valgt ind i den af Folketinget (Marts 1900)
nedsatte Skattelovskommission, opnaaede Tilslutning hos 
Kommissionens Flertal til den Opfattelse af Principperne for en
Skattereform, som han tidligere, bl. a. i Piecen «Danmark og det 
danske Folks Fremtid», havde gjort sig til Talsmand for. Hans Optræden
i denne Sag vakte stærk Misbilligelse hos den Del af Højrepartiet,
som sluttede sig om Ministeriet Sehested og dets senere forelagte
Skatteforslag, hvorimod han vandt Tilslutning hos de Medlemmer
af Landstingets Højre («de ni»), der i Nov. 1900 skilte sig ud fra
dette Tings Flertal og dannede en uafhængig konservativ Gruppe.
S. og hans Meningsfæller ledes under de nye Forhold, som
Skattereformforslagene have skabt, af den Betragtning, at «det gamle
Højre» er kjørt fast, og at det konservative Parti maa slaa ind
paa nye Veje, hvis det ønsker at vinde frem. Den Tilnærmelse
til de borgerlige Oppositionspartier, som han har indledet, faar da
sin Betydning for ham derved, at han haaber gjennem et Samarbejde 
med Folkets Flertal dels at holde Lovgivningsmaskineriet
i Gang paa regelmæssig Vis, dels at naa til en endelig Løsning
af Forsvarssagen.

S.s udprægede Selvstændighed har ganske naturlig under de skiftende 
politiske Situationer paavirket hans Stilling til det organiserede
Højre og omvendt dette Partis Stilling til ham. Under alle
Forhold maa han imidlertid nævnes blandt det konservative Partis
mest fremragende Mænd og som en af dem, der stærkest og
varigst har paa virket sit Partis Ungdom.

S. blev 1875 Kammerherre og 1888 Storkors af Danebrog.
21. Juni 1865 ægtede han Louise Sophie Castonier, Datter af
Kammerherre, Oberstlieutenant J. F. C. C., Chef for den vestindiske
Hærstyrke, og Annie f. O'Ferral.

Wulff, Den danske Rigsdag. 
Illustr. Tid. XXII, Nr. 1118. 
Dagbladet 31. Maj 1890. 
Nationaltid. 10. Avg. 1891.

<i>Franz v. Jessen.</i>

</chapter><chapter name="Scavenius, Laurids Mortensen, 1589-1655, Biskop">

<b>Scavenius, Laurids Mortensen,</b> 1589-1655, Biskop, var,
som Tilnavnet viser, født paa Skagen, 6. Avg. 1589. Forældrene,
Morten Lauridsen og Mariane Sørensdatter, vare Fiskerfolk, der
senere, da deres Hjem var lagt øde ved en Naturbegivenhed,
søgte til Kjøbenhavn, hvor deres vel begavede Søn blev sat i
Skole. 1599 døde imidlertid begge Forældrene, og Barnet vilde
da have været ilde stedt, hvis Professor Th. Fincke (V, 150) ikke
havde taget sig af det. I denne Mands Hjem voxede L. M. op.
Som en flink Dreng ledsagede han Professoren paa Rejser i
Udlandet. Efterhaanden blev han ganske som Barn i Huset. Han 
var flittig og benyttede Tiden saa vel, at han blev Student og
noget senere (1610) Hører ved vor Frue Skole, i hvilken Stilling
han forholdt sig saaledes, at den ansete kjøbenhavnske Borgmester
Mikkel Vibe 1612 overdrog ham at rejse udenlands med hans
Sønner. Efter nogle Aars Ophold i Tyskland kom de hjem, og
L. M. benyttede da Lejligheden til 1617 at erhverve Magistergraden
ved Kjøbenhavns Universitet, inden han anden Gang drog ud med
de unge Viber, i det Schweits, Frankrig og Nederlandene nu vare
Maalet for deres Rejse. Da han havde erhvervet et godt Navn
som Ungdomsleder, var det Christian IV's Ønske, at han skulde
være Hovmester for hans Søn Frederik (III). Det blev der dog
ikke noget af paa Grund af de Forstyrrelser, som Pesten 1619
forvoldte; derimod kaldtes L. M. 1620 til Kompastor (fra 1625 Enepræst)
og Lector theologiæ ved Roskilde Domkirke. Her fra forflyttedes
han 1627 efter Kongens Vilje til Sognepræst ved Nicolai Kirke i
Kjøbenhavn. 1639 blev han Professor i Theologi ved Universitetet
og tog Aaret efter Doktorgraden. Han var Universitetets Rektor
1648, da Christian IV døde, et vanskeligt Tidspunkt, da -- især
paa Grund af Corfits Ulfeldts ejendommelige Holdning -- den
Opposition mod Adelen allerede saa smaat begyndte at ytre sig
blandt Gejstligheden (hvis Ordfører L. M. var ved Kongevalget)
og Borgerstanden, der senere (1660) førte til en Forandring i
Statsforfatningen.

Efter Biskop Hans Hansen Resens Død valgte de sjællandske
Kjøbstadpræster 24. Maj 1653 L. M. til Stiftets Biskop, og efter at
Valget havde faaet kongl. Stadfæstelse, blev han indviet af Biskop
Peder Winstrup fra Lund. Virketiden i denne Stilling blev dog
ikke lang for ham, da han under et Ophold i Roskilde ved Landemodet 
døde 19. Juni 1655. Hans litterære Virksomhed indskrænker 
sig mest til theologiske Disputatser og Ligprædikener (bl. a.
en latinsk Tale over Christian IV). 15. Okt. 1620 havde han i
Roskilde ægtet Else Pedersdatter (f. 1601 d. 1653), med hvem han
havde 15 Børn, af hvilke dog kun de 3 overlevede Forældrene,
nemlig ndfr. anførte Peder Lauridsen S., Morten L. S., kongl.
Justitssekretær (d. 1683) og Datteren Else, der først var gift med
Professor Jørgen From (V? 463) og siden med den kongl. Livmedikus 
Christian Foss (V, 262).

Vinding, Acad. Haun. S. 345 ff. 
Zwergius, Siellandske Clerisie S. 246 ff.

<i>H. F. Rørdam.</i>
</chapter>
<chapter name="Scavenius, Peter Brønnum, 1795-1868, Godsejer og Politiker">

<b>Scavenius, Peter Brønnum,</b> 1795-1868, Godsejer og Politiker, 
blev født 6. Jan. 1795 i Kjøbenhavn og var ældste Søn af
ovennævnte Etatsraad Jac. Brønnum S. Han blev 1812 Student
og 1816 juridisk Kandidat, derefter Avskultant i Rentekammeret
(til 1834), og overtog 1825 efter Moderens Død Gjorslev og flere
andre Hovedgaarde i Stævns Herred samt kjøbte 1826 af den
yngre Broder Klintholm paa Møen. Han styrede disse betydelige
Ejendomme (Gjorslev med tilhørende Godser udgjorde tilsammen
1200 Tdr. Hartkorn, deraf over en Fjerdedel under Hovedgaardene,
og Klintholm o. 500 Tdr.) med stor Dygtighed, solgte efter 1850
Halvdelen af det Bøndergods, der endnu var i Livsfæste, til Selveje
og byggede 1847-49 en Mole og 1859-60 en Havn ved Rødvig.
Han havde fra Faderen arvet Sansen for litterære Sysler og
samlede en stor og kostbar Bogsamling samt en ypperlig Kortsamling; 
byggede 1843 paa Gjorslev en Sidefløj med et Taarn og
indrettede her et astronomisk Observatorium. Han var 1839 Medstifter 
af Præstø Amts landøkonomiske Forening og blev dens første
Formand (til 1842); valgtes 1842 til Amtsraadet (til 1854) og var
desuden 1828-58 med nogle Afbrydelser Repræsentant i Nationalbanken 
og 1857 Medstifter af Privatbanken og Medlem af dens
Bankraad indtil sin Død.

Størst Betydning fik han dog som Politiker. Han valgtes
1834 til den første Stænderforsamling for Østifterne som Repræsentant 
for Sædegaardsejerne og havde stadig Sæde her lige indtil
1848. Han var i Aarenes Løb Medlem af mange vigtige Udvalg
og Ordfører for adskillige, især om Landboforhold, saaledes 1836
om Jagtlov, 1838 og paa ny 1842 om Skyldsætning af Landejendomme, 
1840 om Vejvæsen og 1842 om en højere landøkonomisk
Læreanstalt. Men han tog ogsaa vigtig Del i de egentlig
politiske Forhandlinger og var da Talsmand for udpræget konservative
Grundsætninger. Han støttede vel 1840-44 Algreen-Ussings
Forslag om 2aarigt Budget og andre Ændringer i Finansernes
Styrelse, men var 1840 en bestemt Modstander af P. G. Bangs
Forslag om Ændringer i selve Statsforfatningen og afviste skarpt
Petitionen om Skattebevillingsret. Han kunde slet ikke erkjende
Nødvendigheden af nogen Ændring i Forfatningen og vilde absolut
hævde Kongen Initiativet hertil samt udtalte, at «Kongen vel
kunde forvente, at hans tro Stænder ikke vilde indlade sig paa
slige Andragender». Hans Tankegang kom klart til Orde, naar
han 1842 udtalte «sin dybe undersaatlige Taknemmelighed over den 
i Sandhed kongelige Gave, fuld Offentlighed i Rigets Finanser».
Og skjønt han 1844 nærede stor Interesse for den danske Nationalitet 
i Slesvig, fraraadede han dog enhver Indblanding fra de kongerigske 
Forsamlinger i Slesvigs indre Anliggender.

En lignende konservativ Aand gav sig tilkjende i hans
Udtalelser om Landboforhold. Han vilde ikke, at det tillodes
Fideikommisserne at sælge deres Fæstegods undtagen til Arvefæste, for
at de ikke fra Jordfideikommisser skulde gaa over til at blive
Pengefideikommisser, og han vilde slet ikke indrømme, at Selveje
burde foretrækkes for Livsfæste. Han betragtede Fæstegodset
ligefrem som Godsejerens Ejendom og vilde ikke fremme dets Salg,
med mindre Godsejeren fik Lov til at inddrage lige saa megen Jord,
som han solgte til Bønderne. Han var meget misfornøjet med
Fæstetvangen og vilde give Godsejerne Frihed til at beholde
Fæstegaardene i nogle Aar, naar de bleve ledige, for at kunne sætte
dem i god Stand, inden de bortfæstedes paa ny. Han talte 1846
med Bitterhed mod Regeringens Forslag om Forbedring i
Husmændenes Kaar som et nyt Bevis paa dens Lyst til evig
Kontrolleren i Landboforholdene og vilde heller ikke give Slip paa
Godsejernes Kaldsret, Birkeret o. dsl. Han gjorde skarpe Udfald
mod Bondevennernes Agitation og den Tvedragt, som derved
udsaaedes, og udtalte allerede 1844 sin Forvisning om, at Bondestanden 
vilde søge sin bedste Støtte og sine sande Forsvarere just
blandt de større Grundejere, med hvem de havde fælles Interesser.
Heller ikke den nye Arvelov vandt hans Bifald; den var formentlig 
snarere til Skade end til Gavn. Enken burde ikke have samme
Ret som Manden til at sidde i uskiftet Bo, og myndige Børn
burde altid kunne forlange Skifte af hende. 1846 var han dog
Ordfører for Forslaget om almindelig Værnepligt, rigtignok med
mange Undtagelser.

1848 blev han kongevalgt Medlem af den grundlovgivende
Rigsforsamling. Han fik Sæde i Udvalget om Værnepligtsloven
og dadlede skarpt, at Regeringen ikke havde udstedt den af
Stænderne vedtagne Anordning, men nu gik langt videre; ligeledes
angreb han Septemberanordningen om en særlig Udskrivning som
udsprungen af det krasse Lighedsbegreb. Selve Grundlovsudkastet
fordømte han i stærke Ord: Aanden deri var antimonarkisk, og
det sigtede til at gjøre Kongen til en pyntet Dukke og Ministrene
til hans Herrer, medens de burde være hans raadgivende Tjenere;
man burde nøjes med at sikre Rigsdagen en afgjørende Indflydelse 

paa Lovgivningen og et tilbørligt Indseende med Skatternes
Anvendelse samt kræve dens Samtykke til nye Skatters Udskrivning,
og dette kunde ske ved et Tillæg til Kongeloven, der ellers skulde
vedblive at være Rigets Grundlov. Hvor liden Gjenklang hans
Opfattelse fandt, ses af, at hans Forslag kun fik 9 Stemmer for
sig. Ogsaa vilde han en helt anden Ordning af Rigsdagen: et
Folketing, hvis ene Tredjedel skulde vælges af Kjøbenhavn og
Kjøbstæderne, den anden af de daværende Vælgere til Sogneraadene, 
d. v. s. Gaardmændene, og den tredje af alle andre myndige
Mænd, og et livsvarigt Landsting, af hvis Medlemmer Kongen,
Folketinget og Højesteret hver skulde vælge en Tredjedel.
Selvfølgelig hørte han til de 10, der protesterede mod Grundloven.

1854 blev han kongevalgt Medlem af Rigsraadet og sad her 
indtil 1859; han hørte til det konservative Helstatsparti og stemte
1858 imod Kjøbenhavns Søbefæstning samt fraraadede indtrængende
1856 det paatænkte Salg af den lauenborgske Domæne Hollenbek,
fordi man ikke for en saa ringe Vindings Skyld burde udsætte sig
for store Farer. End videre var han 1856 Leder for de danske
Godsejere, der gjorde Indsigelse mod den af Rigsdagen billigede
Plan om tvungen Fæsteafløsning. Endelig var han 1865 Medstifter
af Oktoberforeningen -- Forbundet mellem smaa og store Bønder,
som han havde bebudet 1844 -- og Medlem af dens Bestyrelse.

1840 var han bleven Kammerherre, 1843 optagen i Adelstanden
og 1854 Kommandør af Danebrog. Han døde 4. Dec. 1868. 2
Aar senere rejstes paa Gjorslev af Godsets Bønder en Mindestøtte
over ham. Han havde 1837 ægtet Charlotte Sophie Meincke (f. 8.
Dec. 1811 d. 24. Juni 1872), Datter af By- og Herredsfoged C. H.
L. M. (f. 1787 d. 1862).

Barfod, Rigsdagskal. 
Illustr. Tid. 3. Jan. 1869. 
Dagbladet 6. Jan. 1895.

<i>Emil Elberling.</i>

<b>Scavenius, Peder</b> (Per) <b>Brønnum,</b> f. 1866, Rejselivsskildrer.
S. er ældste Søn af ovennævnte Kammerherre Jakob Fr. S. og
født paa Gjorslev 12. April 1866. I sin Ungdom aspirerede han
til at blive Søofficer, traadte i en Alder af 15 Aar ind i Marinen
som «frivillig Lærling» og deltog 1881 i et Togt til Middelhavet;
men endnu s. A. gik han over i KofFardifart og foretog senere
som Skibsdreng og Matros Langvejstogter til Sydamerika og Afrika,
skildrede i hans første Bog: «Til Søs» (1896). Dernæst ejede han
i nogle Aar Farumgaard i Nordsjælland, men efter dennes Salg 

1891 drog han atter paa Langfart. 1894 deltog han i Dr. Th.
Hertzkas Frilandsexpedition, hvis Opgave var at grundlægge en
social-liberal Fristat paa Keniahøjlandet i engelsk Østafrika; men
det usselt forberedte og slet ledede Foretagende strandede allerede
i den afrikanske Kystby Lamu uden nogen Sinde at naa sit egentlige 
Virkefelt. S. har skildret disse Begivenheder i «Frilands-expeditionen» 
(1897). Fra Afrika drog han over til Forindien og
berejste særlig Dekans Kystlande, beskrevne i et Par Bøger, hvoraf
«Indiske Dage» (1898) turde være den interessanteste. S. er i
Besiddelse af et livligt og frisk Fortællertalent, der dog sjælden
hæver sig op over det efemere. For Tiden ejer han Paastrupgaard 
ved Slangerup og er siden 1892 gift med Emma Andrea
Fernanda f. Mourier-Petersen, Datter af Kammerherre P. P. C. F.
M.-P. (XIII, 69).

<i>P. Lauridsen.</i>

</chapter><chapter name="Scavenius, Peder Lauridsen, 1623-85, Generalprokurør">

<b>Scavenius, Peder Lauridsen,</b> 1623-85, Generalprokurør,
Søn af ovfr. anførte Biskop Laur. Mortensen S., fødtes i Roskilde
27. Avg. 1623 og blev, efter at være undervist i Hjemmet, sat i
Kjøbenhavns Skole, hvorfra han efter 2 Aars Forløb 1640 gik til
Universitetet, ved hvilket han studerede, indtil han 1643 tiltraadte
en lang Studierejse til Udlandet, først til Nederlandene. Vinteren
tilbragte han i Franeker, opholdt sig derefter 3 Aar ved Leidens
Universitet, hvorfra han 1647 gik til England, og studerede en
Vinter i Oxford. Her fra gik Rejsen til Frankrig, med længere
Ophold i Paris, og til Italien; i Rom var han et halvt Aar, før
han begyndte sin Hjemrejse, der førte ham til de vigtigste Steder
i Tyskland og Østerrig. Endelig, efter 8 Aars Fraværelse, gjensaa
han sit Fædreland 1651. Men endnu inden Aarets Udgang begav
han sig atter til Udlandet, som Hovmester for Kansler Christian
Thomesen Sehesteds Søn Erik, med hvem han paa en 4aarig Rejse
besøgte Tyskland, Frankrig, Italien og Østerrig og atter fik
Lejlighed til at gjøre længere Ophold i Paris og Rom. Ved hans
Hjemkomst tilbød Kansleren ham den mathematiske Lærestol ved
Universitetet, som han dog afslog, da han havde opgivet sit Studium
af Mathematikken. Derimod ønskede han at docere Lovkyndighed,
og ved sine formaaende Forbindelser lykkedes det ham 1657 at
faa Udnævnelse som Professor juris secundus, og s. A. tog han
den juridiske Doktorgrad. 1661 rykkede S. ved Joh. Müllers
Afgang op til i. Professor juris og overtog samtidig Rektoratet.
Professor vedblev han hele sit Liv at være; men hans Virksomhed 
som akademisk Lærer har næppe været stor, og 1681 fritoges han
efter Ansøgning fra alle sine Forretninger ved Universitetet uden
for Konsistorium. S. fik nemlig fuldt op at tage Vare i andre
Virksomheder, hvor hans juridiske Dygtighed kunde komme til
Anvendelse. Da Generalprokurørembedet i Efteraaret 1660 oprettedes, 
blev det ham betroet, og dette byrdefulde Embede bestyrede
han til sin Død. Hans Hovedopgave her var paa Statens Vegne
at lade inddrive Restancer af Pengeintrader og offentlige 
Regnskaber samt Mulkter, altsaa en ret odiøs Bestilling; der er dog
ikke bevaret noget Vidnesbyrd om, at nogen har kunnet rette
Bebrejdelser mod ham ved Udøvelsen af denne Embedsgjerning, der
nok kunde give Plads for Vilkaarligheder. End videre fik han
1663 Sæde i Højesteret, og 1660-79 var han Deltager i
Skatkammerkollegiets kollegiale Raadslagninger; 1674-76 fungerede 
han i Statskollegiet, og i Kommercekollegiet maa han ogsaa til Tider
have arbejdet, da han 1682 nævnes som Kommerceraad. 1684 blev
han Etatsraad. Da man 1670 afskaffede Generalfiskalerne i Norge,
fik S. Direktionen over alle de Sager, som vedkom Kongens
Interesse i dette Land.

Som man ser, Embeder nok at lægge paa en enkelt Mands
Skuldre; men det var i de Tider ikke noget usædvanligt at
anvende en begavet og forretningsdygtig Mands Evner og Kræfter i
saa mange Virksomheder samtidig. Og desuden maatte S. deltage
i mangfoldige Kommissioners Arbejder. Allerede under Svenskekrigen 
1658 havde han med Fordelingen af Indkvarteringen at
gjøre og med Garnisonens Underhold m. m.; han var end videre
en af Kommissærerne i Ulfeldts Bo, og 1664-65 deltog han i
den Kommission, der skulde bringe Orden i Sorø Akademis
økonomiske Forhold. 1671 sad han i Kommissionen om Forbedring 
af Kjøbenhavns Vandforsyning, 1679 i Kommissionen til at
overveje et Forslag om Gadelygter, og s. A. blev han Medlem af
Direktionen for Vandledningen. Mange andre Hverv bleve ham
overdragne, og, som rimeligt er, spillede han som retslærd en
betydelig Rolle ved Forarbejderne til Danske Lov, i det han var
Medlem af den 1. Lovkommission (1661-62) og senere af de 4
Revisionskommissioner. Ogsaa bør det nævnes, at det 1665 blev
S. paalagt at føre Tilsyn med Opførelsen af det kongl. Bibliotheks
Bygning, et Arbejde, han ledede med Omhu indtil dets Afslutning
1673. Man kan vel antage, at dette Hverv særlig har interesseret
ham, der selv var Bogkjender ag Bogsamler; sin Faders efterladte 
Bibliothek havde han forøget betydelig og havde det med Indskriften 
«Musis et amicis sacrum» opstillet i en Sal, i hvilken en
Granat under Belejringen 1658 slog ned, dog uden at gjøre nogen
Skade. For 6000 Rdl. solgte han denne Samling til Kongen, der
1665 for Betalingen gav ham Udlæg i o. 150 Tdr. Hartkorn
Strøgods i Sjælland. Allerede tidligere havde han faaet Gods udlagt
for Forstrækninger, ydede Kronen i Krigens Tid, og Tid efter
anden forøgede han sin arvede Formue; 1664 kjøbte han Hovedgaarden 
Aastrup, hvis Tilliggende udvidedes ved Kjøb og Mageskifter. 
I Kjøbenhavn ejede han den store Gaard paa Hjørnet af
Nørregade og Studiestræde.

At en Mand, der var saa optaget af Forretninger som S.,
ikke kunde faa Tid til at skrive Bøger, er let forstaaeligt; der
foreligger derfor ogsaa fra hans Haand kun 2 smaa juridiske
Disputatser og, om man vil, en Fortegnelse paa Anonymer og
Psevdonymer, indført i det anselige Katalog, han lod trykke over sin
afhændede Bogsamling. Efter i mange Aar at have været plaget
af Podagra og Stensmerter døde S. paa Aastrup 10. Juni 1685.
Det er meget lidt, der vides om hans Personlighed: i 
Universitetsprogrammet ved hans Ligfærd fremhæves hans Mildhed og
Maadehold som Dommer, hvilket godt stemmer med den ældre Sperlings
Opfattelse af hans Adfærd ved en bestemt Lejlighed, at han var
stille og diskret og talte med Forstand. S. havde 16. Sept. 1658
ægtet Søster Jacobæa (f. 22. Juli 1639 d. 24. Juni 1693), Datter af
Aarhusbispen Dr. Jacob Matthiesen (XI, 189); han var saaledes
Svoger til den navnkundige retslærde Rasmus Vinding. I sit
Ægteskab havde S. flere Børn, bl. a. den ovfr. anførte Justitiarius
Christian S. og Datteren Else, der var gift med sin Faders
Efterfølger som Generalprokurør, Niels Benzon (II, 78).

Univ. Progr. ov. S. (1685) og ov. Søster Jacobæa (1693). 
Bruun, Det st. kgl. Bibliotheks Stiftelse S. 73 ff. 
Nyerup, Lit. Lex. 
Danske Herregaarde I: Aastrup. 

<i>G. L. Wad.</i>

</chapter><chapter name="Schaarup, Gustav Jacob, 1802-38, Præst og Filanthrop">

<b>Schaarup, Gustav Jacob,</b> 1802-38, Præst og Filanthrop,
fødtes 23. Juni 1802 i Vestenskov paa Laaland, hvor Faderen,
Nicolai S., da var resid. Kapellan. Moderen hed Anna Gregoria
f. Hvalsøe. 1820 blev han Student fra Odense Kathedralskole,
1825 Cand. theol., 1828 Lærer og 1831 Overlærer ved Søetatens
Pigeskoler. Desuden var han fra 1832 Kateket ved Holmens Kirke.
Den Bevægelse for at oprette Asyler for Smaabørn, der i 20erne
kom her ind fra Udlandet, fangede hans Interesse i høj Grad, og 

som Banebryder for denne Sag erhvervede han sig stor Fortjeneste.
S. skrev om den i Pressen, var en af Hovedmændene for Oprettelsen 
af det kjøbenhavnske Asylselskab af 28. Maj 1835 og havde
Sæde i dets første Bestyrelse. Med kongl. Understøttelse foretog
han en Rejse til Tyskland, Frankrig, Schweits og Holland for at
gjøre sig kjendt med de derværende Asyler. Under Rejsen virkede
han skriftlig for Asylsagen ved Raad og Anvisninger og efter
Hjemkomsten ved utrætteligt Arbejde og Tilsyn med de kjøbenhavnske
Asyler. S. døde allerede 20. Marts 1838. Han var ugift.

Dansk Ugeskr. 1835, Nr. 163. 
Beretn. om det kbhvnske Asylselskabs halvhundredaarige Virksomhed (1885). 

<i>Joakim Larsen.</i>

</chapter><chapter name="Schacht, Matthias, 1660-1700, Skolemand og Musiker">

<b>Schacht, Matthias,</b> 1660-1700, Skolemand og Musiker. 
I det korte Tidsrum, hvori Gulland under den skaanske Krig paa
ny var forenet med Danmark, viste det sig, at de gamle Sympathier 
for dette Land ikke vare uddøde der, i det forholdsvis ikke
faa Gullændere saa afgjort vendte sig til dansk Side, at de derved,
da Danmark efter Freden i Lund atter maatte afstaa Øen, saa
godt som vare udelukkede fra deres Fødestavn. Til disse hørte
M. S., der var født i Visby 29. April 1660. Hans Fader, Stadens
Sognepræst Henrik S., havde i Krigstiden 1676 udgivet et psevdonymt 
Skrift, der formentlig var ærekrænkende for den svenske
Statholder. Da denne efter Krigen lod Præsten tiltale derfor, blev
han afsat, forlod derpaa Gulland og drog til Kjøbenhavn, hvor
det dog ikke lykkedes ham at faa nogen Ansættelse, saa han døde
i stor Elendighed. Sønnen, M. S., havde under Krigen 1678 ladet
sig immatrikulere ved Kjøbenhavns Universitet, studerede siden
udenlands; da Gulland atter blev svensk, drog han til Stockholm
og Upsala. 1682 (efter Faderens Afsættelse) var han en kort Tid
Hører ved Visby (ikke Viborg) Skole, men opgav Pladsen og
begav sig til Danzig og Kønigsberg og der fra til Holland. 1683
blev han Hører og Kantor ved Odense Skole og 1686 Rektor i
Kjærteminde, hvor han døde 8. Avg. 1700. Med sit fattige
Embede her forenede han Bestillingen som Musikant i Byen og
Omegnen, og skjønt han derved blev nødt til at spille mange Nætter
igjennem, var han dog ikke alene en meget flittig Mand i sin
Skole, men fandt ogsaa Tid til at lede efter Oldsager og beskrive
dem, at studere Litteraturhistorie og at udarbejde Efterretninger
om mærkelige musikalske Forfattere samt en Sang- eller Musikskole 
(«Musicus Danicus ell. Danske Sangmestre med et Tillæg: 

autorum musicorum catalogus», 1687), der dog ikke blev trykt,
men er bevaret i et smukt Haandskrift. Som Rektor søgte han
at bringe den noget forfaldne og lidet ansete Skole paa Fode.
Men den store Strænghed, han anvendte over for Disciplene,
virkede afskrækkende. Havde han levet under blidere Vilkaar, hvor
han ikke for at erhverve det tarveligste Udkomme til sig og sine
havde været nødt til at slide i Skolen om Dagen og spille til
Bøndergilder om Natten, saa var hans Sind næppe blevet saa
irritabelt, og hans videnskabelige Evner havde faaet bedre
Lejlighed til at udfolde sig. I sit Ægteskab (21. April 1686) 
med Anne Kirstine Hansdatter Kløcker havde han 3 Børn.

Lemke, Visby stifts herdaminne S. 89 ff. 
Nova lit. maris Baltici 1698, S. 186; 1699, S. 23. 116; 1702, S. 82 f. 
Saml. t. Fyens Hist. og Topogr. III, 77 ff. 

<i>H. F. Rørdam.</i>

</chapter><chapter name="Schack, Albert, f. 1849, Præst og æsthetisk Kritiker">

<b>Schack, Albert,</b> f. 1849, Præst og æsthetisk Kritiker. 
Han er Søn af Sognepræst, Dr. phil. Marcus Andr. Tage S. i Herstedøster 
og -vester (d. 26. Sept. 1862) og Hildeborg Marie f. Bruun og
Sønnesøn af Pædagogen Dr. phil. Nic. Clausen S. (s. ndfr.). Han er
født 3. Marts 1849 i Ring, Student fra Kjøbenhavns Borgerdydskole 
1866, Cand. theol. 1872. Efter et Aars Virksomhed som
Lærer i Roskilde blev han 1874 Kapellan pro loco i Raklev, 1877
Sognepræst i Bredstrup, 1887 i Gudum og 1895 ved Helligaands
Kirke i Kjøbenhavn. -- Lejlighedsvis har han taget Del i Tidens
kirkelige Forhandlinger ved Smaaskrifter: «Nutidsbetragtninger»
(1887), «Underets Forhold til det normale Trosliv» (1888), «Den
indre Mission som kirkelig Fremtoning» (1898), tillige som
Redaktør af «Præsteforeningens» Organ: «Maanedsblad for den danske
Folkekirke». Til de forskjellige kirkelige Strømninger stiller han
sig i disse Skrifter væsentligt rolig prøvende.

Størst Betydning har han dog faaet som æsthetisk Kritiker
ved sin Bedømmelse af visse Retninger i den nyeste Tids Poesi
og Kunst, som han bebrejder religiøs og ethisk Holdningsløshed,
ofte med en ret vittig og knusende Kritik. Herhen høre hans
Artikler i «Fra Bethesda»: «Bjørnstjerne Bjørnson og den Søren
Pedersenske Theologi» (1890) samt «Om Udviklingen i Henrik
Ibsens Digtning» (1896) med «En Efterskrift» om samme (1897).
I samme Retning pege andre Smaaskrifter: «Er Kvindesagen i det
rette Spor?» (1890), «Sociale Spørgsmaal i kristelig Belysning» (1897),
«Kunsten i Brutalitetens Tjeneste» (1899) og «Den litterære Strid»,
5 Foredrag (1900). Det er Samfundsmoralen, han ved denne  

kritiske Virksomhed søger at højne, en Bestræbelse, som ogsaa præger
hans Prædikener som væsentlig ethiske Prædikener. -- Han ægtede
7. Juni 1876 Louise Augusta Olivarius, Datter af Provst C. A. O.
i Aagerup-Kirkerup.

<i>A. Volf.</i>

</chapter><chapter name="">

<b>Schack, Engel Carl Ernst,</b> 1750-1811, Overhofmarskal,
fødtes 11. Avg. 1750 paa Godset Wendorf i Meklenborg, som
ejedes af Faderen, Kammerherre, hvid Ridder Christoph Ernst S. (d. 
1782); Moderen var Catharine Dorothea f. v. Plessen. 14 Aar
gammel blev S. Page ved det danske Hof, hvor han 1769 avancerede
til Hofjunker og 1770 til Kammerjunker, hvorhos han tillige 1771
udnævntes til Kammerpage hos Kongen med Ordre til stadig at
være om ham, et Bevis paa, i hvor høj Grad han besad Struensees
Tillid. Ved Omvæltningen 1772 bevarede han sin Stilling, og at
han forstod at vinde det nye Regeringsparti, viser hans hurtige
Avancement; saaledes udnævntes han 1775 til Kammerherre, blev
1776 naturaliseret som dansk Adelsmand og fik det hvide Baand,
udnævntes 1778 til Gehejmeraad og Ordenssekretær og 1780 til
Overhofmarskal, i hvilken Stilling han tillige indtraadte som 1.
Medlem af Overtilsynskommissionen ved det kongl. Theater; 
desforuden modtog han flere Gange store Pengegaver, saaledes en
Gang 100000 Rdl. Ved Regeringsforandringen 1784 fik S. Afsked
fra sine Hofstillinger og udnævntes til Amtmand i Flensborg Amt,
hvilken Stilling han 1787 ombyttede med Overpræsidiet i Kiel,
hvorfra han 1799 tog sin Afsked, hvorpaa han drog til Meklenborg, 
hvor han ejede Godserne Nustrow, Grammow og Stassow.
S., der 1792 havde skjænket en Sum Penge til Søkadetakademiet,
for hvis Renter der hvert Aar uddeles en Præmiemedaille med
Henrik Gerners Billede, døde paa Nustrow 10. Dec. 1811. 6. Dec.
1776 havde han ægtet Hofdame Mette Pauline Rosenørn (f. paa
Katholm 8. Juli 1754, d. paa Nustrow 25. Jan. 1811), Datter af
Gehejmeraad Peder R. (XIV, 315).

Manthey, Ridderes Levnetsløb 1809-17 S. 44. 
Hist Tidsskr. 3. R. V, 278 f. 417 f.; 5. R. II, 358. 
A. Friis, A. P. Bernstorff og Guldberg S. 54.

<i>C. E. A. Schøller.</i>

</chapter><chapter name="Schack, Frederik Christian Greve, 1736-90, Godsejer">

<b>Schack, Frederik Christian</b> Greve, 1736-90, Godsejer, 
Søn af Gehejmeraad Otto Diderik Greve S. (d. 1741) til Grevskabet
Schackenborg og Anna Ernestine Frederikke f. Gabel, fødtes 27.
Febr. 1736. 1749 fik han et Patent som Greve, blev 1751 udnævnt
til Kammerjunker og 1767 til Kammerherre; efter sin Farmoders, 
Anna Sophie Grevinde S.s, f. Rantzaus, testamentariske Disposition 
arvede han Godserne Giesegaard, Ottestrup, Spanager og Juellund 
samt Gram og Nybøl i Slesvig, der 1776 bleve oprettede til
Stamhus. S., der 1778 havde faaet det hvide Baand, døde paa
Giesegaard 3. Juni 1790. Han ægtede 1. (16. Marts 1764)
Hofdame hos Dronning Juliane Marie, Birgitte Marie v. Krogh (f. 25.
Jan. 1740 d. 27. Nov. 1765), Datter af General Georg Frederik v.
K. (IX, 514); 2. (10. April 1767) Ida Skeel Bille (f. 15. Sept. 1741
d. 21. Nov. 1804), Datter af Etatsraad Knud B. til Stenalt, hvilken
Gaard S. arvede 1787, men s. A. overdrog til sin Søn.

<i>C. E. A. Schøller.</i>

</chapter><chapter name="Schack, Gregers, 1781-1840, Højesteretsadvokat">

<b>Schack, Gregers,</b> 1781-1840, Højesteretsadvokat, en Søn af
Murmester Peter S. (døbt 24. Avg. 1732 d. 3. Juni 1800) og Mette
Marie f. Petersen (f. 26. Nov. 1755 d. 20. Jan. 1831), fødtes i
Slagelse 8. Maj 1781, dimitteredes 1799 fra sin Fødebys lærde Skole,
blev allerede 1803 juridisk Kandidat, uagtet han efter (Faderens
Død ikke alene maatte forsørge sig selv, men endog understøtte
sin Moder og 2 Søskende, udnævntes 1804 til Avditør i Armeen
og Lærer i Lovkyndighed ved Søkadetakademiet, 1808 til Overavditør 
og Søkrigsprokurør. Den Ret, han i sidstnævnte Egenskab
havde til at møde for Højesteret paa Embeds Vegne, fik han, der
allerede da var «bekjendt som en duelig og talentfuld Mand»,
1810 udvidet ved en Bestalling som Højesteretsadvokat, uagtet han
ved den forudgaaende Prøve ikke havde vist sig i Besiddelse af
særlig advokatorisk Veltalenhed. 1830 opgav han sin Virksomhed
som Søkrigsprokurør for at blive Kammeradvokat, fra hvilket
Embede han paa Grund af Svagelighed entledigedes ved Begyndelsen
af Aaret 1839. Senere s. A. afgik han fra Stillingen som
Meddirektør for «Bombebøssen», hvortil han var bleven udnævnt 1820,
da denne Stiftelse fik en kongl. Direktion. Han døde 14. Dec.
1840 i Kjøbenhavn. 1824 var han bleven Justitsraad og 1832
Etatsraad. -- 20. Juli 1804 ægtede han Anna Sophie Kirksteen (f. 7.
April 1788 d. 24. Maj 1854), en Datter af Koffardikapitajn Jens
Lassenius K. og Mette Marie f. Gyllich.

<i>G. Kringelbach.</i>

</chapter><chapter name="Schack, Hans Greve, 1609-76, Rigsfeltherre">

<b>Schack, Hans</b> Greve, 1609-76, Rigsfeltherre. Hans Fader
var Christopher S. til Basthorst, der hørte til den sachsen-lauenborgske 
Linje af den nordtyske Adelsslægt S.; derimod var hans
Moder, Anne v. Deden, af sønderjysk Adel, og det var paa hendes 
Fædrenegaard Undevad i Angel, at han blev født 29. Okt. 1609.
13 Aar gammel blev han Page hos Amtmanden over Flensborg
Amt Cai Ahlefeldt og gjorde nogle Aar senere Tjeneste i
Christian IV's Hær under Kejserkrigen i Ritmester Ditlev Brockdorffs
Kompagni. Forbindelsen med Danmark blev dog snart efter
afbrudt. Fra 1630 traadte han i svensk Tjeneste under Krigen i
Tyskland og blev senere Ritmester under Bernhard af Sachsen-Weimar. 
Her fra skilte han sig 1635 for at tage Ansættelse i den
franske Hær, først under Josias Rantzau (XIII, 462); han deltog i
forskjellige Felttog og blev 1642 Oberst for et Rytterregiment. 1648
fik han overdraget at hverve et Regiment Fodfolk i Holsten, og
under Opholdet her ægtede han 1. Sept. s. A. Anna Blome, Datter
af Otto B. til Kaltenhof. Han vendte dog tilbage til Frankrig,
blev udnævnt til Generalmajor og tog først sin Afsked 1651, uden
for øvrigt at have faaet sin Lønning fuldt udbetalt, hvad langt
senere gav Anledning til Rivninger mellem ham og den franske
Regering. Han tog nu nogle Aar Bolig paa sine Godser Gültzow
og Rosenthal i Sachsen-Lauenborg og var 1654 Overamtmand i
dette Hertugdømme, men vendte saa atter tilbage til Militærvæsenet, 
i det han 1656 blev Kommandant i Hamborg.

Imidlertid var under de truende Udsigter til Krig med
Sverige den danske Regerings Opmærksomhed henledet paa ham, og
i April 1657 blev der indledet Forhandlinger med ham om at
overtage en fremragende Post i den danske Hær. Hans Krav vare
dog saa store, at Forhandlingerne trak længe ud. En Anstødssten
synes det især at have været, at han fordrede at blive naturaliseret
som dansk adelig. Endelig opnaaede han dog dette ved Theodor
Lentes Iver, og i Jan. 1658 kom der en Overenskomst i Stand,
hvorved han foruden Naturalisationen erholdt Udnævnelse til
Generallieutenant, blev Oberst for Dronningens Livregiment og fik Løfte
om et stort Len til Lønning. Efter yderligere Forhandlinger blev
Forleningen Riberhus og Møgeltønder; han fik disse Len frit, og
1659 bestemtes det endog, at hans Hustru efter hans Død skulde
have dem, saa længe hun var ugift, og deres ældste Søn efter
hende, saafremt hun indgik nyt Ægteskab. I Jan. 1658 var han
tillige blevet Medlem af det oprettede Krigsraad.

Den første Krig med Sverige afsluttedes dog for hurtig efter
hans Ansættelse, til at han kunde komme til at spille nogen Rolle.
Under den paafølgende Fredstilstand sendtes han i Juni 1658 til
Kronborg for at undersøge Fæstningens Forhold. 2 Maaneder efter 
gjorde Carl X Gustav Landgang i Korsør, og nu kom den Tid,
hvor S. erhvervede sig et berømmeligt Navn. Han blev udnævnt
til Gouvernør i den belejrede Hovedstad, og Æren for Forsvarets
Organisation og den heltemodige Modstand maa sikkert i ikke
ringe Grad tillægges ham. Han deltog i Udfaldet 23. Avg. 1658,
men var mest optaget af Virksomheden inden for Kjøbenhavns Volde.
Vanskelighederne vare store og øgedes, efterhaanden som den første
Begejstring stillede af, og Rivninger opstode mellem Forsvarernes
forskjellige Førere og Klasser. Der var saaledes ikke noget fuldt
godt Forhold mellem S. og Ulrik Christian Gyldenløve, men navnlig 
voldtes der ham Bryderi ved Strid mellem Officererne og det
egentlige Militær paa den ene Side og Borgerskabet og de andre
irregulære Afdelinger paa den anden. Han besad imidlertid store
Betingelser for at opretholde sin Myndighed, og da først og
fremmest den Popularitet, han nød mellem Borgerskabet, som tilskrev
ham Andel i Privilegiernes Udstedelse.

Under Stormnatten n. Febr. 1659 havde S. efter sin Stilling
den højeste Befaling og f6r om til de mest truede Punkter. Som
Belønning for hans Andel i Sejeren udnævntes han umiddelbart efter
til Feltmarskal. Hans Opgave udvidedes nu ogsaa, da det gjaldt
at befri hele Landet fra Fjenderne. I Juli betroedes der ham
Overanførselen over en Troppestyrke, der skulde undsætte Nakskov,
men Foretagendet blev til intet, fordi den nederlandske Flaade,
der skulde have overført Tropperne, fik Ordre fra sin Regering til
at forholde sig stille. Snart samledes dog alle Tanker om en større
Plan, og S. blev udset til at lede dens Gjennemførelse. 23. Sept.
udfærdigedes der en Instrux for ham, hvorefter han skulde føre en
stor Del af Styrken i Kjøbenhavn til Kiel og der forene sig med
Tropper fra Halvøen; han skulde have fuldkommen frie Hænder
over Angrebsplanen og Angrebsobjektet; men det var en Aftale
mellem ham og Regeringen, at Fyns Gjenerobring skulde være
Maalet, hvis ikke uforudsete Begivenheder indtraadte, og S.s Tog
skulde forbindes med et Angreb af Feltmarskal Eberstein fra
Jylland med de allieredes Hær.

1. Okt. stak en forenet nederlandsk og dansk Flaade, medhavende 
S. og hans Troppekorps, i Søen fra Kjøbenhavn, og 12
Dage efter gik Skibene til Ankers for Kiel. S. og Eberstein
mødtes en Uges Tid senere til Samraad i Ekernførde, og
derefter afsejlede Flaaden fra Kiel 27. Okt. Efter Ankomsten til
Store Bælt forsøgtes en Overrumpling af Nyborg; den mislykkedes 
dog, og det besluttedes da at vælge Kjærteminde til Landgangssted. 
Angrebet her, der foretoges 31. Okt., lededes med megen
Dygtighed og gjennemførtes med største Tapperhed. Da Baadene,
der skulde landsætte Tropperne, stak for dybt, sprang S. med
blottet Kaarde ud i Vandet og opflammede ved Tilraab Soldaterne
til at følge sig. Kun kort blev Kampen med Fjenderne; S.s Hær
stod paa Fyns Grund, og efter nogle Dages Hvil, og efter at den
svenske Hovedstyrke havde trukket sig tilbage ad Nyborg til,
rykkede S. mod Odense, hvor han holdt sit Indtog 9. Nov. 2 Dage
senere naaede ogsaa Ebersteins Hær, efter at have tilkæmpet sig
Overgangen over Lille Bælt, her til. Men en dyb Rivalitet
herskede mellem de 2 Feltherrer; kun slet havde de underrettet
hinanden om deres Bevægelser, og Uviljen imellem dem voxede efter
deres Sammentræf. En reel Uenighed kom nu ogsaa frem, i det
S. foreløbig kun vilde forskanse sig, medens Eberstein forlangte
et afgjørende Angreb paa Fjenden. Endelig bøjede S. sig, og
Fremrykningen mod Øst besluttedes og iværksattes, dog under
stadige Rivninger. Imidlertid kom disse uheldige Forhold lykkeligvis
ikke til at skade selve Afgjørelsen. 14. Nov. stod Hovedslaget
ved Nyborg. Eberstein begyndte Angrebet, først senere greb S.
ind, men Kampen endte med Svenskernes fuldstændige Nederlag,
der Dagen derpaa fulgtes af Nyborgs og den svenske Hærs
Overgivelse.

Sejeren ved Nyborg er Hovedbedriften i S.s Liv, selv om det
ikke tør paastaas, at det var fremragende strategiske Evner hos
ham, Resultatet skyldtes. Krigens følgende Tid bragte ham kun
Ubehageligheder. I Jan. 1660 sendtes han til Hertugdømmerne for
at gjøre Indfald i Bremen Stift, men Planen opgaves atter og
havde kun skaffet S. nye Rivninger med Eberstein. Og da han i
April fra Femern vilde sejle over til Sjælland, blev hans Skib taget
af en svensk Krydser og han selv gjort til Fange, ført til Malmø
og senere til Nykjøbing. Snart befriede dog Freden i
Kjøbenhavn ham.

Efter Freden blev S. den faktiske Chef for hele den danske
Hær, og tilmed fra Avg. 1660 Medlem af Rigsraadet. Det var et
stort Bevis saa vel paa hans Yndest hos Kongen som paa hans
Popularitet, at Rigsraaderne ikke havde dristet sig til at forbigaa
ham ved deres Indstilling, skjønt han ikke var indfødt dansk.
Umiddelbart derefter skjænkede Staden Kjøbenhavn ham endog
4000 Rdl. som Anerkjendelse af hans Fortjenester under 
Belejringen. Om eller i hvilken Grad han har været indviet i Frederik
III's snart paafølgende Planer om en Statsforandring, kan ikke
bestemt afgjøres. Men han var i alt Fald under deres Udførelse sin
Konges tro Tjener, sikrede ham Troppernes Paalidelighed og
aabenbarede sin Særstilling inden for Rigsraadet ved midt under
dettes ængstelige Vaklen 13. Okt. 1660 sammen med Hannibal
Sehested at modtage Gejstlighedens og Borgerstandens deputerede
i Drabantsalen paa Kjøbenhavns Slot og forespørge dem, hvorledes
Arveoverdragelsen var ment, for at faa deres Svar: baade paa
Sværd- og Spindesiden. Kort efter kunde han ogsaa, atter sammen
med Sehested, bringe Kongen Budskabet om, at Rigsraadet nu
havde bøjet sig fuldstændig i Arvesagen. Samme Aften blev han
udset til Medlem af det Udvalg, der Dagen efter vedtog 
Haandfæstningens Tilintetgjørelse. Hvorvidt en senere Beretning, 
der gaar ud paa, at han har været stemt imod den gjennemførte
Enevælde og for politiske Rettigheder til Borgerstanden, er hjemlet,
faar derimod staa hen.

Under Styrelsens nye Ordning var han selvskreven til de 
indflydelsesrigeste Poster. I Nov. 1660 blev han udnævnt til 
Rigsfeltherre, Præsident i Krigskollegiet og Medlem af Statskollegiet. 
Paa Riberhus og Møgeltønder Len fik han et nyt Livsbrev i Jan. 1661
og blev tillige Stiftsbefalingsmand over Ribe Stift; disse Embeder
beholdt han til 1674, da han afløstes af sin Søn Otto Diderik S.;
fra 1661-63 var han desuden inspektionshavende over Lundenæs
Amt. Andre Æresbevisninger og Stillinger tilfaldt ham i den
følgende Tid, i det han blev Ridder af Elefanten i Okt. 1663,
Medlem af Gehejmekonseillet 1670, udnævnt til Greve 25. Maj 1671 og
Danebrogsridder i Okt. s. A. Ogsaa benyttedes han til forskjellige 
rent politiske eller finansielle Hverv, saaledes ved flere
Kommissioner, til Forhandlinger med fremmede Gesandter og som
Omslagsforvalter i Kiel. Til hans Standpunkt i den ydre Politik
kjende vi dog kun temmelig lidet. Hannibal Sehested, der for
øvrigt i Breve til ham stadig priste ham som sin trofaste Velynder,
beskylder ham i en Optegnelse for af egennyttige Grunde at have
forladt det fransksindede Parti ved Hoffet og nærmet sig til det
østerrigsksindede, hvortil dog maa bemærkes, at den franske
Gesandt Terlon 1670 betegner ham som en retsindig Mand.
Bestemtere vides det, at den brandenborgske Afsending 1675 regnede
paa ham som en Tilhænger af Krigspartiet og som stemt for at
føre Krigen i Tyskland og ikke i Skaane og navnlig i ham saa 
en Modstander af Frederik Ahlefeldt, med hvem det ogsaa vides
at han 1670 havde haft et skarpt Sammenstød.

Hovedsagen for ham var dog selvfølgelig de militære
Anliggender, og der er ingen Tvivl om, at han her har udfoldet en
betydelig organisatorisk Energi. Han interesserede sig meget for
Udbedringen af Fredericia Fæstning, som han ansaa for den
vigtigste i Riget næst Kjøbenhavn, men navnlig virkede han for
Opretholdelsen af en saa stor Hær som muligt. Spørgsmaalet om
Hærens Størrelse var brændende i de første Aar efter 1660 og gav
Anledning til stærke Rivninger mellem Militærpartiet og de andre
Ministre, der i Landets ødelagte Tilstand saa en tvingende Grund
til Reduktion. S. var maaske ikke den mest udprægede Mand i
denne Henseende inden for sit Parti; hans Voteringer i disse Sager
gjøre ikke det skarpe og hensynsløse Indtryk som Generallieutenant
Hans Ahlefeldts og Generalavditør Poul Tschernings, og han
anfører ikke saa uforblommet som de Hensynet til den enevældige
Kongemagts Sikkerhed som en Hovedgrund til Nødvendigheden af
den store Hær, men han forsvarer dog denne og værger sig mod
Motiverne for Nedsættelsen ved det negative Standpunkt, at han
som fremmed ikke kjendte hele Landets Tilstand, men kun sine
Amters og Godsers, og derfor ikke kunde bedømme Elendighedens
Omfang. Han opnaaede ikke heller, at Frederik III helt fulgte
ham, skjønt han udtalte, at han ellers maatte blive uden Ansvar
for Følgerne. De største Frugter af Krigskollegiets Virksomhed
under hans Præsidium bleve dog Oprettelsen af Landmilitsen 1663-64 
og af det nationale Rytteri 1670.

S. var under alt dette bleven en stor Godsbesidder i Danmark. 
Møgeltønder, som han hidtil havde haft som Len, fik han
1661 udlagt som Ejendom i Vederlag for sine Forstrækninger til
Kronen. I Slesvig kjøbte han 1664 Gram Gods af Christopher
Rantzau. Hertil kom senere en stor Erhvervelse paa Sjælland.
Han havde opkjøbt nogle Fordringer paa Kronen, som nogle
Borgermænd sade inde med, og derved erhvervet deres Pantegods
i Kjøbenhavns Amt. Da nu Kronen ønskede at indløse dette,
kastede han sit Blik paa Gisselfeldt, som Kronen havde inddraget
efter Cai Lykkes Fald. En Overenskomst kom i Stand 1670,
hvorved S. foruden at opgive det nævnte Pantegods tilmageskiftede
Kronen Strøgods paa Fyn og til Gjengjæld fik Gisselfeldt
overdraget. Endnu s. A. overførte han det dog til sin Svigersøn
Oberstlieutenant Ditlev Rumohr, men fik det tilbage Aaret efter. 
Saa vel paa Gisselfeldt som paa Møgeltønder Gods nedlagde S.
hensynsløst meget Bøndergods for at udvide Hovedgaardene; stor
Interesse viede han ogsaa Fiskeriet. Men i alt Fald Gisselfeldt
Gods gik i hans Tid stærkt tilbage.

Fra Begyndelsen af 6oerne havde S. ofte været syg, plaget af
Stensmerter, og hans Svagelighed tog stadig mere til, indtil han
døde 27. Febr. 1676. Han bisattes med stor Pragt i Trinitatis
Kirke i Kjøbenhavn.

Univ. Progr. 1676. 
Rasmussen, Optegn. om Gisselfeld S. 141 ff. 
Kinch, Ribe Bys Hist. II, 419 f. 
A. Larsen, Dansk-norske Heltehistorier 1648-1700 S. 45 ff. 
Fridericia, Adelsvældens sidste Dage S. 447 ff. o. fl. St. 
S. A. Sørensen, Kjøbenhavns Belejring og Fyens Gjenerobring S. 38. 135 ff. 

<i>J. A. Fridericia.</i>

</chapter><chapter name="Schack, Hans Greve, 1676-1719, Finansdeputeret">

<b>Schack, Hans</b> Greve, 1676-1719, Finansdeputeret, var Søn
af Otto Diderik Greve S. og Sophie Dorothea f. Marschalck. Han
fødtes 4. Marts 1676 og blev, kun 6 Aar gammel, faderløs. Efter
opnaaet Myndighedsalder tiltraadte han Besiddelsen af de fædrene
Godser, Grevskabet Schackenborg og Gram. Allerede 1683 fik han
Ventebrev paa Riberhus Amt, blev 1695 Kammerherre og overtog
1697 det nævnte Embede, samtidig med at han udnævntes til
succederende Stiftsbefalingsmand over Ribe Stift. Aaret efter blev
han hvid Ridder og Gehejmeraad. Han synes ikke at have
beskæftiget sig meget med sine Amtmandsforretninger, i det han som
Regel opholdt sig paa sine Godser og i Hovedstaden. 1707 fik
han Tilladelse til at beholde Gagen mod at ansætte en Bestyrer
af Embedet. 1717 fik han det blaa Baand. 1719 udnævntes han
til 1. Deputeret for Finanserne med Titel af Kammerpræsident,
men allerede 22. Sept. s. A. afgik han ved Døden. Han ægtede
1. (16. Marts 1699) Anne Margrethe Komtesse Reventlow (f. 6. Okt.
1682 d. 21. Marts 1710), Datter af Storkansler Conrad Greve R.
(XIV, 42); 2. (1711) Anna Sophie Rantzau (f. 4. Sept. 1689 d. 28.
Sept. 1760), Datter af Gehejmeraad Christian R. til Rastorf.

<i>Louis Bobé.</i>

</chapter><chapter name="Schack, Hans Greve, 1735-96, Gehejmeraad">

<b>Schack, Hans</b> Greve, 1735-96, Gehejmeraad, Broder til
ovenanførte Frederik Christian Greve S., fødtes 14. Jan. 1735, Ved
Faderens Død 1741 arvede han som ældste Søn Grevskabet
Schackenborg, og 1758 kjøbte han Godset Seekamp; efter at han 1753
var bleven Kammerherre og 1759 Assessor i Kancellikollegiet, fik
han næste Aar det hvide Baand og udnævntes til Stiftamtmand i
Ribe og Amtmand over Ribe Amt, men allerede 1768 tog han, 
der 1763 havde faaet Enkedronningens Orden, sin Afsked som
Stiftamtmand og udnævntes samtidig til Gehejmeraad. S., der døde
paa Schackenborg 21. Avg. 1796, havde ægtet 1. (7. Jan. 1757)
Ulrikke Auguste Vilhelmine Komtesse Moltke (f. 30. April 1740 d. 7.
April 1763), Datter af Adam Gottlob Greve M. til Bregentved
(XI, 380); 2. (7. Sept. 1763) Caroline Louise Sophie Moltke (f. 23.
Juni 1742 d. 12. Okt. 1794), Datter af Gehejmeraad Joachim
Christoph M. (XI, 423).

<i>C. E. A. Schøller.</i>

</chapter><chapter name="Schack, Hans Christian, 1642-1706, Officer">

<b>Schack, Hans Christian,</b> 1642-1706, Officer, hørte til Slægten 
S.s pommerske (Prillwitzer) Gren; hans Forældre vare Christian
Sigismund S. til Stolzenburg og Anna v. Rammin. Faderen
havde under Trediveaarskrigen været svensk Overkrigskommissær i
Forpommern, og Hans S. begyndte ligeledes sin Løbebane i svensk
Tjeneste. I Slaget ved Nyborg 1659 faldt han imidlertid i dansk
Fangenskab, og da der Aaret efter blev sluttet Fred, traadte han
over i den danske Hær. Først blev han Fændrik i Lubbes' (Ruses)
Regiment, men da han snart vandt sin Navne, Feltherrens Yndest
ved sin «Maade at arbejde paa», ansatte denne ham som Lieutenant 
i sit eget Regiment; 1665 blev S. Kapitajn, 1675 Major, 1676
Generaladjudant hos Kongen. Som saadan var det, at han bragte
Griffenfeld Budskabet om Benaadningen paa Skafottet. Endnu
s. A. blev S. Oberst for fynske Infanteriregiment, deltog i
Duncans Tog til Halland (jvfr. IV, 363) og blev haardt saaret ved
Fyllebro (17. Avg.). I nogen Tid var han saa Kommandant i
Nyborg, men fratraadte Stillingen i Sommeren 1677 for ved et
Badested at søge Helbredelse for sine Saar, og da man kort efter
ansatte ham som Kommandant i Christiansstad, tog han sin Afsked.
Efter at være kommen sig tjente S. et Par Aar hos Hertugen af
Brunsvig-Wolfenbüttel, men vendte 1681 tilbage til Danmark og
blev Generalmajor og Kommandant i Kjøbenhavn, fra 1688
tillige i Citadellet. Han blev ogsaa Chef for et Frikompagni til
Fods, som han ved Mobiliseringerne 1683 og 1689 udvidede
henholdsvis til en Bataillon og til et Regiment. Sidst anførte Aar
blev han Generallieutenant og fik Overbefalingen over det paa
Sjælland i Anledning af Krigsforberedelserne opbudte Landeværn.
1686 var han derimod med ved Overfaldet paa Hamborg, 1693 ved
Belejringen af Ratzeburg. Ved Siden af sine Stillinger som
Kommandant og Regimentschef beklædte han fra 1687 Posten som
Direktør for Krigshospitalet og havde fra 1692 Overkommandoen 
over Fortifikationsetaten i Danmark; desuden blev han jævnlig
anvendt ved Kommissionerne paa Raadstuen. Et Tegn paa den 
Anseelse, han nød, var det ogsaa, at han gjentagende fik Tilbud
om paa meget fordelagtige Vilkaar paa ny at træde i brunsvigsk
Tjeneste, men at Christian V ikke vilde give Slip paa ham;
Forholdet blev derfor ordnet saaledes, at S. 1695-97 den halve Del
af Aaret var her og den anden halve i Brunsvig. 1698 udnævnte
Kongen ham til Gehejmeraad. i Anledning af en Sendelse til
Udlandet; allerede 1684 havde han givet ham det hvide Baand.

I Følge hele sin Stilling var S. selvskreven til at indtræde i
den Kommission (Slotsloven), som Frederik IV, da han i Maj 1700
rejste til Hæren i Hertugdømmerne, indsatte for paa Sjælland at
have «Opsigt over alting». I Juli Maaned, da Krigsuvejret trak
sammen over Øen, var S. Slotslovens fornemste Medlem og i
enhver Henseende Forsvarets naturlige Leder. For en handlekraftig 
Mand havde her nu været nok at tage fat paa, selv om
Kongen hverken havde udrustet Slotsloven eller S. som højstbefalende 
Officer paa Øen med nogen virkelig Myndighed, men paa
en saare uheldig Maade havde forbeholdt sig selv den endelige
Afgjørelse i stort og smaat. S. viste sig imidlertid som en Mand
uden Initiativ og uden Mod til at tage et Ansvar. Hans utidige
Angest for at blotte Hovedstaden gjorde, at den Styrke, som han
under Lave Hohendorf sendte ud for at afslaa Carl XII's
Landgang ved Humlebæk (4. Avg.), kom for sent; og efter at Fjenden
var kommen i Land, var S.s Holdning lige saa energiløs og
vaklende. Kjøbenhavns Borgerskab beklagede sig over Kommandanten
til Kongen og fik i Hovedsagen Medhold hos denne, der nu sendte
Storkansleren, Grev Reventlow, til Hovedstaden med Fuldmagt til
at handle i Kongens Navn. Med Reventlow fulgte bl. a. Generalmajor 
Cormaillon (IV, 87), og denne gav den Misstemning, der
ogsaa blandt S.s Standsfæller herskede imod ham, Luft i saa
utvetydige Udtryk, at det paa aaben Gade vilde være kommet til
Tvekamp mellem de 2 Generaler, dersom ikke Storkansleren var
kommen til og havde lagt sig derimellem. S.s Stilling var dog
bleven ganske uholdbar, og i Nov. s. A. fik han, formelt efter
Ansøgning, Afsked fra alle sine Embeder. Han drog til sine
Godser i Grevskabet Lippe, hvor han døde 9. Dec. 1706. Disse
Godser havde han faaet ved sit Ægteskab (27. Marts 1683) med
Amalie Catharine Mauritia v. dem Brinck (f. 1666 d. 1752), Datter
af Landraad i Oldenborg Otto v. d. B. til Iggenhausen. I 
Pommern havde S. arvet Stolzenburg med flere Godser, og for
Tjenester, han havde ydet Vilhelm III af Oranien, havde denne forlenet
ham med en Præbende som Domprovst i Utrecht.

Gauhe, Deutsches Adelslex. II, 1759. 
v. Schack u. Bar, Gesch. d. Grafen u. Herren v. Schack II, 32 ff. 
Krigen 1700, udg. af Generalstaben.

<i>H. W. Harbou.</i>

</chapter><chapter name="Schack, Hans Egede, 1820-59, Forfatter">

<b>Schack, Hans Egede,</b> 1820-59, Forfatter, fødtes 2. Febr. 
1820 i Landsbyen Sengeløse paa Sjælland; Faderen var nedennævnte 
Provst Nic. Clausen S. Han var yngste Dreng i en talrig
Søskendeflok, og Faderen tog sig selv af hans første Opdragelse
og Undervisning; den var Stræng og haard og indprentede ham
et ubønhørligt moralsk Sandhedskrav, samtidig med at den maaske
har gjort Drengen baade noget forkuet og noget rebelsk. Fra
Moderen tog han derimod en god Portion Fantasteri i Arv, og i
den landlige Præstegaard, mellem en Flok livlige Søstre, udfoldede
sig tidlig den muntre, gemytfulde og selskabelige Side af hans
Natur. Han kom i Borgerdydskolen paa Christianshavn, og Faderen 
forflyttedes ogsaa senere til Frelsers Kirke sammesteds. Efter
at være bleven Student 1837 slog S. sig paa Juraen; men tidlig
kastede han sig ogsaa ind i det gjærende Studenterliv, som Tiden
omkring 1840 førte med sig. Han var Medbestyrer af det
frisindede «Studentersamfund», gjorde Studentertoget til Upsala 
med i 1843 og tog ogsaa Del i det skandinaviske Studentermøde i
Kjøbenhavn i 1845. Imidlertid havde han Aaret forud faaet juridisk
Examen; Forældrene vare døde bort og havde efterladt ham en
beskeden lille Formue, og uden alt for meget at tænke paa
Levebrød kunde han nu leve med i de politiske og skandinaviske
Rørelser, der havde fænget i S. som i saa mange unge. Han
foretog en Rejse til Sverige, studerede i Upsala, satte sig med
vaagen, livfuld Intelligens ind i svensk litterært og politisk
Aandsliv, skrev i det upsalensiske Studenterblad og vandt sig ved sin
elskværdige Omgængelighed en talrig Vennekreds. Efter
Hjemkomsten deltog han -- alt medens han var en søgt juridisk
Manuduktør -- i de national-liberale Bevægelser, og da
Februarrevolutionens og Hippodrommødernes Tid kom, var han midt i Rørelsen,
indtagende en Mellemstilling mellem Orla Lehmann og Goldschmidts
mere kosmopolitiske Liberalisme. Han gik med som frivillig i
1848-Krigen, blev Underofficer, optraadte paa Hippodrommøderne og
blev i Okt. 1848 som Hippodromforeningens Kandidat i Præstø
Amts 3. Valgdistrikt valgt til den grundlovgivende Rigsforsamling. 

S.s politiske Løbebane strakte sig fra da af til 1853. Ved
Folketingsvalgene i Dec. 1849 faldt han vel igjennem, men ved
et Suppleringsvalg i Febr. 1850 opnaaede han alligevel at faa Sæde
i den første ordentlige Rigsdag; ved de nye Valg i Avg. 1852
valgtes han i Thisted, og efter den første Opløsning besejrede
han i en heftig Valgkamp sin Modkandidat, Marineminister Bille;
men han opgav at stille sig ved de efter den anden Opløsning
stedfindende Valg. Trods al sin politiske Interesse og Begavelse
har S. sagtens efterhaanden mærket, at han ikke ret egnede sig
til den daglige politiske Gjerning og ikke i denne kom til at
udfolde en Virksomhed, der svarede til hans Evner. Fra
Begyndelsen af sluttede han sig til det egentlige J. A. Hansen-
Balth. Christensenske Venstre, men hans juridisk-humane
Liberalisme kom i Tidens Løb snart til at tørne sammen med
Bondevennernes rent praktiske Standspolitik. S. var desuden over for 
al Partidisciplin en udpræget Civilist, der ikke kunde bekvemme sig
til at holde Trit og gaa i Geled. Faa det slesvigske Spørgsmaal,
hvor Ufordrageligheden var størst, vakte han saaledes Forargelse
som Kjætter, da han i Piecen om «Slesvigs Deling» (1849) anbefalede 
Delingen efter Nationalitet som den retfærdigste Løsning.
I det «Ugeblad for Litteratur og Kritik», som han udgav i
Vinteren 1849-50, havde han sig ogsaa et eget privat Organ, i 
hvilket han gik sine egne Veje. Efter at have skilt sig ud fra sit
oprindelige Parti, der i den Anledning naturligvis ikke lod det mangle
paa Angreb paa ham, kom S. saaledes efterhaanden til at staa
temmelig uden Fodfæste og uden Indflydelse i Tinget, og da han
tillige vistnok savnede Udholdenhed og Interesse for det saglige
Hverdagsarbejde paa Rigsdagen, er det ikke underligt, at han --
af vaklende Helbred, som han desuden var -- trættedes ved aktiv
Politikervirksomhed. Nogle, dels alene, dels i Forbindelse med
andre forfattede, Brochurer om Bondevennernes og Regeringens
Politik samt nogen Virksomhed ved det nylig stiftede «Dagblad»
ere de seneste Frugter af S.s politiske Virksomhed. I 1854 blev
han udnævnt til Landstingssekretær og indtog fra nu af udad til
en passiv Tilskuerrolle i Politikken, om han end efter Ministerskiftet 
3. Dec. 1854 kom til at staa i et nært Forhold til det ny
Ministerium -- til Hall og til Andræ, hvilken sidste var hans
Svoger -- og sluttede sig til dets Politik. 1856 blev han Sekretær
hos Konseilspræsidenten, 1858 modtog han Titel af Justitsraad.

Efter S.s Udtrædelse af det politiske Liv og hans samtidige 
Indtrædelse (1854) i Ægteskab med Fanny Vendela Armida Hebbe
(f. 1833), en Datter af den svenske Forfatterinde Wendela H., kom
hans litterære Anlæg og Interesser, der hidtil vare satte i Skygge af
de politiske, frem i Dagens Lys. Ved Julen 1857 overraskede han
Læseverdenen med en tyk Bog: «Fantasterne, Fortælling af E. S.»,
bag hvilken Signatur han snart gjenkjendtes. Der var æsthetiske
Interesser i S.s Forældrehjem, og han læste fra ung af megen
æsthetisk Litteratur. Men især var han hele sit Liv igjennem en
skarpsindig og humoristisk Iagttager af sig selv og andre, med et
moralsk Sundhedsinstinkt i sig, der overalt vejrede og anholdt,
hvad der var forlorent og forløjet eller sygeligt og unaturligt. Han
lignede Poul Møller baade i sit Humør og sin Ligevægtstrang og
ogsaa i noget ødselt og drøsende i Naturel, og det er P. Møller, der
har lært ham at se paa Livet og reflektere over det. Rundt om
sig saa han Efterromantikkens konventionelle Idealisme dominere i
Theatret og i Novellerne; i «Fædrelandet» og paa Rigsdagen
legede Førerne -- syntes han -- Deputeretkammer og spillede
Armand Carrel eller Ledru-Rollin; i nære Omgivelser, og nu og da
vel ogsaa i sig selv, studerede han alle de finere Varianter af den
Uegentlighed og Uægthed i Dannelsen, som P. Møller kaldte
Affektation, alle Slags Former af den Forkvakling og Ufriskhed,
som S.s Bog kalder Fantasteri. Om Fantasteri og Affektation, i
disse Ordenes videre Betydninger, handlede S.s Roman, i det
Fortælleren skildrer sine og sin Ungdomsvens forskjellige Irfærder i
Blændværkets Riger op gjennem Drengeaar og Ungdomsaar, indtil
den ene hvirvles ud i Vanviddets Afgrund, medens den anden -- 
Fortælleren -- gjennem en alvorlig Krise arbejder sig ud af
Fantasteriet og ender som solid Embedsmand. Bogen var -- som det
klassiske Værk, den er -- lige saa aktuel som universel. Dens
rummelige Magasin indeholder en parodisk Opskriftnovelle à la
Fru Gyllembourg og Fr. Bremer, et Stykke æsthetisk Journalistik
à la Goldschmidt, Udkast til politiske Taler à la Orla Lehmann.
I Conrads og Christians Fantasterier eller i 2 halvgamle Frøkeners 
Sentimentalitet forfølger Bogen hele Tidens æsthetiske Dannelsesretning. 
Hyrden Thomas' jævne Bondeforstand kritiserer Kammeraternes 
poetiske Luftslotte sønder og sammen, -- som 
Blicher og P. Møller havde gjort det. Og Conrads 
moralsk-religiøse Kamp mod sit selviske og ørkesløse Drømmeliv 
fortsætter «Enten-eller»s og «Adam Homo»s Reaktion mod «den
æsthetiske Livsanskuelse». Hvor centralt Bogen fik Ram baade 
paa Tiden og hele Folkenaturen, viste sig senere, da 70ernes
Litteratur gjentagne Gange har optaget og fortsat S.s Kamp mod
Fantasteriet. Ogsaa Ibsens «Per Gynt» staar tydelig under denne
Paavirkning.

Endnu mere ny end ved Tendensen var dog Bogen ved sine
friske og humoristiske Iagttagelser af Drengeliv og 
Kjøbenhavner-interiører og ved sine gjennemtrængende Analyser af 
sygelige Sjælstilstande og moralske Forvildelser. Dette Element af
Virkelighedsskildring og Sjælestudium virkede stødende for Samtidens 
Smag; selv «Adam Homo»s Forfatter fandt, at det hele var «mere
confessions end Poesi, refererede sig mere til Sandhedens end
Skjønhedens Idé»; men netop gjennem dette Element var Bogen
banebrydende for moderne Virkelighedsroman.

Efter «Fantasterne» (der 1899 udkom i 3. Oplag) tog S. fat
paa en ny Roman, der gjennem brede realistiske Livsskildringer
skulde forfølge alskens finere og fordækte Former af Affektation i
alle Livssfærer -- fra landligt Præstegaardsliv til en christianshavnsk 
Morgenkafé. Men inden S. naaede at fuldføre denne Bog
(et Brudstykke er aftrykt i «Litteratur og Kritik» 1890), bortreves
han af Døden 20. Juli 1859. Den altid livlige Ræsonnør og
hjærtevindende Humorist var for dem, der kjendte ham nærmest,
allerede længst en udslidt Nevropathiker, en hypokonder hjærtesyg.
Yderligere tog Tabet af hans eneste Barn paa ham, og han døde
ved det lille tyske Badested Schlangenbad, uden at Lægerne kunde
angive anden Dødsaarsag for den ikke 40aarige end Alderdom,
Udslidthed. -- Hans Enke ægtede 2. Nov. 1861 Direktør for
Udenrigsministeriet P. Vedel.

Til Erindring om H. E. S. (1859). 
Litteratur og Kritik 1890. 
Erslew, Forf. Lex.

<i>Vald. Vedel.</i>

</chapter><chapter name="Schack, Hartvig Asche, --1692, Officer">

<b>Schack, Hartvig Asche,</b> --1692, Officer, var Søn af
Kommandant i Lybek, Oberst Hartvig Sivertsen S. til Basthorst og
Dorothea Hedvig Sehested. Han stod 1668 som Fændrik, 1670
som Lieutenant, 1671 som Kapitajn i sin nære Slægtning
Feltherrens Regiment, ved hvilket han 1676 blev Major, 1677
Oberstlieutenant, og for hvilket han, efter at han i omtrent 1 1/4 Aar
havde fungeret som Kommandant paa Kronborg, i Efteraaret 1678
blev Oberst; Regimentet havde da faaet Navn efter Kongens Broder
Prins Georg (Jørgen). S. tog med Ære Del i den Skaanske Krig
og blev saaret ved Stormen paa Malmø 1677. Efter Freden gik 
han med sit Regiment til Holsten og Oldenborg, og i Aarene
1681-82 kommanderede han den Styrke, der byggede Fæstningen
Christiansburg ved Jadebugten. S. blev 1684 Brigader, 1689
Generalmajor, i det han samtidig fratraadte Kommandoen over Prins
Georgs Regiment. Derimod blev han, da han 1692 blev ansat ved
Auxiliærkorpset i Flandern, Chef for den dertil hørende Bataillon
af sjællandske Regiment. I Juni ankom S. til Korpset, 3. Avg.
stod Slaget ved Steenkerke, hvor S. blev saaret, og 6. Sept. døde
han i Gent af en «hidsig Feber». -- S. var gift med Anna
Margrethe Baronesse Kielman v. Kielmansegg (f. 20. Febr. 1667),
Datter af Gehejmeraad Hans Henrik Baron K. v. K. (IX, 138); hun
ægtede 2. Oberst Christian Ludvig v. Boyneburg (d. 1698) og 3.
Oberst Hans Hartman v. Erffa (d. 1701). -- En Søn, der ligesom
Faderen hed <i>Hartvig Asche S.</i>, døde 16. Dec. 1734 som Chef for
Prins Carls Regiment, Generalmajor og hvid Ridder.

<i>H. W. Harbou.</i>

</chapter><chapter name="Schack, Joachim, 1628-1700, Officer">

<b>Schack, Joachim,</b> 1628-1700, Officer, Søn af Otto S. til
Hütten og Dorothea v. d. Lühe. Han var Stadsmajor i Hamborg,
da han ved det nationale Fodfolks Reorganisation 1666 og uden
Tvivl ved sin Farbroder Feltherren Hans S.s Indflydelse blev kaldt
til Danmark og ansat som Oberst for det sydjyske Regiment. 1675
ombyttede han dette med Dronningens Livregiment, som han
beholdt til 1677, da det blev bestemt, at Generalerne ikke maatte
have Regiment. S. var nemlig 1674 forfremmet til Generalmajor,
og i denne Egenskab tog han Del i den skaanske Fejde. Ved
Wismars Belejring 1675 ledede han Angrebet mod Lybekker-Porten;
1676-77 var han med i Skaane, førte i Slaget ved Lund Hærens
Centrum og var dernæst en Tid Kommandant i Landskrone; 1678
deltog han under U. F. Gyldenløve i Baahuses Belejring, og
overalt gjorde han god Fyldest. Efter Freden var S. Kommandant i
Kjøbenhavn, hvortil han allerede var udnævnt 1676; men 1681
traadte han ud af Hæren og blev s. A. Ridder af Danebrog.
Fra Nytaar 1682 blev han derhos ansat som Amtmand over
Skanderborg og Aakjær Amter, i hvilket Embede han døde 21. Avg.
1700, 72 Aar gammel. En kort Tid havde han dog igjen haft en
Art militær Stilling, nemlig da han under Mobiliseringen 1689 fik
Overbefalingen over det i Jylland opbudte Landeværn.

S. var 1668 bleven naturaliseret som dansk Adelsmand og 
havde her i Landet erhvervet betydelige Godser, der gik i Arv til 
hans Sønner (af 2. Ægteskab): 1668 Sneumgaard i Jylland, 1677
Bramslykke og 1681 Kjærstrup, begge paa Laaland. 1698
erhvervede han, som det lader til paa en ikke rigtig fin Maade, den
Ribe Latinskole tilhørende Dårum Kongetiende; muligen har han her
handlet under Paavirkning af sin 3. Hustru, hos hvem gode og
daarlige Egenskaber synes at have været forenede i en ret
mærkelig Blanding. -- Gift 1. (1657) med sit Næstsøskendebarn Anna
Dorothea Schack (f. 1640 d. 1669), Søster til ovennævnte Generalmajor 
Hartvig Asche S.; 2. (1671) med Dorothea Sophie Seefeldt
(f. 1650 d. 1682), Datter af Peder S. til Dalsgaard; 3. (1695) med
Elisabeth Rosenkrantz (f. 1657 d. 1721), Datter af Erik R. til
Rosenholm (XIV, 198) og siden 1682 Enke efter Knud Gyldenstjerne til
Møllerup.

Hofman, Danske Adelsmænd II, 129; III, 365 f. 
O. Nielsen, Efterr. om Skadst Herred S. 48 ff. 
Galthen, Ligtale ov. Elisabeth Rosenkrantz.

<i>H. W. Harbou.</i>

</chapter><chapter name="Schack, Nicolai Clausen, 1781-1844, Præst">

<b>Schack, Nicolai Clausen,</b> 1781-1844, Præst, Søn af
Landmand Anders Clausen S. og Marie Nielsdatter, er født 22. Sept.
1781 i Hillerup ved Ribe. Han blev Student fra Ribe 1800 og tog
theologisk Embedsexamen 1804, blev derefter Alumnus paa Elers'
Kollegium og paa Pædagogisk Seminarium, paa hvilket han tog Examen
1806; s. A. fik han Accessit for en historisk Afhandling. Han blev
Lærer ved Schouboes Institut og 1807 ordineret Kateket ved Frue
Kirke i Kjøbenhavn, men s. A. udnævntes han til Sognepræst i
Sengeløse i Smørum Herred. Han disputerede 1813 for den
filosofiske Doktorgrad og blev 1824 Provst for Smørum og Sokkelund
Herreder. 1833 blev han Sognepræst ved vor Frelsers Kirke paa
Christianshavn, og 1834-43 var han Medlem af Direktionen for
Almue- og Borgerskolevæsenet i Kjøbenhavn; han sad desuden i
Tiendekommissionen for Kjøbenhavns Amt og var Medlem af
Landhusholdningsselskabets 1. og Formand for dets 2. Agerdyrkningskommission. 
Sammen med C. H. Visbye stiftede han Kjøbenhavns
Præstekonvent. Han tog sin Afsked 1844 og døde 23. Febr. s. A.
Han ægtede 1807 Tagea Dorothea Erasmi (f. 1785 d. 1841), Datter
af Agent og Kommandant paa Guineakysten Tage E. -- Han har
skrevet en Del historiske, theologiske og landøkonomiske
Afhandlinger samt udgivet en Revision og Fortsættelse af H. Hofmans
Fundatssamling (VII, 499) i 6 Bind (1832-44).

Erslew, Forf. Lex.

<i>L. Koch.</i>
</chapter>
<chapter name="Schack, Sophus Peter Lassenius, 1811-64, Maler, Officer">

<b>Schack, Sophus Peter Lassenius,</b> 1811-64, Maler, Officer,
S. var Søn af ovfr. nævnte Kammeradvokat Gregers S. og blev
født 21. Jan. 1811 i Kjøbenhavn. Han blev Landkadet 1821,
Sekondlieutenant 1830, 1838 karakt, og 1839 virkelig Premierlieutenant, 
men afskediget allerede 1842. Dog indtraadte han i Juli
1848 atter i Tjenesten som Kapitajn ved 3. Reservebataillon og
deltog i Treaarskrigen. Han blev 1860 Kapitajnvagtmester i
Rensborg, s. A. karakt. Major, deltog som Major og Bataillonskommandør 
i Krigen 1864, og efter at han var bleven haardt saaret 18.
April, døde han 21. April paa et Lasaret i Kjøbenhavn.

S. havde fra Ungdommen vist Interesse for Kunsten, men
kunde dog først, efter at have været Officer i nogle Aar, med
større Ro ofre sig for sine Kunststudier. Samtidig med at han fik
Adgang til C. V. Eckersbergs Malerskole, besøgte han Kunstakademiet 
i Tiden 1835-40 og vandt begge dets Sølvmedailler. Hidtil
havde han selv opfattet sig i Forhold til Kunsten som Dilettant,
men regnede sig nu for Kunstner, uagtet han trods sin Flid, sin
Dannelse og umiskjendelige Kjærlighed til Kunsten ikke naaede
nogen høj Plads. Han udstillede dels Portrætter og Genrebilleder,
dels bibelske Billeder over Æmner af det ny Testamente. Det
synes, som om Christian VIII har taget sig noget af ham, saaledes
at han i 1844-45 fik 2 Aars Rejseunderstøttelse af Akademiet;
tillige havde han bestilt en Altertavle, «Christi Bjærgprædiken»,
der først blev afleveret efter Kongens Død, og et stort Billede,
«Christian VIII's og Caroline Amalies Kroning»; dette har mange
Portrætter af god Lighed, men er uden malerisk Virkning; det
bevares paa Kronborg. S. udgav senere et Par Bind «Fysiognomiske
Studier« (1858-59), hvori hans bedste Egenskaber som Kunstner
forbandt sig med en aandfuld Fremstillingsgave som Forfatter. --
S. ægtede 1853 Vilhelmine Bothilde Olsen (f. 1826 d. 1900), Datter
af Oberst O. N. O. (XII, 418).

Illustr. Tid. 1863-64, S. 239.
Weilbach, Nyt Kunstnerlex.

<i>Ph.  Weilbach.</i>

</chapter><chapter name="Schack-Rathlou, Joachim Otto, 1728-1800, Statsmand">

<b>Schack-Rathlou, Joachim Otto,</b> 1728-1800, Statsmand. Han
var født 13. Juli 1728 og Søn af Generalmajor Niels Rosenkrantz
Schack; hans Moder var Benedicte Gertrud f. v. Ingenhaven.
Moderen døde ganske kort efter hans Fødsel, og Faderen mistede han,
da han kun var 3 Aar gammel; men kjærlige Slægtninge gave ham
en god Opdragelse. Som ungt Menneske hørte han Forelæsninger
ved Kjøbenhavns Universitet, og derefter foretog han en 
Udenlandsrejse for sin videre Uddannelses Skyld. Allerede medens han 
var ganske ung, gik han efter Ønske af en Faster og hendes Mand,
Gehejmeraad Christian Rathlou, ind paa at ville ægte en kvindelig
Slægtning af dem, Øllegaard Charlotte Juul, naar hun blev voxen;
de vilde saa testamentere ham Godserne Rathlousdal og
Gersdorffs-lund. Dette Ægteskab blev indgaaet 1758.

Imidlertid var han, der var vel begavet og havde gode
Kundskaber, kommen ind paa Embedsbanen, men rigtignok først i
ulønnede Embeder, indtil han 1755 blev Kammerjunker hos Kronprinsen,
den senere Christian VII. Nogle Aar derefter (1759) blev han lønnet
Højesteretsassessor; men allerede s. A. udnævntes han til Afsending
i Stockholm, hvor han tiltraadte Stillingen det følgende Aar. Skjønt
han ikke havde diplomatisk Fordannelse, var det dog med stor
Dygtighed, at han i de følgende Aar udfyldte den vanskelige og
tit ret pinagtige Stilling, han her havde paataget sig. Han var en
af de Diplomater, som J. H. E. Bernstorff havde størst Tillid til,
og dennes Depecher indeholde idelig varme Ord som Paaskjønnelse 
af hans Holdning. Ganske vist kunde Ministeren vanskelig
finde nogen, der fuldstændigere sluttede sig til hans Politik, end
S. gjorde det. Han tilegnede sig saaledes helt Bernstorffs
Opfattelse af det nødvendige i for enhver Pris at modarbejde
Forandringer i den svenske Forfatning, hvorved Kongemagten udvidedes
der, da dette efter deres Mening vilde være det samme som, at
man vilde blive angrebet af Sverige. Svenskerne gjaldt endnu for
at være et krigersk, erobrelystent Folk, og saa snart en Konge
kunde raade frit over dem og deres Lands Hjælpekilder, mente
man, at det vilde gjælde Norge. Disse S.s Meninger kunde ikke
være ubekjendte i Sverige, og det var derfor intet Under, at han
var ilde lidt ved det svenske Hof. Der blev da ogsaa fra dettes
Side, da Gustav III som Kronprins i Aaret 1766 blev gift med
Frederik V's Datter Sophie Magdalene, ytret det Ønske, at S. maatte
blive kaldt hjem. Da dette skete det følgende Aar, var hans
diplomatiske Bane udspillet, og han traadte nu over i den overordnede
civile Styrelse her hjemme, i det han overtog den ham allerede
tidligere bestemte Stilling som 2. Deputeret i Finanskollegiet (1767),
foruden at han fik Sæde i Generaltoldkammeret. Han var imidlertid 
i Anledning af det nylig nævnte fyrstelige Bryllup bleven
udnævnt til Ridder af Danebrog, og der var ogsaa 1766 givet ham
Plads i Overskattedirektionen.

S. var en overordentlig samvittighedsfuld og flittig 
Embedsmand, der med Iver satte sig ind i, hvad han fik at gjøre med;
men han var en tung Natur, som det paa flere Maader skortede
paa Bevægelighed. Naar dette aabenbart paa den ene Side
virkede til, at han var stiv konservativ og havde ondt ved at gaa
ind paa nye Tanker, saadanne, som der i det 18. Hundredaar
fremsattes mangfoldige af om alle mulige Forhold i Stat og Samfund,
saa gjorde det tillige, at det kom til at mangle ham paa stærkt
Initiativ, og det saa meget mere, som hans Samvittighedsfuldhed
kunde slaa ud i at fremkalde Frygt for Ansvar, hvor han ikke
følte sig helt sikker. Da han nu i 1767 kom ind i den ny Virksomhed, 
tilfredsstillede den ham ingenlunde. Ikke alene svarede
Stillingen lidet til, hvad han mente at han, efter at have beklædt
en vigtig Diplomatstilling, kunde kræve; men det kostede ham
ogsaa Møje at sætte sig ind i Forretninger, som vare ham helt
nye og unægtelig kunde volde dygtigt Bryderi. Hvad den ydre
Anseelse og Gage angik, maatte det hjælpe, at han 8. Febr. 1768
blev 1. Deputeret i sit Kollegium og derved var hævet til en meget
fremragende Stilling. Det syntes ogsaa at maatte gjøre ham hans
Gjerning behagelig, at han stod paa en saare god Fod med de
Mænd, der i denne Tid vare Statens ypperste, Saadanne som baade
J. H. E. Bernstorff, dennes Brodersøn A. P. Bernstorff, H. C.
Schimmelmann og D. Reventlow. Desuden holdt han og hans Hustru
inderlig af hinanden, saaledes at ogsaa i den Henseende vare hans
Forhold alt andet end ugunstige. Men dog følte han sig ikke
glad. I sit private Liv delte han den Sorg med sin Hustru, at
hun den ene Gang efter den anden fik et dødfødt Barn, og hvad
hun led ved slige Lejligheder, gik ham nær til Hjærte. Men han
var tillige som Finansembedsmand haardt trykket af Følelsen af,
hvor slet Statens finansielle Stilling var, og det oprørte ham at 
se, hvorledes den ene efter den anden af dem, der stode Kongen
personlig nær, formaaede at drage Gavn deraf til at plyndre Statskassen
eller opnaa Pladser, som de ikke vare værdige til. Denne hans
Misstemning, der træder stærkt frem i hans Breve, forstod han
uheldigvis ikke at lægge Dæmper paa; men den gjorde ham vanskelig 
og pirrelig, og man kan derfor se den yngre Bernstorff, der
satte megen Pris paa ham, udtale, hvor ondt det gjorde ham, at
S. ikke formaaede at vinde Publikum.

Snart skulde der imidlertid komme en Tid, da S. med endnu
mere Ret kunde føle sig trykket. Det var, da den af ham saa
højt beundrede ældre Bernstorff blev afskediget 15. Sept. 1770, og 
Struensees Magtperiode begyndte. Tilsyneladende bragte dette strax
S. højere til Vejrs, i det han samme Dag, som Bernstorff blev
afskediget, gjordes til Medlem af Konseillet; men dette var, som vel
bekjendt, ganske intetsigende, og allerede 9. Okt. blev han
afskediget fra sine Embeder, da han ikke vilde gaa ind paa en
Sammenkobling af Finanskollegiet med Toldkammeret og Kommercekollegiet, 
som Struensee lod paabyde. S., der ved denne Lejlighed
hellere havde villet miste sine Embeder end svigte sin
Overbevisning, kunde ikke undgaa at komme i stor Forlegenhed, da han
ingen privat Formue havde; men dette Slag tog han med megen
Fatning. Det var en Tilskikkelse, som han, der var en stærkt
religiøs Mand, mente at burde bære med Ro. Til Lykke varede
de smaa Kaar, hvori han nu var bleven bragt, ikke længe. Da
nemlig hans Tante Fru Rathlou døde 4. April 1771, arvede han i
Kraft af hendes og hendes tidligere afdøde Mands Testamente
Godserne Rathlousdal og Gersdorrfslund, og han blev derved en
meget velhavende Mand. Fra denne Tid antog han Navnet
Schack-Rathlou.

Med hvilket Sind han, der siden sin Afskedigelse levede ovre
i Jylland, her fra fulgte Begivenhederne i Struenseetiden, er let
at tænke sig. I Foraaret 1771 skrev han til en god Ven: «Jeg
vilde være det ulykkeligste Menneske, hvis jeg nogen Sinde atter
blev nødt til at træde offentlig frem.» Men Budskabet om
Struensees Fald bragte ham dog paa helt andre Tanker. Den
Opfordring, som han nu fik til at indtage en Plads i Regeringen,
besvarede han strax med Ja, og han blev da ogsaa Medlem af det
Raad, som Dronning Juliane Marie og Arveprinsen nu omgave sig
med. Ligesom han i denne Stilling har haft sin Del i de
Regeringsbeslutninger, som Processerne imod de efter 17. Jan. 
anklagede fremkaldte, deriblandt ogsaa i, hvad der blev vedtaget med
Hensyn til Dronning Caroline Mathilde, saaledes har han sikkert ikke
haft lidet at sige ved Fastsættelsen af den Form for Statsstyreisen,
som kundgjordes ved Forordningen af 13. Febr. 1772, denne
Forordning, hvis Hovedbestemmelser vare, at ingen kongelig
Regeringsordre skulde have Gyldighed, med mindre den var
underskrevet i Statsraadet, og at der til at have Sæde i dette 
Statsraad ikke maatte tages Mænd, der beklædte Stillinger som
Kollegiechefer, med Undtagelse alene af Udenrigsministeren.

Man tager næppe fejl, naar man tror, at det har passet S.-R.
godt at have Sæde i et saadant Statsraad, hvor han kunde deltage 
i Afgjørelsen af alle vigtigere Regeringssager, medens han var
fritaget for at have at gjøre med alle de Enkeltheder vedrørende
Styrelsen, som en Kollegiechef maa sysle med. Naar man
undtager nogle faa Uger, da han efter Ostens Afgang fra
Udenrigsministeriet i Foraaret 1773 rent midlertidig maatte overtage en
Fagministers Hverv, var han helt fri for saadanne. De første
Aar efter den saakaldte Guldbergske Tids Begyndelse have
vistnok været den lykkeligste Del af S.-R.s Statsmandstid. Han var
uden Sammenligning det Medlem af Statsraadet, til hvem Hoffet
havde mest Tillid, og ikke mindre var han den Statsmand, hvem
Landets vigtigste Forbundsfælle, Rusland, satte størst Pris paa,
da han gjaldt for en paalidelig Arvetager af den ældre Bernstorffs
politiske System udad til. De 2 Medlemmer af Statsraadet, der
havde størst Ærgjerrighed, og som han ikke kunde døje, nemlig
Rantzau-Ascheberg og Osten, maatte hurtig fortrække fra Ministeriet, 
og ingen andre af Statsraadets Medlemmer tænkte i dets første
Tid paa at gjøre ham Rangen stridig som den indflydelsesrigeste
Statsmand her hjemme. Det var, for at tage et Par Exempler,
aabenbart hans Votum, der havde vejet mest i Vægtskaalen under
de Overvejelser, som fandt Sted, da det i Efteraaret 1772 trak op
til Ufred med Sverige, og det havde været efter hans Forslag, at
der paa den Tid var blevet nedsat en saakaldt extraordinær
Kommission til at overveje den hele uheldige finansielle Stilling og 
gjøre Forslag til en Forbedring i Forholdene. Af denne Kommission
blev han selv Medlem, ligesom han i det følgende Aar (11. Marts
og 3. Juni) blev Medlem af Overskattedirektionen og Direktør i
Skatkammeret.

Det er vel kjendt, at der paa mange Maader fandt en
Reaktion Sted efter Struensees Fald imod, hvad der i hans Tid var
indført af Reformer og Forandringer i Styrelsen. Efter hvad her er
sagt om S.-R.s Stilling i den følgende Tids Regering, vil det være
klart, at han har haft sin store Del i denne Reaktion. Ved Siden af
i personlige Forhold til sine undergivne at være en velvillig, human
Mand var han stiv Aristokrat og, som allerede nævnt, ogsaa ultra
konservativ. Han passede derfor godt til at have Sæde i en
Kommission, der meget snart efter 17. Jan. blev nedsat for at
gjennemgaa de Struenseeske Forandringer og foreslaa, hvad der
af disse burde ophæves, for at man kunde vende tilbage til det
gamle. Som vel bekjendt blev der gjort temmelig rent Bord med
Hensyn til, hvad Struensee havde faaet indført, og det var 
sikkert ogsaa i høj Grad efter hans Hjærte og i det mindste til Dels
med hans Medvirkning, at Trykkefriheden blev indskrænket ved
Forordningen af 20. Okt. 1773, og at den for Bønderne lidet
gunstige Hoveriforordning af 12. Avg. s. A. blev udstedt. Netop
Landboreformerne var han en ivrig Modstander af, og man har
da ogsaa tit omtalt, at han, da den bekjendte Bondeven Oeder
blev fjærnet til en Stilling i Oldenborg, ytrede til denne, at han
havde været en for Riget skadelig Mand.

Vi have ovenfor nævnt, at S.-R. stod i venligt Forhold til de
Statsmænd, der havde været de ledende i Tiden før Struensee. Af
disse var den ældre Bernstorf! død 18. Febr. 1772, og D.
Reventlow var Kongen og Hoffet saa ubehagelig, at der ikke kunde være
Tale om, at han igjen kunde faa Plads iblandt Statens højeste
Embedsmænd. Derimod varede det kun kort Tid, førend S.-R.
kunde arbejde for at faa- Schimmelmann til atter at indtage en
ledende Stilling paa det finansielle og kommercielle Omraade, hvad
der da ogsaa skete, og han var tillige enig med denne om, at
man burde faa den yngre Bernstorff tilbage i den danske Stats
Tjeneste. Denne fik da ogsaa i Vinteren 1772-73 høje Embeder
i Finanskollegiet og Kommercekollegiet, hvorfra han i April 1773,
da S.-R. ikke vilde være Udenrigsminister, traadte ind i dette
Embede og med det samme blev Medlem af Statsraadet.

Et vel kjendt Hovedtræk ved den Guldbergske Tid er, at
Hoffet med Ove Guldberg som ledende Raadgiver efterhaanden i
stigende Grad kom intl paa at ville gjøre sin Vilje gjældende ved
i skarp Modstrid med Forordningen af 13. Febr. 1772 at udstede
Kabinetsordrer i den sindssyge Konges Navn, hvilke skulde adlydes
uden nogen Sinde at have været forelagte Statsraadet. I den
første Tid lagde dog den Indflydelse, som Hoffet indrømmede
S.-R., Baand paa dets Herskelyst, og derefter gav Sammenholdet
imellem 3 saa betydelige Mænd som S.-R., Schimmelmann og A.
P. Bernstorff Ministrene en stor Modstandskraft imod Hoffets og
Guldbergs Overgreb. Betydningen af dette Sammenhold viste sig
bl. a. ved Ordningen af det tyske Kancelli paa den Tid, Mageskiftet 
skulde finde Sted, thi det var disse Ministres faste Optræden,
der nødte Hoffet til at gaa ind paa den Ordning, som Saldern,
om end i brutale Former, med god Grund havde krævet. S.-R.
selv skaffede for øvrigt Mageskiftets Fuldbyrdelse 16. Nov. 1773
Elefantordenen som et Bevis paa Anerkjendelse for, hvad han selv
i det hele havde virket i Aarenes Løb for denne Sag. 

Det gode Forhold, der saaledes havde været imellem de ledende 
Ministre, især imellem S.-R. og Bernstorff, brast imidlertid
desto værre, for en Del vistnok paa Grund af, at S.-R. følte, at
Bernstorff stod i Vejen for, at han kunde staa som en Slags
Premierminister, saaledes som han havde gjort det i de første Aar
efter 17. Jan. 1772, men tillige paa Grund af visse bestemte
Uenighedspunkter. Dels synes det, som om S.-R. i Slutningen af 1775
ikke har været enig med Bernstorffs Holdning over for Sverige og
England, dels spillede det nationale Spørgsmaal her ind. Skjønt
S.-R. i en Række Aar havde virket paa den venskabeligste Maade
sammen med Mænd af tysk Nationalitet og fremfor alt med
den største Beundring havde set op til den ældre Bernstorff, delte
han dog meget stærkt den Uvilje, der havde bredt sig ret vidt,
over den betydelige Rolle, som fremmede Elementer, særlig Tysk,
spillede her hjemme, og som Struensees Uvæsen især havde vakt
Forbitrelse imod. Denne Stemning hos S.-R. knyttede et Baand
imellem ham og Guldberg, hvis ivrig danske Sind er bekjendt nok,
og som for øvrigt ved sine stærke konservative Synsmaader og
ligeledes ved et vist Fællesskab i religiøs Opfattelse havde flere
Berøringspunkter med ham.

Den betydningsfuldeste Virkning af Tilnærmelsen imellem disse
2 Mænd var Udstedelsen af Loven om Indfødsretten i Jan. 1776,
og den, der under det fælles Arbejde paa denne Lov havde været
den ivrigste i at ville lukke Døren for Udlændingerne, var S.-R.
Hvor stærk Sympathi man end maa have for den Følelse, der
havde bragt ham og Guldberg til at faa denne Lov frem, og hvor
berettiget den end i og for sig var, kan man paa den anden Side
ikke undre sig over, at Mænd af fremmed Nationalitet, som f. Ex.
fremfor alle Bernstorff, der med virkelig Varme arbejdede for
Danmarks Vel, kunde finde, at den danske Følelse ved denne
Lejlighed havde været alt for ivrig i at slaa Porten i for de
fremmede, og han havde fuldstændig Ret til at harmes over, at en saa
vigtig Lov var bleven udstedt uden nogen Sinde at have været til
Behandling i Statsraadet. Hvad, maatte man spørge, skulde da
Ordningen af 13. Febr. 1772 overhovedet sige, naar sligt kunde
gaa for sig? Der falder aabenbart et tungt Ansvar paa S.-R. for
her i sin Iver for at faa Loven frem, uden at udsætte den for
skarp Kritik i Statsraadet, at have sat selve dette Raad paa en
højst betænkelig Maade ud af Spillet. Han fik det da ogsaa selv
at føle. Samtidig med at han havde skilt sig bestemt fra 
Bernstorff, der ved alle Lejligheder var den ivrigste Modstander af
Hoffets og Guldbergs Lyst til at regere uden Statsraadet, havde han
nemlig givet Hoffet Blod paa Tanden til at gaa videre og videre,
og det varede da ikke heller længe, førend der kom alvorlige
Kurrer paa Traaden imellem ham selv og Guldberg. Det var triste
Aar i hans Liv, da han var misfornøjet med alle og formodentlig
ogsaa med sig selv, hvortil end videre kom, at han 1778 mistede
det eneste Barn, som var blevet i Live af de mange, hans Hustru
havde født til Verden, en Datter, Dorthe Sophie, som var gift med
en Haxthausen. Han var i denne Tid et Billede paa Melankoli.
Det uheldige ved den Magt, som han selv havde hjulpet Hoffet
til at faa, viste sig tydeligst, da Bernstorff i Nov. 1780 pludselig
fik sin Afsked. S.-R. glemte i dette Øjeblik de Uenigheder, der
havde været imellem ham og Bernstorff, og med Tanken om, hvad
det var for et Tab, Regeringen led ved denne Afskedigelse, gjorde
han, hvad han kunde, for at hindre den; men det var til ingen
Nytte.

Da Bernstorff var fjærnet, tog Guldbergs Styrelse ved
Kabinetsordrer stærkt til, og da saa Schimmelmann døde 1782, mente
han og Hoffet omtrent at kunne gjøre, hvad de vilde. Den
Misstemning herover, der blev almindelig iblandt alle dem, hvem
Landets Vel laa paa Hjærte, fandtes ikke stærkere hos nogen end
hos S.-R., der bl. a. lagde den for Dagen ved i Okt. 1782 at tage
sin Afsked fra Overbankdirektionen, hvori han havde faaet Sæde
13. April s. A. Dette hans Standpunkt var da ogsaa vel kjendt,
og det var Grunden til, at da der kom Planer i Gang om at
styrte det daværende Regimente og sætte Kronprinsen i Spidsen
for Styrelsen, udvirkede dennes fortrolige Ven Kammerjunker Johan
Biilow (III, 291), at Prinsen besluttede at henvende sig til S.-R.
for at faa Raad af ham om, hvorledes den ønskede Forandring
bedst kunde ske, og han havde stor Del i, at Regeringsforandringen 
af 14. April 1784 fandt Sted paa den baade besindige og
humane Maade, hvorpaa den gjennemførtes.

Ligesom S.-R. havde været ivrig imod Bernstorffs Afskedigelse
i 1780, saaledes havde han 4 Aar efter været fuldt enig i, at han
burde kaldes tilbage til sin gamle Stilling, og Forholdet imellem
dem var personlig venligt, saa længe Bernstorff levede. Men
uagtet S.-R. i de nærmeste Aar efter 1784 fik nye Tillidshverv, i
det han 23. Sept. 1785 blev Skoleherre for Herlufsholm og Patron 
for Universitetet, i hvilken Stilling han virkede til, at dette 
fik en ny Fundats i Maj 1788, og i det han tillige 28. Sept. 1787
blev Præsident i danske Kancelli, saa maatte han dog nu se, at
nye Grundsætninger kom til Magten, som han umulig kunde være
enig i, nemlig ved den Reformgjerning, der netop i de følgende
Aar blev saa betydningsfuld. Det var med god Grund, at han
bekæmpede Indførelsen af en egen Bank for Hertugdømmerne,
som han med rette mente kunde blive skadelig for Statens
Sammenhold i det hele; men ingen kan samstemme med ham, naar
han stræbte at hindre de store Landboreformer. Derimod maa
man agte det Skridt af ham, at han, da Stavnsbaandets Ophævelse
var bleven vedtaget i Statsraadet, strax tog sin Afsked, 6. Juni 1788.

Det kan synes forbavsende, at Bernstorff, der netop i
Landbosagen havde staaet paa et helt andet Standpunkt, kom i den
stærkeste Bevægelse ved dette Skridt af ham og paa det mest levende
besvor ham om ikke at træde ud af Statsraadet. Men Sagen var,
at uagtet Bernstorff tit havde været uenig med ham og til sine
Tider ogsaa været vred paa ham, saa satte han dog nu som i
sine unge Dage megen Pris paa ham, om hvem han mente, at
han virkelig var noget af en Statsmand. Ingen har været mere
kompetent end Bernstorff til at dømme herom, og det vil sikkert
altid blive Historiens Dom, at, hvilke let iøjnefaldende Brøst S.-R.
end har haft, hører han dog til de betydeligste af de Mænd, der
beklædte høje Embeder her hjemme i anden Halvdel af det 18.
Hundredaar. Hans danske Sind og den Indflydelse, han har haft
paa Indfødsretslovens Udstedelse, bør ikke glemmes.

Efter at have forladt Embedsbanen levede S.-R. paa sine
Godser i Stilhed og som en meget anset Mand. Hans Hustru
døde 20. Maj 1798, og han overlevede hende lidt over 2 Aar.
Hans Død indtraf 7. Juni 1800. Medens han ikke er optraadt som
Forfatter, har han efter sin Død faaet ikke ringe Betydning for
dansk Historieskrivning ved de velordnede Samlinger af Breve fra
andre til ham selv og af alskens Betænkninger i Haandskrift, som
han har efterladt sig. Særlig Brevene ere af stor Interesse og
vidne om den Vægt, som andre Statsmænd, deriblandt netop
Bernstorff, have tillagt hans Meninger.

Hist. Tidsskr. 6. R. IV.
A. Friis, A. P. Bernstorff og Guldberg.

<i>E. Holm.</i>

</chapter><chapter name="Schade, Caspar, 1754-1828, Præst">

<b>Schade, Caspar,</b> 1754-1828, Præst, fødtes 30. Avg. 1754 paa
Avernakø, hvor hans Fader, Stephan S., da var Præst (senere i 
Taagerup paa Laaland); Moderen hed Rosina Amalie f. Thanch.
1780 dimitteredes han fra Nakskov Skole, og 1783 tog han 
theologisk Attestats; blev 1787 Sognepræst i Tæbring med Annexer 
paa Mors og 1793 i Nykjøbing paa Mors, ligesom han 1797-1803 var
Provst over Morsø Sønderherred. 1826 tog han sin Afsked og
døde 3. April 1828. Gift 1. (1788) med Rebecca Marie f. Otzen
(f. 1767 d. 1810), 2. (1814) med hendes Søster Elisabeth Christine
(f. 1763 d. 1840), Døtre af Frederik O., Postmester og Palaisforvalter 
i Roskilde. S. var en begavet Mand med mange Interesser,
dyrkede Botanik, Mineralogi og Statistik, og har gjort sig fortjent
ved 1811 at udgive «Beskrivelse over Øen Mors», en Bog, der
ganske viet ikke svarer til de Fordringer, man nu til Dags stiller
til en Topografi, men som den Tid afhjalp et Savn og derfor
modtoges med Glæde, ligesom den endnu bestandig vil kunne danne
et godt Grundlag for en nyere Beskrivelse af Mors.

Erslew, Forf. Lex.
Wiberg, Alm. Præstehist. II, 485.

<i>Vllh. Bang.</i>

</chapter><chapter name="Schade, Georg, 1712-95, Advokat">

<b>Schade, Georg,</b> 1712-95, Advokat, blev født i Aabenraa
8. Maj 1712. Han var Over- og Landretsadvokat og boede i
Haderslev, da han 1754 udsendte en Plan til et almindeligt
«Videnskabernes og Dydens Selskab» for at forene «den fornuftigste
Del af hele Menneskeslægten». Medlemmerne skulde delagtiggjøres
i en højere Visdom, og den Leibnitzske Monadelære spillede stor
Rolle i dette Manifest. Det hele havde Karakter af sørgeligt
Charlatanen, men tiltrak sig dog en vis Opmærksomhed i videre
Kredse. Senere levede han i Sønderborg og Altona. Fra
sidstnævnte Stad sendte han, uden at navngive sig, Professor P.
Rosenstand-Goiske i Kjøbenhavn sit deistiske Skrift «Die Religion der
Adepten» (1760). Sagens Forløb er fremstillet VI, 124; den endte
med, at S. blev forvist til Christiansø, hvor han sad som Fange
fra 1760-75. Han bosatte sig derefter i Kiel som Advokat og
døde 10. April 1795. Nogle paabegyndte filosofiske Arbejder med
alenlange Titler bleve heldigvis kun Brudstykker.

Luxdorphiana S. 4 ff.
Kordes, Schlesw.-Holst. Schriftsteller-Lex. S. 493 ff.
Meusel, Lex. d. 1750-1800 verstorb. teutschen Schriftsteller XII, 63 ff.
(Büsching,) Nachrichten vom Zustande d. Wissenschaften I, 620 ff. 689 ff.

<i>A. Jantzen.</i>

</chapter><chapter name="Schade, Hans, 1671-1703, Diplomat i polsk Tjeneste">

<b>Schade, Hans,</b> 1671-1703, Diplomat i polsk Tjeneste, var
født 31. Maj 1671 og Søn af nedennævnte Rektor Peder S. Han
blev Student fra Roskilde Skole 1689, studerede først nogle Aar i 
Kjøbenhavn og begav sig derefter paa en længere Udenlandsrejse.
1696 opholdt han sig i Amsterdam og ægtede her Catharina
Meibom, Datter af Professor Marcus M. (XI, 216). Han synes da at
have været en ganske velhavende Mand. 1698 blev han udnævnt
til polsk Resident i Amsterdam og i Begyndelsen af 1700 til
Resident i Danmark. Hans Ophold her blev imidlertid kun en lang
Række Fortrædeligheder for ham. Han synes at have været en
temmelig selvbevidst Mand og kom snart i et meget spændt Forhold 
til flere af de ledende danske Statsmænd, særlig Plessen; helt
galt blev det, da der kort efter kom en Franskmand Moreau, der
tidligere havde haft Forbindelser med det polske Hof, til
Kjøbenhavn. Han protegeredes stærkt af Plessen og Chr. Lente og fik
ved deres Hjælp forskjellige diplomatiske Kommissioner for det
polske Hof med Forbigaaelse af S. Dette forbitrede denne i høj
Grad, og da han desuden ikke fik nogen som helst Løn udbetalt,
bad han fra Midten af 1701 atter og atter om sin Afsked, men
først i Maj 1703 kaldtes han tilbage, da Moreau udnævntes til
Envoyé. Det trak imidlertid ud med hans Afrejse, men han stod i
øvrigt lige i Begreb med at drage bort, da Moreau pludselig døde
9. Okt. Da Dødsbudskabet strax meldtes S., begav denne sig til
Moreaus Bolig for paa Kongen af Polens Vegne at forsegle hans
Brevskaber. Dette var imidlertid allerede, besørget af Plessens
Sekretær, og der opstod nu en Ordstrid, som endte med, at en
af de tilstedeværende, Kammerraad Burchard v. Suhm, drog sin
Kaarde og tilføjede S. et alvorligt Saar i Underlivet, hvoraf han
døde 11. Okt. Drabet vakte stor Opsigt i Kjøbenhavn, og Suhm,
der imidlertid var flygtet, blev Aaret efter af Højesteret dømt fra
Livet som skyldig i forsætligt Drab.

Jöcher, Gelehrten-Lex. IV. 
Giessing, Jubel-Lærere II, l, 164 f. 
Nye Danske Mag. V, 153 ff. 
Wolff, Journal f. Politik og Menneskekundskab 1814, IV, 193 ff.; 1815, I, 24 ff. 
(Anna Meibom,) Relation de l'assassinat commis en la personne de Mr. de Schade 
  (Utrecht 1713). 
(Samme) Einige Perioden aus den brieffen des seel. Hrrn Joh. de Schade (Haag 1725).             

<i>L. Laursen.</i>

</chapter><chapter name="Schade, Peder, 1641-1712, Rektor">

<b>Schade, Peder,</b> 1641-1712, Rektor, var født i Roskilde og 
Søn af Rektor Hans Pedersen Kalundborg (IX, 91). Allerede i
sit 4. Aar blev han sat i Latinskolen og vandt i den Grad
Høreren Mag. Gregers Mikkelsens Yndest ved sit ypperlige Nemme,
at denne bad om, at Drengen maatte følge med ham til Herlufsholm, 
da han 1654 selv var udnævnt til Rektor der. I 4 Aar
under vistes han paa Herlufsholm, da Faderen atter tog ham hjem 
til Roskilde. Han blev Student 1660 og strax efter af Faderen
ansat som Hører ved Roskilde Skole. 1663 tiltraadte han en
længere Udenlandsrejse og var borte i 3 1/2 Aar, navnlig læggende
sig efter Lægevidenskab. Han opholdt sig i Leiden, Paris og i
Italien; paa Hjemvejen besøgte han en stor Del af Tysklands
Universiteter. Hans Lyst stod til ganske at ofre sig for
Lægekunsten, men Faderens Indflydelse fik ham til atter at tage fat
paa Skolegjerningen. Strax efter sin Hjemkomst 1666 blev han
Faderens Vikar, og efter at han 1669 havde faaet Magistergraden,
fik han kongl. Stadfæstelse paa Vikariatet med Successionsløfte.
Ved sin Faders Død 1671 tiltraadte han Rektorembedet, hvortil
den Gang endnu var knyttet Værdigheden som Kannik ved
Domkapitlet. Han var den sidste Kannik i Roskilde. Da Roskilde
Domkapitel blev ophævet, blev S. 1682 -- i Forbindelse med
Rektorstillingen -- Lector theologiæ og Notar i Tamperretten, som
behandlede Ægteskabssager. Under et Ophold i Kjøbenhavn,
hvorhen han var taget for Tamperrettens Skyld, døde han 18. Febr.
1712. Han var meget anset som Skolemand og stod i omfattende
Brevvexling med Udlandets lærde og Statsmænd. Tillige dyrkede
han ivrig Musik og fremelskede den blandt Skolens Lærere og
Disciple. Han forstod fortræffelig at mele sin Kage, saaledes at
han gjentagne Gange af Kongen fik tildelt betydelige Beneficier.
Intet Under derfor, at han levede i Velstand og kunde efterlade
betydelig Formue. Da han 1703 fristede den store Sorg ved
Sønnens Drab (s. ovfr.), lod Kongen for at vise sin Deltagelse ham
faa Løfte paa, at den uheldige Søn Jesper S. (f. 1674 d. 1726)
skulde succedere ham i Rektoratet. -- S. var 2 Gange gift: 1.
(1669) med Domprovst Trojels Enke, Margrethe Bülche (f. 1676),
Datter af Præsident i Kjøbenhavn Peter B. (III, 273); 2. (1678)
med Karen Bartholin (d. 1698), Datter af Rektor Albert B. (I, 549).

Frølund, Schadæana Metamorphosis, 1712 (Sørgeprogram). 
Giessing, Jubel-Lærere II, l, 153 ff. 
Bloch, Roskilde Domskoles Hist. I, 59 ff.
Personalhist. Tidsskr. 2. R. I, 94. 102.                                                 

<i>A. Jantzen.</i>

</chapter><chapter name="Schaffalitzky de Muckadell, Henrik Bernhard, 1681-1751, Officer">

<b>Schaffalitzky de Muckadell, Henrik Bernhard,</b> 1681-1751, 
Officer,  var født 8. Maj 1681 i Strasburg. Hans Forældre vare
Jürgen Conrad S. de M. og Veronica Magdalene v. Rathsamhausen.
Slægten stammede fra Mähren, men var paa Grund af Hussiterforfølgelserne 
udvandret til Württemberg, og H. B. S. kom i Christian V's 
Tid til Danmark som Page hos en af de württembergske
Fyrster, som da stode i dansk Tjeneste. 1700 blev han Fændrik 
ved Livregiment Dragoner, Aaret efter Lieutenant og 1702
Kapitajn ved de til Hjælpekorpset i Italien og Ungarn hørende
Dragoner. Efter Hjemkomsten tog S. Del i Felttogene i Skaane og
Nordtyskland, blev 1710 Major ved i. sjællandske Rytterregiment,
1712 Oberstlieutenant ved 3. sjællandske, 1717 karakt. Oberst, 1723
Chef for 1. søndenfjældske Dragonregiment, 1725 for 1. fynske
Rytterregiment, 1731 Brigader, 1732 Generalmajor, 1739
Generallieutenant og hvid Ridder, 1747 afskediget som General af
Kavalleriet. S., der døde i Næstved 21. Nov. 1751, havde 1720 ægtet
Ulrica Elisabeth v. Heinen (f. 1699 d. 1750), Datter af Generalmajor
A. C. v. H. (VII, 273). Deres ældste Søn, <i>Albrecht Christopher</i>
Greve <i>S. de M.</i> (f. 5. Nov. 1720 d. 26. Febr. 1797), blev Oberst,
Kammerherre, hvid Ridder og Gehejmeraad; han oprettede 1784
af 4 fynske Herregaarde Grevskabet Muckadell, opkaldt efter
Slægtens mähriske Stamgods.

<i>H. W. Harbou.</i>

</chapter><chapter name="Schaldemose, Frederik Julius (døbt Fridericus Julianus),
1783-1853, Forfatter">

<b>Schaldemose, Frederik Julius</b> (døbt Fridericus Julianus),
1783-1853, Forfatter. S. havde en for en dansk Skribent usædvanlig 
Livsførelse. Han var en Skovridersøn fra Wedellsborg i
Fyn, hvor han fødtes 15. Febr. 1783, gik i Horsens Skole, blev
Student 1801, tog samme og næste Aar 2. Examen og udnævntes ved
Krigens Udbrud 1807 til Sekondlieutenant i Landeværnet. Under
en Overfart fra Aarhus til Kalundborg blev han taget af Englænderne 
og skulde i Foraaret 1808 føres som Krigsfange til England;
men Skibet strandede paa en Ø nær Vestfriesland, og han slap
fri. Han lod sig saa hverve til hollandsk Soldat, deserterede
øjeblikkelig, meldte sig dog nødtvungen igjen i Celle og blev ansat
som «Sekretær» hos en fornem fransk Officer, en Spion, med
hvem han berejste Tyskland, Schweits og Italien. Derefter meldte
han sig paa ny til Tjeneste hos Hollænderne, deltog i Kampen
ved Stralsund i Maj 1809, blev haardt saaret, udnævntes til
Sergent, kom med Tropperne til Holland og overførtes uden videre
(Holland var jo taget af Napoleon den store) i fransk Krigstjeneste. 
Som fransk Soldat gik han til Spanien, drog næsten hele
Landet igjennem, blev først saaret og senere kvæstet og udnævntes
efter en Kamp nær Murcia til Adjutant sousofficier. Da han var
syg, hjemsendtes han, vandrede det halve Spanien og Frankrig
igjennem, kom til Paris (og fik Afskedspatent som Officer?), medens
Napoleon var i Rusland; lige da han skulde rejse tilbage til
Danmark, sivede der Rygter. ud om Napoleons frygtelige Nederlag. 
Saaledes fortæller han i alt Fald selv i sine 4 Binds «Rejser og
Æventyr i fremmede Lande» (1826-30), en grumme kjedelig Bog,
der mest er fyldt med Bädecker-Oplysninger om de Steder, hvor
han siger han har været. Den er tilegnet dansk Generalstabschef
F. C. Bülow, der atter «gav ham Brød».

Efter sin Hjemkomst til Danmark var han indtil 1816
tjenstgjørende Sekondlieutenant, men blev saa i en 9 Aars Tid Adjunkt
ved Nykjøbing Kathedralskole (til 1825). En kort Tid levede han
som Institutbestyrer i Kjøge, beskikkedes ved Udgangen af 1826
til Told- og Konsumtionsbetjent i Kjøbenhavn og var fra 1830-39
Materialskriver ved Kronborg. Han havde tidligere udgivet et
Par kortlevende Blade. Nu forsøgte han sig en 5-6 Aars Tid
med forskjellig betitlede helsingørske Ugeblade, som skaffede ham
et Par Krigsretsdomme og en lang Tids Censur. Endelig
forvandledes han 1843 til Melhandler og det følgende Aar til
Kaffeskjænker i Kjøbenhavn. I sine sidste Leveaar gjorde han sig mest
bekjendt ved Ugebladet «Prikkeltorne» (1851), af hvis 4 smaa Bind
de 2 (saa vel som enkelte Særtryk) bleve beslaglagte. Bladet
indeholdt fortrinsvis utrolig grove og uhøviske Angreb paa Christian
VIII, Frederik VII, fremfor alt paa «Trumfen», d. v. s. Grevinde
Danner, og paa Berling. Det har maaske en vis kulturhistorisk
Interesse som Bidrag til Belysning af, hvad Folk den Gang troede
var sandfærdig Chronique scandaleuse. Men litterært Værd besidde 
i det højeste dets patriotiske og ikke ueffent spottende Vers
over Ploug og Grundtvig samt Datidens politiserende Bønder, -- S.
var i omtrent den sidste Halvdel af sit Liv en ofte meget
behændig Versifikator.

Til Tider var han endda et Stykke af en Digter, om end 
kun en Efterklangsdigter, paavirket (stundum vel nærgaaende) af
forskjellige Forbilleder. Spredt rundt om, i Tidsskrifter og i hans
Bøger («Digtninger», 1819, «Forglemmigej», 1823, «Skyggebilleder»,
1829, «Mine efterlevende», 1839), finder man Romancer i den
Oehlenschlägerske Stil, som meget vel tør lade sig se Side om
Side med de bedste efter-Oehlenschlägerske Romancedigteres
Frembringelser, desuden enkelte vittig pointerede Epigrammer og nu 
og da et lyrisk Digt med et snart pompøst, snart tækkelig beskedent
Foredrag. Men som oftest breder rigtignok den Rhetorik sig, som
gjærne skal dække over Stemningens Magerhed, og for lutter Træer
ser man slet ingen Skov. En Specialitet havde han skabt sig i
sine «Fabler» (Samlinger fra 1833, 34, 42, 52), hvoraf adskillige en 
Tid lang gik igjen i alle Børne- og Læsebøger. Nogle af dem ere
ogsaa paa sin Vis net fortalte og net formede. Men de fleste
springe unægtelig løjerlig om med de optrædende Figurers
Ejendommelighed, og ikke en af dem har blot en Anelse af den
Kunst, hvormed Fabelmesteren Lafontaine skildrede Karakterer,
Sindsstemninger og Optrin.

Størst Indflydelse har S. sikkert haft som Oversætter. Han
oversatte en Mængde Bøger fra snart sagt Alverdens Litteraturer.
Fra den græske og latinske Oldtidsliteratur (f. Ex. Apuleius), fra
den russiske (Gogol), den spanske (Cervantes), den franske (Hugo,
Lamartine), den tyske (Schiller, Goethe, Chamisso, Steffens, Strausz'
«Jesu Liv»), den engelske (Scott, Bulwer), den italienske (Manzoni),
foruden fra den svenske, den hollandske og den gamle angel-saxiske 
Litteratur hentede han i broget Blanding historiske Skrifter, 
Digterværker og tarvelig Morskabslæsning. Men han valgte
dog langt mere godt end middelmaadigt. Og vare hans
Oversættelser end tit Fabriksarbejde, saa overtraf de til Gjengjæld
undertiden (f. Ex. Oversættelsen af «Mikkel Ræv»), hvad selv Folk med
de fineste litterære Navne paa den Tid plejede at byde.

S. døde i Kjøbenhavn 22. Febr. 1853. Han havde i 1814
ægtet en kjøbenhavnsk Guldsmeds Datter, Ingeborg Dorothea
Elisabeth Svendsen (f. 1789 d. 1863).

Erslew, Forf. Lex. 
Tychsen, Fortifikations-Etaterne og Ingenieurkorpset 1684-1893. 
H. R. [&#596;: Vilh. Møller], Efterklang (1868).

<i>Vilhelm Møller.</i>

</chapter><chapter name="Schall, Anna Margrethe, 1775-1852, Danserinde">

<b>Schall, Anna Margrethe,</b> 1775-1852, Danserinde, blev døbt
6. Okt. 1775 i Kjøbenhavn, fik her en tarvelig Skoleundervisning,
da hendes Forældre, Matros Rasmus Schleuther og Hustru Anna
Kirstine, vare fattige, blev i sit 13. Aar optaget som Balletbarn
ved Theatrets Danseskole, fik 1789 fast Ansættelse blandt Ballettens
Personale og rykkede 1792 op i Danserindernes Klasse. Hun var
ikke nogen egentlig Skjønhed, hendes Hoved var for stort til hendes
Figur, hendes Ansigt var plebejisk i Form og Træk, hendes Ben
korte, næsten plumpe i deres Kraft; Publikum indtog derfor i
Begyndelsen af hendes Theaterbane en kølig Holdning over for hende,
men efterhaanden lykkedes det hende ved den Munterhed og
Livsglæde, der lyste i hendes store Øjne og prægede saa vel hendes
lille, buttede Person som hendes hurtige, næsten rappe Dans, at
erhverve sig en Plads i Publikums Yndest som komisk Danserinde.
Det skortede hende paa koreografisk Færdighed; Bournonville siger 
saaledes, at «af Dansekunstens Teknik havde hun næppe tilegnet
sig saa meget, som der nu om Stunder udkræves til at figurere i
en Ballabile af Elever», men hendes lystige Bondepiger, skjælmske
Hyrdinder og fiffige Zigeunersker ejede et djærvt og skalkagtigt
Lune, der ægte kjøbenhavnsk hensatte Tilskuerne i en hjemlig
Glædesstemning.

Omtrent paa samme Tid, som hun vandt frem til Publikums
Gunst, indtraadte hun 16. Dec. 1795 i Ægteskab med den begavede,
senere drikfældige, Violinist, Kapelmusikus Andreas Schall (døbt. 13..
April 1772 i Kjøbenhavn, d. 29. Nov. 1810 sammesteds), en Broder
til ndfr. nævnte Claus S., men dette Ægteskab blev kun af kort
Varighed; Werlauff fortæller endog i sine Erindringer, at det blev
opløst «et Par Dage efter Brylluppet». Hvorvidt Skilsmissen har
været nogen Hjærtesorg for Mad. S., lader sig ikke afgjøre, hun
«fulgte Tidens Strøm og leverede fyldige Bidrag til dens Chronique
galante» (Bournonville); det være nu hermed, som det være vil,
vist er det, at Mad. S. i de følgende Aar voxede som
Kunstnerinde: i 1798 udnævntes hun til Solodanserinde, men hendes
kunstneriske Storværkstid falder først ind i det 19. Aarhundrede. Uden
at opgive sit komiske Repertoire overtog Mad. S., fra først af
maaske kun som Nødhjælperske efter Mad. Bjørns (II, 364) Afgang
og Jfr. Biroustes Død, de alvorlige Kvinderoller i Balletterne, men
da det viste sig, at hendes Talent magtede ogsaa disse, blev hun
snart deres ubestridte Indehaverinde, især da en ung, af Naturen
ypperlig udrustet Medbejlerinde, Jfr. Lauerwald, tidlig opgav Scenen.
Mad. S. virkede i disse Roller ikke ved Ynde eller Anstand, men
ved sit stærke dramatiske Temperament, hun gav sig lidenskabelig 
hen i Rollen og de bevægede Optrin; ligesom i de unge Aar
hendes Glæde havde elektriseret Publikum, saaledes betog nu i
hendes modnere Alder den Lidenskab, hun udfoldede, Tilskuerne,
saa de ogsaa nu glemte hendes ydre Mangler. Hun vidste at
finde gribende mimiske Udtryk for Kvindehjærtets tragiske
Forfærdelse, hvad enten denne gav sig Udslag som Herthas harmfulde
Sorg over Regners Troløshed (i «Lagertha») eller som Isauras
rædselsslagne Gru ved Opdagelsen af sin Ægtefælles Bøddelgjerninger 
(i «Rolf Blaaskjæg»); hendes Kunst naaede sit Højdepunkt
i «Nina eller den vanvittige af Kjærlighed», hvor hun i Titelrollen
føjede Vanviddet til Forfærdelsen: uden Talens Brug gjorde hun
ej alene den stakkels Piges Vanvid rørende, men klarlagde med
psykologisk Gætteevne de Skrækkebilleder, der havde nedsænket 
Nina i Vanvid. Mad. S. optraadte ved et Par af sine Beneficer
i Roller, hørende til det egentlige Skuespil: Miche i «Den døve
Elsker» og Kammerpigen Lise i «Aabenbar Krig», men gjorde
ikke saaledes som Mad. Bournonville (II, 560) Skridtet fuldt ud,
hvad enten det nu har været Dristighed eller Evne, der har manglet
hende. Da Balletten sygnede hen efter Galeottis Død (1816), var
ogsaa Mad. S.s Tid forbi, og hendes Afsked ved Udgangen af
1826-27 fremkaldte intet Savn; derefter levede hun et stille og
godgjørende Liv, indtil hun 24. Nov. 1852 døde i Kjøbenhavn.

Bournonville, Mit Theaterliv III, 243 ff.
Overskou, Den danske Skueplads III-IV.
Hist. Tidsskr. 4. R. IV, 281 f.

<i>Arthur Aumont.</i>

</chapter><chapter name="Schall, Claus Nielsen, 1757-1835, Violinist og Komponist">

<b>Schall, Claus Nielsen,</b> 1757-1835, Violinist og Komponist,
blev født 28. April 1757 i Kjøbenhavn, hvor hans Fader, Niels
Pedersen S., var Skomagersvend, men senere blev Dansemester; Moderen
hed Christiane Pedersdatter f. Salling. Faderen, som havde i Sinde
at bruge ham ved sine Danseøvelser, lod ham undervise i Violinspil; 
senere kom han paa et Kontor, men da dette ikke behagede
ham, lod han sig paa egen Haand 1772 optage som Elev paa
Theatrets Danseskole og blev 1773 Figurant. Ved sin Medvirken
i Balletterne fik han Lejlighed til at høre adskillig Musik, som han
med sin fortrinlige musikalske Hukommelse lærte sig udenad paa
Violinen; i øvrigt skaffede han sig sit Udkomme ved om
Sommeren at give Danseundervisning i Roskilde og Holbæk og om
Vinteren Musikundervisning i Kjøbenhavn. En Dag i 1776, da
Balletten «Kongen paa Jagt» skulde opføres om Aftenen, meldtes
Repetitøren syg til Prøven, og da Nøglen til Nodeskabet var
forlagt, spillede S. hele Musikken udenad ved Prøven; om Aftenen,
da ingen af Kapellets Violinister turde paatage sig Anførselen,
fordi de ikke nøjagtig kjendte Tempoerne, maatte S. ligeledes
dirigere Balletten. Dette drog Opmærksomheden paa ham, og
s. A. ansattes han som Repetitør.

1778 skrev S. de fleste Melodier til Balletten «Bønderne og
Herrerne paa Lystgaarden», hvilke Scalabrini derpaa instrumenterede. 
Han komponerede ogsaa flere Themaer med Variationer for
Violin, paa hvilket Instrument han nu havde erhvervet saa stor
Færdighed, at han kunde optræde som Solospiller og 1779 fik
Plads i Kapellet. 27. Avg. s. A. ægtede han Skuespillerinden
Catharina Margarethe Salathé (f. 4. April 1755). Da Galeotti 1780
vilde komponere Balletten «Kjærlighedens og Mistankens Magt», 
opfordrede han S. til at skrive Musikken dertil, hvilket denne ogsaa
gjorde og vandt almindeligt Bifald ved; men ved denne Lejlighed
følte S. selv, hvor lidet han kjendte til Theori og Kompositionslære, 
hvorfor han fik Koncertmester Hartmann til at give sig
Undervisning deri. Det blev dog ikke mange Timer, den noget aldrende
Musiker kunde ofre paa ham; senere fik han lidt videre
Vejledning af Schulz, men væsentlig uddannede han sig ved Selvstudium;
dybere Indsigt i Musikkens Theori opnaaede han dog aldrig, og
Kuhlaus bekjendte skarpe Ord, at han «ikke kunde skrive 8 Takter
efter hinanden uden Fejl», savne ikke ganske Berettigelse.
Imidlertid blev han fra nu af den mest brugte Balletkomponist og skrev
Musikken til en Mængde Balletter, navnlig af Galeotti, som
«Savoyardinderne» (1781), «Vaskepigerne og Kjedelflikkeren» (1788),
«Afguden paa Ceylon» (1788), «Hververen» (1788), «Annette og
Lubin» (1797), «Lagertha» (1801), «Ines de Castro» (1804), «Rolf
Blaaskjæg» (1808), «Macbeth» (1816) o. fl. Musikken til disse
Balletter, som især skabte S.s Ry, er for længst glemt med Balletterne
selv; den er let og melodiøs, vistnok uden synderlig Dybde, men
for Datiden betegnede den ved sin Livlighed og sin Stræben efter
at karakterisere et stort Fremskridt fra tidligere Balletmusik. Mindre
heldig var derimod S. som Syngespilkomponist. Hans første Forsøg, 
«Claudina af Villa bella» (1787), vandt lidet Bifald; senere skrev
han «Kinafarerne» (1792), «Aftenen» (1795), «Domherren i Milano»
(1802), «Niels Lembak» (1804) og «Alma og Elfride» (1813).

1789 opnaaede S. en Rejseunderstøttelse og drog til Paris,
hvor han blev bekjendt med den berømte Violinist Viotti; derefter
besøgte han Dresden og Berlin. Han studerede flittig under
Rejsen og optraadte selv dels som Violinist, dels som Orkesterdirigent 
med meget Bifald. Som vel anset Musiker kunde han nu aspirere 
til en bedre Stilling end den beskedne Plads, han hidtil
havde beklædt, og ved Hartmanns Fratræden blev han 1792 ansat
som Koncertmester, hvorfra han 1818 steg til Musikdirektør efter
Kunzens Død. Her fandt han sin rette Plads; han arbejdede med
Iver og Held paa at hæve Kapellet og var upaatvivlelig en
betydelig Orkesterdirigent.

Ogsaa uden for Theatret var han meget virksom og spillede
en fremtrædende Rolle i Datidens Musikliv. Allerede 1780 gaves
under hans Anførsel den første Klubkoncert i «Kongens Klub», og
S. indlagde sig ved denne Lejlighed Fortjenesten af at indføre
Haydns Værker i den kjøbenhavnske Musikverden. Ellers var 
Mozart den Komponist, han beundrede over alle, og hvis Værker
tidlig og silde hørtes i hans eget Hjem. Foruden i «Kongens
Klub», hvor han fra 1780 var « Koncertmester », blev han 1785
engageret til at overtage samme Stilling i «Enighedsselskabet».
Han var Medlem af «det musikalske Akademi» og dirigerede en
Række af Aar dettes Koncerter; da en indre Strid i det 1813
foranledigede ham til at træde ud, tabte disse Koncerter deres
Betydning. Ogsaa af det 1808 stiftede «Selskab til Musikkens
Udbredelse» var han Medlem. 1809-13 dirigerede han de saakaldte 
«Amatørkoncerter», private Dilettantkoncerter, som holdtes
hver 14. Dag. Endelig var han en ivrig Kvartetspiller og gjorde
fortrinlig Fyldest som saadan; hans mesterlige Foredrag af Mozarts
og Haydns Kvartetter omtales af samtidige. Hans Stilling i de
mange musikalske Selskaber foranledigede, at man ofte søgte til
ham ved festlige Lejligheder. Der haves derfor adskillige Kantater
fra hans Haand, saaledes Kantaten i Anledning af Indtoget 1790,
Kantaterne «Fredens og Bellonæ Trætte» (1790), «P. F. Suhms
Minde» (1798) og «Aaret» (1825) samt Kantaten i Anledning af
Prins Frederik Carl Christians og Prinsesse Vilhelmine Maries
Formæling (1828). For sit Instrument, Violinen, komponerede han meget,
Koncerter for i eller 2 Violiner, dog ogsaa for andre Instrumenter
som Bratsch, Fløjte, Valdhorn m. m., og han uddannede dygtige
Elever, som gjorde deres Lærer Ære, Søstersønnen P. Funck, Fr.
Frøhlich og Paulli.

1819 gjorde S., der 1816 havde faaet Titel af Professor, atter
en Rejse til Paris, hvor han traadte i nær Berøring med den af
ham beundrede Cherubini. Efter sin Hjemkomst skrev han endnu
Musikken til en Ballet, «Armida» (1821) af Dahlén. Det var hans
sidste Arbejde for Theatret. Endnu en Række af Aar dirigerede
han Kapellet, som under hans Ledelse hævede sig til en første
Rang i Evropa. S. var efterhaanden bleven en meget velstaaende
Mand, der ejede et Landsted i Lyngby og havde egen Ekvipage.
I de sidste Aar svækkedes hans Kræfter; 1834 nedlagde han sin
Stilling, og han døde 10. Avg. 1835. Hans Enke, som 1794 havde
faaet Afsked fra Theatret, døde 15. Dec. 1838.

Peder S., C. S.s yngre Broder, døbt 30. Dec. 1762 d. 2. Febr.
1820, var Violoncellist i det kongl. Kapel og en Mand af
betydelig musikalsk Begavelse; han var en Virtuos paa Guitaren, for
hvilket Instrument han har komponeret flere meget originale
Humoresker. Ogsaa særdeles smukke 4Stemmige Sange haves af ham, 
saaledes Gravsange over Wiedewelt og Vahl. En Adagio af ham
for 4 Basuner roses meget. Kun forholdsvis faa af hans
Kompositioner ere bevarede; han sluttede sig meget til sin mere 
energiske ældre Broder.

Tidsskr. f. Musik 1858, Nr. 6. 
Musikforeningens Festskr. I. 
Erslew, Forf. Lex. 
Schytte, Musiklex.

<i>G. St. Bricka.</i>

</chapter><chapter name="Schandorph, Niels Poulsen, 1596-1645, Professor">

<b>Schandorph, Niels Poulsen,</b> 1596-1645, Professor, Søn af 
Præsten i Skanderup, Provst Poul Andersen og Karen Nielsdatter,
var født 1. Avg. 1596, blev Student fra Herlufsholm 1616, var 3
Aar i Huset hos sin forrige Rektor Jesper Brochmand, indtil han
1619 kom som Hører til Sorø, hvorfra han efter knap et Aars
Forløb af sin Velynder Biskop Resen kaldedes til Rektoratet i
Slagelse, som han dog et halvt Aar efter forlod for som Hovmester
for Niels Krabbe at drage til Wittenberg. 1624 kaldtes han hjem
for at overtage Rektoratet paa Herlufsholm, som han 1625, efter
at have erhvervet Magistergraden, ombyttede med Viborgs
Rektorat. Her mødte ham adskillig Modgang, bl. a. fordi han søgte at
indføre herlovianske Skikke og stillede større Fordringer til
Dimittenderne, end de vare vante til; kjed af Skolelivet blev han 1626
Sognepræst ved St. Budolphi Kirke i Aalborg; 1635 forflyttedes
han til vor Frue Kirke i Kjøbenhavn, 1639 udnævntes han til
Professor i Theologi ved Universitetet og kreeredes Aaret efter af
Brochmand til Dr. theol. 1644-45 var han Universitetets Rektor
og døde snart efter, 1. Nov. 1645. Gift 1627 med en Datter af Mag.
Villum Paludan, Præst i Viborg, Helvig P., f. 23. Okt. 1604, d. 16.
Okt. 1671 som Enke efter Biskop Anders Ringkjøbing (XIV, 124).

S. var utvivlsomt en dygtig Skolemand. Som Professor faar
han den Ros af Biskop Erik Grave, der havde været i Huset hos
ham, at han var en nidkjær Mand for Guds Ære, som med alsomstørste 
Flid publice og privatim holdt den studerende Ungdom til
en sand Gudsfrygt, Flittighed i deres Studering og Skikkelighed i
Liv og Levned. Han ansaas for Bispeæmne; men Christian IV
var ikke fornøjet med hans Lærdom og fandt, at han «spisede
underlig Latin for en Doktor at være»; dog ansaa Kongen ham
for at være «vel begaven paa Prædikestolen». Hans litterære
Arbejder ere uden Betydning.

Nyerup, Lit. Lex. 
Kirkehist. Saml. 3. R. IV, 509 f. 552 ff. 
Wad, Rektorerne p. Herlufsholm S. 69 ff.                                                     

<i>G. L. Wad.</i>
</chapter>
<chapter name="Schandorph, Sophus Christian Frederik, 1836-1901, Digter">

<b>Schandorph, Sophus Christian Frederik,</b> 1836-1901, Digter, 
fødtes 8. Maj 1836 i Ringsted. Faderen, Johan Frederik S.
(f. 1793 i Holbæk, dansk Jurist, tidligere Byfogedfuldmægtig,
Godsforvalter, Postfuldmægtig, d. 1855), førte som en Art Postmester
Opsyn med Statens Befordringsvæsen der i Byen. Han var en
pligttro og flittig Mand, jovial, med et lykkelig glad Temperament.
Sønnen kom som ældre til at ligne ham, selv om han stadig
bevarede inderst inde Arv efter sin mere begavede Moders noget
tunge, temmelig prikne og pirrelige Gemyt. Hun var en
sjællandsk Proprietærdatter, Andrea f. Møller (opdraget i
Storborgerbyen Helsingør og i Kjøbenhavn, gift 1835). I den første og
elskværdigste Del af sine 2 Binds «Oplevelser» (1889-98) har S.
fortalt, hvilket lykkeligt Barndomshjem han og hans yngre Broder
havde. Det var ham en ublid Forandring, da han 1848 sendtes
fra Fødebyen og dens Borgerskole til Sorø med dens Latinskole
og Opdragelsesanstalt. Hjemløshedsfølelsen befæstede hos ham
Drengealderens Hang Drømmerads og befordrede en tidlig vakt
Lyst til at gjenne Virkeligheden fra sig gjennem snart sentimentalt,
snart satirisk Skriveri, Skuespilleri eller Tegneri. I det sidste Par
Skoleaar kom han under stærk religiøs Paavirkning. Saaledes faldt
det som af sig selv, at han gav sig til at studere Theologi, efter
at han 1855 var blevet Student. Han fik ogsaa Embedsexamen
(1862). Men længe forinden havde Læsning og ældres Omgang
gjort det af med hans Tro. Dog overlevede den kristne
Synds- eller Angerfølelse godt en halv Snes Aar Dogmefaldet i hans
Sind. Og han synes hele sit Liv at have beholdt Evne til religiøs
Andagtsfølelse, -- «jeg har», skriver han 1897, «altid et Alter nær
ved mig for «den store ubekjendte»».

Hans Sprogtalent og hans æsthetiske Interesser havde bragt
ham til at studere romanske Sprog og Litteraturer. Litterært
affødte dette Studium nogle litterærhistoriske Artikler, en
Doktordisputats om det 18. Aarhundredes stridige italienske Dramatikere
Gozzi og Goldoni (1874) samt enkelte, ypperlige Oversættelser af
romansk Lyrik. Praktisk førte Studierne ham ind paa en 15
Aars Virksomhed som Sproglærer i kjøbenhavnske Skoler og
Familier. Han havde giftet sig 1867 med en Præstedatter fra
Slagelse, Ida Branner, hvem mangt et Blad i hans Digtning med god
Grund har prist eller takket. Og navnlig efter Brylluppet faldt
Lærergjerningen jo tit en Smule trælsom. Der blev dog baade
før og siden god Lejlighed til at se sig om i Livet. S. var 
allerede som ung Student kommet ind i Kr. Arentzens Kreds (I, 330),
hvor han havde lært sig Uvilje mod den herskende National-Liberalisme 
og mod juste-milieu'et. Han kom ogsaa tidlig iBerøring 
dels med Repræsentanter for den venstresindede Opposition (Gert
Winther, Tscherning), dels med Repræsentanter for hine konservative 
af den gamle Skole, som han en Tid lang følte sig næsten
stærkest hendraget til. Og endelig førte hans italienske Talelærer
ham ud i paa helt anden Maade oppositionelle Lag. Læreren var
Artistagent; han gav sin Undervisning rundt om paa Forlystelsessteder 
og lod sin Elev stifte Bekjendtskab med alskens udenlandske
Gjøglere og med Medlemmerne af de italienske Operatroupper, som
aarlig fra 1865-70 gjæstede Kjøbenhavn. Saaledes skærpedes S.s
Blik over for herskende Ideer og over for det vedtægtsmæssig
korrekte, foruden at han i betydeligt Omfang forøgede sit Fond
af Virkelighedsindtryk, der jo hidtil væsentligst havde bestaaet i
Indtryk af sjællandsk Kjøbstadsliv og Landliv. Til Overflod var
han fra 1863 i Løbet af en halv Snes Aar 3 Gange i Paris og
levede flittig sammen med dets Studenterkvarters Befolkning.

Opposition mærker man dog foreløbig kun lidt til i hans
Digtning. Den har en Smule Udenomspolemik mod Studenterforherligelse 
og Skandinavisme, og den vrænger i Ny og Næ ad
Bureaukratisme og Bourgeoisi; men dens Personlighedsideal er
noget saa overgjemt som en afbleget Chateaubriandsk Atala-René,
og den samfundsmæssige «Ukorrekthed», som den lovpriser, er en
Slags Rahbeksk anløbne Stuesymposier med Diskussion og
Bellmans- eller Gluntarsang. Endnu fattigere er hans Poesi paa
Virkelighedsindtryk. Træffer man dem, saa have de gjærne for
længst sat al deres beskedne Ærlighed over Styr i et dystert
Fantastens Skole. Man skulde blot vide, hvad han den Gang kunde
falde paa at gjøre ud af en saa forholdsvis simpel Sag som en
flygtig lille Forliebelse i en Sangerinde. Læseren slap saamænd
nødig billigere end med et Dødsleje og med en hvileløs Don
Juan af en Asket og en skelende russisk Greve og et Dolkestød
paa aaben, natsløret Gade. De skulde være saa romantisk
lidenskabelige, Poeterne, den ægte Poesi var den store «Lidenskab»! 
Selv var S. i 60erne et noget pigebarnsagtig spinkelt Mandfolk
med jomfruskære Kinder; han bar sit tykke gule Haar strøget
frem ved begge Sider i sirlig pomadiserede Lag, der var over
hans Ansigt et halv sippet, halv forlegent-selvtilfreds Udtryk.
Hvad angaar hans Indre, saa forsikrer han, at der er en evig 
«Uro i hans Hu», han «farer hvileløst fra Latter til Graad». Og
han taler tit om sin store Opfarenhed og Utaalmodighed. Hans
nervøse Irritabilitet er sikker nok, den gaar tit igjen i hans senere
Digtning, bl. a. i de Pidskeknald, hvormed de mere
kommanderende af hans Helte eller Heltinder ynde at fremskynde en
Afgjørelse. Men Nervøsitet er jo ikke det samme som romantisk
stor Lidenskab. Og for Resten ytrer ikke engang Nervøsiteten sig
poetisk i hans Ungdoms Lyrik, den ses ikke af Digtenes Bygning,
høres ikke i deres Rhytme. Han havde debuteret med nogle, for
største Delen erotiske, «Digte» (1862); i 1868 og 1875 var fulgt nye
Smaadigte, og 1867 havde han anonymt udgivet nogle (i 1863
paabegyndte) dramatiske Scener: «Ude i Skoven». Overalt i disse
Vers er Formen konventionelt pyntelig, Tonefaldet som oftest lidt
dumpt eller mut eller vemodig forsagt. De bedste af Digtene
lyse blidt af en nøjsom Fortrøstning, hvorover der er gledet som
et Aandepust af Forsagelse. Og yderst paafaldende hos denne
«Lidenskabens» formentlige Beundrer og Offer er en inderlig
Sympathi med al stilfærdig Jævnhed. Hjemligst til Mode føler S. sig
sammen med Folk, som netop ikke kjende noget til og ikke heller
ville vide at sige af Romantikkens Lidenskabelighed (se f. Ex.
«Digterens Moder» i den første, det udmærkede Mindedigt over
Werner i den sidste af Digtsamlingerne).

Aabenbart havde S. hidtil hængt fast i et poetisk Ideal og i
poetiske Former, som ikke passede for hans Naturel og ikke tillode
ham at bruge, hvad han sad inde med. Men saa hændte det ham,
midt i 70erne, at han kom i personlig Berøring med den Brandesske
Bevægelse. Han havde hibbet saa smaat efter den før. Nu
desillusionerede den ham over for det romantiske Fantasteri, og dens
litterære Virkeligheds- og Personlighedskrav viste ham hen til
et nyt Virkefelt. Delvis i samme Retning var han for Resten
blevet paavirket af et Par af Turgenjevs Bøger. Og det andet og
betydningsfuldeste Afsnit af hans Digtervirksomhed begynder. Det
indledes med Novellesamlingen «Fra Provinsen» (1876), særlig med
dens bedste Fortælling, «En Enkestand». Fra nu af er han
endelig for Alvor inde i digterisk Opposition til Tiden, for saa vidt
som hans fornemste og lykkeligst løste Opgave kommer til at
bestaa i at forfølge det romantiserende Selvbedrag, Skuespilleriet,
Hanget til at tro sig noget andet, end man er. Lige tvært imod
opstiller han atter og atter som Ideal det virkelighedskjære eller
i alt Fald virkelighedstaalsomme Arbejdsmenneske, jævnt, passelig 
hjælpsomt, hadende som Pest at stikke andre og sig selv pathetisk
eller sentimentalt Blaar i Øjnene. Og først fra nu af livnes ogsaa
hans Digtning af alle de forskjelligartede Virkelighedsindtryk, som
han huskede fra tidligere Tid, eller som han fra Dag til Dag
modtog. Naturligvis vare disse Indtryk ikke fotografisk uomtvistelige;
de havde Særpræg af hans Personlighed, og de vare ogsaa tit (ham
selv uafvidende) blevne forvanskede en Del af Erindringen. Siden
hen, hvor han skrev vel meget, skabte han desuden frit overdrevne
Varianter af dem, ikke mindst til Brug ved Skildringer af Bønder
og smaatskaarne Provinsialister. Men dette er jo Fælleskaar for al
Poesi og Fællesskæbne for næsten alle Digtere.

S.s Novellebog havde givet ham Position, Positionen gav
Arbejdslyst og Arbejdsheld. Saa kom endda det til, at han strax
efter fik det Anckerske Digterstipendium og fór afsted til sine
Længslers Land, Italien (1877). Næsten ind imellem hverandre
paabegynder eller færdiggjør han i denne Tid 4 af sine betydeligste 
Bøger og nogle af sine allerbedste Smaahistorier: den store
versificerede Fortælling «Unge Dage» (Udgivelsesaar 1879),
Romanen «Uden Midtpunkt» (1878), den 2 Binds Roman «Thomas Friis'
Historie» (1881) og Romanen «Smaafolk» (1880). Den sidstnævnte
Bog sættes i Almindelighed højest blandt hans Prosaskrifter. I
«Uden Midtpunkt» havde han stillet en Art Rudin-Type ud mellem
Herregaardsfolk, i «Unge Dage» og «Thomas Friis» havde han sat
denne Type -- og sig selv -- i Belysning af den kjøbenhavnske
National-Liberalismes Nedgangsperiode. Nu i «Smaafolk» greb han
tilbage til en anden Gruppe af sine tidligste Kjøbenhavnsindtryk,
han formummede sig i en brav lille Tjenestepiges Skikkelse og
omsatte efter dens Behov en Del af det, som han havde erfaret med
sin italienske Talelærer, Artistagenten, som Fører. Bogen er rig paa
fornøjelige Bifigurer, fastere bygget og mere sammentrængt i sin
Form end i alt Fald meget af hans senere udgivne store Arbejder.
Den skæmmes blot af hans mer og mer frembrydende Tilbøjelighed 
til i Milieu- og Naturskildringer at følge moderne fransk
Novelleteknik længere, end som rimeligt er over for danske
Mennesker og dansk Natur. Han kan komme til at omgive aandelige
Smaakaarsvæsener med en koloreret Detailrigdom, der passer til
dem værre, end Koloraturer passe til en lille bitte Folkevise.

I 1880 fik han aarlig Statsunderstøttelse som Digter (den
forhøjedes 1883, Forhøjelsen traadte dog faktisk først i Kraft 1887).
Og fra nu af lod han omtrent Sproglærervirksomheden fare. I 
Steden for udsendte han gjennemsnitlig hvert Aar en Bog, stundum
kom der et Aar 2 eller 3. Han blev ved at skrive Smaadigte
(Samlinger 1882 og 86), deriblandt meget smukke Digte.
Tonefaldet kan stadig, selv i begejstrede Opsange, synes lidt
kortaandet eller mut; men Tonen er blevet kraftigere, myndigere.
Desuden dramatiserede han til kjøbenhavnske Privattheatre et Par smaa
og en stor Fortælling («Uden Midtpunkt», Folketheatret, 1887) og 
fik spillet paa det kongl. Theater to Helaftens-Lystspil
(«Valgkandidater» 1886, «Hjemkomst» 1893). Men fortrinsvis var og blev han
Fortæller. I hans «Ti Fortællinger» (1891), der bestaar af 2 Bøger
fra 1879 og 82, have maaske baade hans burleske Lystighed og hans
bløde Humor fundet det fuldkomneste Udtryk; særlig er det her
lykkedes ham at finde en ganske usentimental Form til hans
hengivne Respekt for Livets opofrende, overbærende, nøjsomme Slidere,
for den Slags Korsdragere, som ikke et Øjeblik falde paa at føle
deres Kors. Blandt hans senere Romaner eller store Fortællinger lader
«Skovfogedbørnene» (1884; 2. Opl. 1894) til at have vundet flest
Venner. Efter at han i «Et Aar i Embede» (1883) havde fremstillet
den Brandesske Bevægelse, afspejlet i en Provinsby, var han vel
saa noget nær færdig med de betydningsfulde personlige Oplevelser,
der tillode ham at give Romaner en vis historisk Baggrund og
Relief. Han søgte undertiden at bøde derpaa gjennem Iagttagelse
(f. Ex. af Indremissions-Bevægelsen), men han saa næppe dybere
eller nøjagtigere end saa mangen udenforstaaende Tilskuer. Med
større Held tilstræbte han nu og da Afvexling ved at forlægge
Skuepladsen til Udlandet og lægge den tilbage i Tiden. Saaledes
har han i «Den store Mademoiselle» («Fra Isle de France og fra
Sorø Amt», 1888) skildret Ludvig XIV's Hofliv, og i Romanen
«Poet og Junker» (1892) Digteren Alfieris Italien i sidste Halvdel
af det 18. Aarhundrede.

Medens Aarene gik, var han blevet trivelig og svær.
Udtrykket i hans Ansigt sagde meget klart, at han kjendte i
Ensomhed ikke blot til ør Opfarenhed, men ogsaa til disse
«rugende, melankolske Stemninger», som han etsteds halvvejs
bebrejder sine Venner at de ikke vilde tiltro ham. Ude mellem
Folk derimod -- og han kom sammen med mange og mange
Slags Folk -- blev han i Hast den legemliggjorte hyggelige
Jovialitet. Skjønt i en vis Forstand Partimand forligedes han ypperlig
med Alverden, noget af Klogskab, noget af Fordomsfrihed, men
mest af Blødhjærtethed, fordi han overmandedes af den mindste 
Smule Venlighed og virkelig mente de venlige det godt. Saa fyldte
han gjærne Stuen med sin skrattende, smittende Latter, især naar
han fik Lov til at fortælle «uartige» Historier. Hans gamle Uvilje
mod «Korrektheden» var blevet til et Sværmeri for saakaldte
usnerpede Ord og Tildragelser, -- et Sværmeri, der naivt levede
Side om Side med en halvvejs pedantisk Pillenhed paa forskjellige
andre Smagsomraader.

Lige til 1897 rejste han meget. Han saa sig en Del om her
hjemme (bl. a. paa et Par Oplæsningstourneer), og han var baade
i Norge og Sverige, i Tyskland og Østerrig, tiest eller længst i
Paris og Italien. En Gang (fra 1887) blev han over 3 Aar borte.
Da han kom hjem fra sin sidste Rejse, bosatte han sig et Par
Aars Tid i Lyngby, ellers boede han i Kjøbenhavn. Og der døde
han, efter lang Tids Sygdom (Apoplexi), Nytaarsmorgen 1901. Ved
Sørgehøjtiden over ham medvirkede ingen Præst; hans Lig blev
brændt.

G. Brandes, Det moderne Gjennembruds Mænd. 
Nutiden X, Nr. 495 ff.
Illustr. Tid. XXVIII, Nr. 33.

<i>Vilhelm Møller.</i>

</chapter><chapter name="Schandrup, Jacob Knudsen,</b> --1720, Poet">

<b>Schandrup, Jacob Knudsen,</b> --1720, Poet, blev 1700 
Herredsskriver i Sønderlyng og Middelsom Herreder, men afstod Aaret
efter dette Embede til en anden paa Grund af dets Lidenhed. 1702
udnævntes han da til Herredsfoged i de samme Herreder, og her,
hvor han forblev til sin Død 1720, skrev han i Aarene 1700-17
sine 1728 udgivne «Kuriøse poetiske Skrifter». Som saa mange
af den Tids Lejlighedspoeter var han en fugtig Broder, og Thøger
Reenberg spillede ham det grove Puds at udgive et af sine
Bryllupsvers under hans Navn og slutte det med Ønsket om, at Gud
vilde bevare Brudehuset fra alt ondt og

<tab><tab> mig selv for Drukkenskab og Rus,
<tab><tab> det ønsker Jacob Knudsen!

Herpaa svarede S. ved i et andet Bryllupsvers at udtale Haabet
om, at Brudeparret maatte leve lykkelig, saa længe

<tab><tab><tab> til Thøger ej kan skumle,
<tab><tab> til Randers-Mand har ingen Pram
<tab><tab> og Brunsvig ingen Humle.

I det hele manglede S., som vistnok var ustuderet, hverken
Humør eller en vis naturlig Rimefærdighed. Men blandt den
Digterslægt, der i Begyndelsen af det 18. Aarhundrede fra 
Alexandrinerens kjedelige Stivhed og Højtidelighed vendte tilbage til 
lettere Vers, spøgefuld Tone og Æmner af det daglige Liv, er
han den, der synker dybest ned i Plumphed og Smagløshed, som
det allerede ses af hans rimede Ansøgning til Frederik IV om
Herredsfogedembede:

<tab><tab> Jeg betler for din Stol et lidet Levebrød;
<tab><tab> hjælp, milde Arvesol, for Jesu dyre Død!

Hans Bryllups- og Gravrim, Bindebreve osv. ere overfyldte med
franske Gloser og affattede i de mest vexlende Former:
dobbeltrimede Alexandrinere, Akrosticha o. a. Fra Kingos gudelige
Tone og den 2. Schlesiske Skoles opstyltede Stil slaar han lige
over i væmmelige og raa Skildringer; men midt i hans tanketomme 
Snaksomhed overraskes man af og til ved kulturhistorisk
interessante Træk af Tidens Hverdagsliv: Rejseskildringer, et
Middagsgilde hos en sallingsk Præst, en Bondes Beskrivelse af sit
Herskabs Bryllup i jysk Dialekt. Ikke mindst er dette Tilfældet i
de 3 dialogiserede Stykker, der udgjøre Samlingens mærkeligste
Indhold: «Romansk Maskerade», om en utro og løsagtig
Kammerpiges Fata, «Kobberkomedie», om Øvrighedens vilkaarlige
Inkvisition efter ulovlig Brændevinsbrænding hos Bønderne, og «Hellig
tre Kongers Komedie». Den sidste er et mærkeligt Exempel paa,
hvorledes de gamle Bibelskuespil henimod deres Uddøen paa
Holbergs Tid vare gaaede over i en helt moderne Stil som Sangspil
paa franske og italienske Melodier, medens Æmnet, om Jesu
Fødsel, træder ganske tilbage for lavkomiske Scener af Tidens raaeste
Værtshus- og Soldaterliv.

Nyerup og Rahbek, Den danske Digtekunst IV.

<i>J. Paludan.</i>

</chapter><chapter name="Schanke, s. Skanke.">

<b>Schanke,</b> s. Skanke.

</chapter><chapter name="Jessen-Schardebøll, Erik Johan, d. 1783, s. Jessen (VIII, 489).">

<b>Jessen-Schardebøll, Erik Johan,</b> d. 1783, s. Jessen (VIII, 489).

</chapter><chapter name="Scharff, Harald Anton, f. 1836, Danser">

<b>Scharff, Harald Anton,<b> f. 1836, Danser. S. er født i 
Kjøbenhavn 20. Febr. 1836 og kom, da hans Forældre, Tøjfabrikant
Christian Frederik S. (f. i Tyskland, d. i Kjøbenhavn 1843) og
Frederikke f. Eggert (d. 1840), faa Aar efter døde, som Barn ind
paa det kongl. Theaters Balletskole. Efter at have gjennemgaaet
denne fik S. 24. Marts 1856 sin første Rolle som Hans Mortensen
i «Aprilsnarrene»; ihvorvel hans livfulde Fremtræden skaffede ham
Bifald ikke blot i denne, men ogsaa i et Par andre Knøseroller i
Begyndelsen af det følgende Theateraar, blev det dog efter hans
Udførelse af James i «Sylfiden» (25. Nov. 1856) aabenbart, at hans 

rette Virkefelt var Balletten, en Dom, hans kjække Gregor i «I
Karpatherne» nogle Maaneder senere yderligere bekræftede. S.,
der 1857 udnævntes til Danser og 1861 avancerede til Solodanser,
indtog den netop ledige Plads som Ballettens første Elsker og
hævdede den ubestridt i en Aarrække ved sin teknisk fuldkomne,
men temperamentsfattige Dans og sin frejdige, men temmelig
almindelige Friskhed; at hans dramatiske Begavelse rakte videre,
viste «det mangetydige Udtryk af Finhed, Smidighed og dæmonisk
Udholdenhed» (G. Brandes), hvormed han i «Thrymskviden» (1868)
fremstillede Loke. Des værre afbrødes hans Bane brat: 9. Nov.
1871 sprængtes under Udførelsen af Zigeunerdansen af «Troubadouren» 
hans ene Knæskal, og han var hermed tabt for Balletten.
S., der altid havde længtes mod Skuespillet og af og til udført
Roller heri, saaledes ikke uden Held Vagn Akisøn i «Palnatoke» 
(1867), besluttede nu at vove Springet: 5. Dec. 1872 optraadte han
som Einar Tambeskjælver i «Hakon Jarl», men vandt ikke
Fodfæste i Skuespillet, og 12. Maj 1873 betraadte han, der ved det
foregaaende Theateraars Slutning havde erholdt Afsked, sidste Gang
det kongl. Theaters Scene som Nicolai Reiersen i «Sparekassen».
Han vilde dog endnu ikke opgive Theatret og modtog Engagement 
ved Folketheatret, hvor han 21. Avg. 1873 debuterede som
Møller i «Kanarifuglen», men heller ikke her lykkedes det ham at
vinde sig anerkjendt Plads, og ved Udgangen af 1875-76 trak
han sig tilbage fra al scenisk Virksomhed. Uden for Danmark er
S. optraadt i Christiania sammen med de 3 Søskende Price i
Sommeren 1865. -- S. ægtede 3. Okt. 1874 Balletdanserinde ved
det kongl. Theater Elvilda Victoria Antonia Møller (f. 16. Nov.
1846), Datter af Bødker Johan Anthon M. (f. 1815 d. 1874).

<i>Arthur Aumont.</i>

</chapter><chapter name="Scharffenberg, Paul Ulrich, 1810-82, Officer">

<b>Scharffenberg, Paul Ulrich,</b> 1810-82, Officer. Slægten har
oprindelig kaldt sig Skarpenberg, i det S.s Oldefader, Chef for en
fynsk Bataillon og en af Tordenskjolds tapreste Vaabenfæller, bar
dette Navn, som derefter fortyskedes. Faderen, Paul Ulrich S.,
var Kapitajn ved 2. jyske Regiment i Viborg, da S. fødtes 10.
Maj 1810; Moderen hed Sara Anna f. Grundal. Senere blev
Faderen Major og Kommandør for 4. Bataillon af oldenborgske
Infanteriregiment og derefter Justitsraad og Postmester i Kiel; her
tilbragte den unge S. næsten 30 Aar af sit Liv. Først var han
bestemt til at studere, men blev Landkadet 1825 og 
Sekondlieutenant ved lauenborgske Jægerkorps 1829 med Aldersorden fra 1827,
hvorefter han avancerede til Premierlieutenant 1835 og til Kapitajn
af 2. Klasse 1847, da han forsattes til 2. Jægerkorps under Oberst
Schleppegrell, der udviklede hans praktiske Dygtighed, medens han
selv med Iver studerede tyske og franske Militærforfattere og
uddannede sig til en dygtig Jæger. I 1848 rykkede han med Korpset
ud i Felten, deltog i Kampen ved Bov og i Slaget ved Slesvig,
hvor han lagde Snarraadighed og sjældent Mod for Dagen, saa at
hans Kompagni, der ved andres Fejl var afskaaret og udsat for
at blive taget til Fange, fik Forholdet forandret og indbragte 54
Fanger. Dagen efter udmærkede han sig ved Oversø, og som
ældst usaaret Officer modtog han ved Overgivelsen General
Wrangels Anerkjendelse af vore Troppers Forhold, i det denne
tilbagegav ham hans Værge.

I det følgende Aar var S., som Aaret før var bleven Kapitajn 
af 1. Klasse, med ved Adsbøl, hvornæst han kom til Fredericia, 
hvor han under Slaget 6. Juli blev saaret under Forsøget
paa at storme Skansen og Morterbatteriet ved Igumvejen. I Avg.
erholdt han Majors Karakter og ansattes ved 5. Reservebataillon,
som han 1850 førte med stor Dygtighed i Kampen ved Helligbæk
og i Slaget ved Isted samt i Fægtningen ved Stenten Mølle. Han
blev derefter Major. Efter Fredslutningen blev S., som i 1852 fik
Oberstlieutenants Karakter og i 1854 opnaaede selve Graden,
Kommandør for 4. Jægerkorps, indtil han i 1860 som Kommandør for
3. Bataillon, der laa i Garnison i Altona, blev Kommandant i
denne By, hvilken vanskelige og ansvarsfulde Post han varetog med
stor Dygtighed, saa at han i 1862 erholdt Oberstsanciennitet
(Karakteren havde han faaet 1860) og Kommandørkorset af Danebrog.

Ved Mobiliseringen 1863 udnævntes S. til Chef for den nyoprettede 
8. Brigade, bestaaende af 9. og 20. Regiment, i det han
dog vedblev at være Kommandant i Altona, hvis Garnison
yderligere forstærkedes med 11. Regiment, 6. Dragonregiment og et
Batteri, hvilke Tropper han derefter i Slutningen af Dec. førte
tilbage til Slesvig, hvor de sidstnævnte Afdelinger atter maatte
afgives. 3. Febr. 1864 bleve Dele af hans 2 Regimenter kastede
tilbage fra deres Forpoststillinger ved Selk og Jagel foran Danevirke,
hvorefter Brigaden samledes paa den østlige Del af den gamle
Danevirkevold og afslog Østerrigernes gjentagne Angreb. Under
Tilbagetoget fra Danevirke overdroges det S. med sin Brigade at
danne Arrieregarden, og han ledede dennes Tilbagetog, skjønt 
harcelleret af østerrigske Husarer og ridende Artilleri, med stor
Overlegenhed indtil Sankelmark, hvor han afløstes af 7. Brigade.
8. Brigade kom derefter til Fredericia, hvor den besatte den
befæstede Lejr og Fæstningens nordlige Front, og var altsaa her
under Bombardementet; men da Fjenden derefter forholdt sig rolig,
beordredes Brigaden i de første Dage af April til Dybbølstillingen,
hvor den gik paa Forpost og efter Afløsningen 17. April om
Aftenen opstilledes som Reserve ved Barakkelejren. S. var den rette
Mand til denne Opgave; han regerede med Jærnhaand, men sørgede 
altid med Omhu for sine Folks Vel, og de tilbade ham, fordi
han var modig som faa -- 18. April røg han midt under Kampen
sin Cigar --, altid bevarede sin Ro og aldrig svigtede sin
Overbevisning eller veg tilbage for Ansvar. Dette viste han ogsaa 18.
April, i det han strax efter at have faaet Melding om, at Fjenden
angreb, beordrede sine Regimenter frem imod ham, uagtet der
gaves Befaling til, at Brigaden skulde gaa tilbage til Brohovedet.
Ved dette Modangreb, som kostede os et Tab af 780 døde og saarede 
samt 622 Fanger (af i alt 3027 Mand), standsedes Preusserne
saa meget i deres Sejersløb, at 3. Brigade, som holdt Stillingens
højre Fløj besat, dog kunde komme nogenlunde tilbage, medens
vor Vaabenære hævdedes paa den smukkeste Maade.

Brigaden overførtes efter Kampen til Fyn for at ordnes paa
ny og deltog i Kystbevogtningen. S. blev i Slutningen af 1864
Kommandør for 4. Brigade, og det følgende Aar erholdt han
Anciennitet som Generalmajor. Karakteren som saadan fik han
samtidig med Udnævnelsen til Generalinspektør for Fodfolket i
1866, i hvilket Aar han tillige blev Medlem af den store 
Forsvarskommission, i hvilken han udøvede en betydelig Indflydelse. Da 
efter Vedtagelsen af Hærloven af 1867 de nye Principper for
Mandskabets Uddannelse m. m. skulde føres ud i Livet, blev han 
stillet i Spidsen for 1. Generalkommando, hvilken Post han beklædte,
indtil han i 1879 paa Grund af Alder erholdt sin Afsked fra
Krigstjenesten.

Han kommanderede den 1. Lejrsamling i 1868 og paatrykte
disse Samlinger et eget Præg, der holdt sig lige til deres Ophør i
1880. Han benaadedes førstnævnte Aar med Storkorset af Danebrog. 
Han døde ugift 28. Jan. 1882 i Kjøbenhavn og testamenterede 
en Del af sin Formue til Officerernes Understøttelsesforening.

Vort Forsvar Nr. 218.
Nationaltid. Nr. 1802.
Illustr. Tid. XXIII, Nr. 1167.

<i>P. N. Nieuwenhuis.</i>
</chapter>

<chapter name="Scharling, Carl Emil, 1803-77, Theolog">
<b>
Scharling, Carl Emil,</b> 1803-77, Theolog, blev født 28. Juli
1803 i Kjøbenhavn. Hans Fader, Simon Peter S. (d. 1831), bestyrede 
en Pogeskole for Drenge, men skjønt denne havde et stort
Antal Disciple, gav den dog ikke større Overskud, end at der i
Hjemmet maatte leves et meget tarveligt Liv, for at de knappe
Indtægter kunde slaa til for den store Børneflok, tilmed da
Faderen, som var en fintdannet Mand med mange aandelige Interesser, 
ønskede at give sine Sønner den bedst mulige Opdragelse.
Moderen hed Andrea Christiane f. Eberhardt (d. 1853). Da S. havde
gjennemgaaet Faderens Skole, blev han sat i Borgerdydskolen i
Kjøbenhavn, hvor han ved sin Flid og Dygtighed blev den
bekjendte Skolebestyrer Michael Nielsens erklærede Yndling, og
hvorfra han blev Student 1820. Efter at han 1821 havde bestaaet 2.
Examen med Udmærkelse, begyndte han at studere Theologi, og
her fandt han i sin senere mangeaarige Kollega H. N. Clausen,
der netop den Gang blev ansat ved Universitetet, en Lærer, «hvem
selv hans Modstandere gave det Vidnesbyrd, at hans Indflydelse
paa de studerende langt overgik den Virkning, som nogen
theologisk Professor i Mands Minde havde øvet».

1825 bestod S. den theologiske Embedsexamen med Udmærkelse 
og tilbragte nu nogle lykkelige Aar paa Borchs Kollegium,
hvor han allerede 1824 var bleven Alumnus. Blandt Kollegiets
Alumner var der den Gang adskillige mere end almindelig
begavede unge Mænd, og blandt dem var der navnlig 2, med hvem
S. indgik et trofast Venskab, de senere Biskopper J. H. Lautrup
og P. G. Brammer. S. studerede meget flittig og udarbejdede i
Overensstemmelse med de Regler, som da gjaldt for Kollegiets
Beboere, et Par smaa latinske Disputatser, af hvilke den ene fik
den Betydning, at den gav ham et Fingerpeg om, at den systematiske 
Theologi, som han den Gang særlig beskæftigede sig med,
ikke laa rigtig for hans Evner. Ved Siden af sine theologiske
Studier dyrkede han imidlertid ogsaa Studiet af Verdenshistorien,
og en Frugt heraf var hans «Udsigt over Historiens vigtigste
Begivenheder» (1826), hvori han lagde mere Vægt paa Kulturhistorien,
end det den Gang i Regelen skete i historiske Lærebøger. 1828
blev han kreeret til Magister artium efter at have forsvaret en
latinsk Afhandling «de Stedingis», der indeholdt en grundig
Undersøgelse om et lille frisisk Bondefolk i Oldenborg, som efter en
heltemodig Frihedskamp blev tilintetgjort af en Korshær, der var
udsendt af Ærkebispen af Bremen. Denne lille Bog, der var 
skrevet i saa godt latinsk Sprog, at Forfatteren fik megen
Anerkjendelse for den filologiske Dygtighed, han her havde lagt for
Dagen, henledede i høj Grad Opmærksomheden paa ham, og der
blev nu tilstaaet ham offentlig Understøttelse til en Udenlandsrejse.
Fra Sept. 1829 var han et Aars Tid borte, navnlig i Paris, Basel og
Tübingen, og kort efter sin Hjemkomst blev han udnævnt til
Lektor i Religion og Moral ved Sorø Akademi samt Religionslærer
ved Latinskolen. Det var en Stilling, der egnede sig fortræffelig
for en Mand, som ønskede at uddanne sig til Virksomheden som
Universitetslærer, og her levede S. 3 lykkelige Aar, efter at han
4. Jan. 1831 havde ægtet Anna Petrea Abild Lund (f. 1802), Datter
af Pakhusforvalter og Bogholder Jørgen Christensen L. Personlig
elskværdig, som S. var, vandt han sig Venner i sine Kolleger
Historikeren Estrup, B. S. Ingemann, A. Rothe og P. Hjort,
samtidig med at han ved Siden af sin Embedsgjerning holdt Foredrag
og skrev Afhandlinger, blandt hvilke især maa nævnes: «Hvad er
Hensigten, Betydningen og Resultaterne af Theologernes
videnskabelige Undersøgelser om det nye Testamentes Skrifter?» (1833),
hvori han med Anerkjendelse, maaske stundum for vidt gaaende
Anerkjendelse, af den videnskabelige Kritiks Arbejde traadte i
Skranken imod dens Udskejelser. Det var det første Arbejde af
den Art i vor theologiske Litteratur, og derved havde S., som H.
N. Clausen skrev til ham, «legitimeret sig som Theolog», hvilket
havde til Følge, at der i Efteraaret 1832 blev tilbudt ham
Ansættelse som theologisk Professor ved Kjøbenhavns Universitet; 
men beskeden i sin Selvvurdering, som S. var, afslog han Tilbudet.
Et Aar efter blev der imidlertid atter et Professorat ledigt, og da
dette ogsaa blev ham tilbudt, modtog han Tilbudet og blev 11.
Jan. 1834 udnævnt til Professor ved Universitetet.

Det stod den Gang i S.s Magt at vælge, om han vilde være
Professor i Kirkehistorie eller i Moral og nytestamentlig Exegese,
og skal man bedømme ham efter de Skrifter, han har efterladt,
maa det vistnok siges, at Kirkehistorien vilde have ligget bedre
for hans Evner end de Fag, han valgte. Hans Virksomhed som
Lærer i Moral fik ikke synderlig Betydning, men blev heller ikke
af lang Varighed, da det kun varede faa Aar, inden han paa dette
Punkt blev afløst af Martensen, hvem han vistnok med stor Glæde
modtog som sin Afløser paa dette Omraade. Fra nu af indskrænkedes 
hans Virksomhed til det nye Testamentes Exegese og Isagogik,
og navnlig paa det sidste Fags Omraade gjorde han et stort og 
fortjenstfuldt Arbejde, dels ved sine Forelæsninger, dels ved sin
theologiske Doktordisputats om Apostelen Paulus og hans
Modstandere («De Paulo apostolo ejusque adversariis», 1836), sine
Universitetsprogrammer: «Paastanden om den kristne Kirkes Ebionitisme 
gjennem de tvende første Aarhundreder» (1843) og «Har det
fjerde Evangeliums Forfatter gjort Fordring paa historisk Troværdighed 
for sine Beretninger?» (1844, Paa Latin; senere oversat paa
Dansk af Forfatteren) og navnlig ved den Række isagogiske
Artikler, som han efterhaanden skrev i «Theologisk Tidsskrift» og
«Nyt theologisk Tidsskrift», som han fra 1837-61 udgav i
Forening med C. T. Engelstoft (24 Bind), og hvori han holdt den
theologiske Læseverden her i Landet à jour med de isagogiske
Forhandlinger i Udlandet. Det maa erindres, at Begyndelsen af
S.s isagogiske Forfattervirksomhed faldt sammen med Begyndelsen 
af det Nedbrydningsarbejde over for det nye Testamente, som
D. Strausz, F. C. Baur og hans Disciple (Tübinger-Skolen) toge fat
paa i Tyskland, og det var ikke noget let Arbejde for en ung
Theolog, som S. den Gang var, strax at komme paa det rene med,
hvad der var sandt og hvad falsk i det nye Syn paa den hellige
Skrift, som her førtes frem med stor Lærdom og blændende
Genialitet; men til S.s Ære skal det siges, at om han end maaske i
Begyndelsen stundum gik lidt for vidt i sine Indrømmelser, saa
var hans Syn paa den hellige Skrift for grundkristeligt til, at 
han kunde lade sig bedaare af den nye Visdom, og jo længere han
skred frem i sine Undersøgelser, des mere afgjort Modstander blev
han af den. Fremdeles tør det vistnok med rette siges, at naar
den nedbrydende Kritik af det nye Testamente fik saa liden
Betydning her i Landet, skyldes Æren derfor for en væsentlig Del
S.s ædruelige og sandhedskjærlige Arbejde i Isagogikkens Tjeneste.

Foruden sine isagogiske Arbejder skrev han ogsaa nogle smaa
exegetiske Afhandlinger samt 2 latinske Fortolkninger til 2.
Korinthierbrev (1840) og til Jacobs og Judas' Breve (1841), Arbejder, 
som vidne om Forfatterens Lærdom og Grundighed, men naar de
sammenholdes med den kirkehistoriske Afhandling «Mystikeren
Michael Molinos' Lære og Skæbne», som han udgav 1852 (i
Videnskab. Selsk. Skrifter), og som vandt megen og fuldt fortjent
Anerkjendelse baade her og i Udlandet -- den blev oversat paa Tysk
af Professor Niedner --, kan man ikke værge sig mod den Tanke,
at hans Flid og Evner vilde have baaret rigere Frugt i 
Kirkehistoriens end i Exegesens Tjeneste. 


Som Universitetslærer kom S. til at staa noget i Skygge ved
Siden af saa fremragende Kolleger som H. N. Clausen og
Martensen; men han var altid Gjenstand for Studenternes udelte
Højagtelse og Hengivenhed. De vidste, at han var en grundlærd og
saare flittig Mand, der omfattede sin Gjerning med den største
Kjærlighed og havde et aabent Hjærte for de studerende, som
vare sikre paa altid at finde Velvilje hos ham, naar de henvendte
sig til ham, og hans Embedsbrødre saa vel som de yngre Theologer, 
der kom i nærmere Forhold til ham, kunde ikke andet end
føle sig stærkt tildragne af hans elskelige Personlighed. Sandhedskjærlig 
og retfærdig, men tillige mild og kjærlig, var han trofast
imod sine Venner, samtidig med at han ikke lod sig forføre til at
fælde skarpe og uretfærdige Domme over dem, der havde
Strømmen imod sig. Man følte, naar man lærte ham at kjende, at naar
han som exegetisk Professor daglig studerede sit nye Testamente,
brugte han det med det samme som Kristen til sin egen
Opbyggelse paa Sandhedens Grund, og det var derfor sikkert ogsaa
fuldstændig rigtigt, naar den almindelige Mening var, at han vilde
have egnet sig fortræffelig til at beklæde et Bispeembede, hvilket
ogsaa viste sig at være Regeringens Mening, da den i 1851 tilbød
ham Bispeembedet i Fyns Stift; men atter her viste S.s
Beskedenhed sig, da han mente, at de Fordringer, dette Embede vilde
stille til ham, overstege hans Kræfter, og derfor afslog Tilbudet.
I sit Hjem levede han et saare lykkeligt Liv, saa længe han
beholdt sin Hustru; men allerede 1844 mistede han hende, og det
Tab forvandt han aldrig, hvor kjærligt end det Samliv var, som
han levede med sine Børn. 2 af dem bleve hans Kolleger som
Universitetslærere en halv Snes Aar, før han selv trak sig tilbage.
Hans Helbred havde længe været svagt, da han i 1876 bestemte
sig til at søge sin Afsked, og allerede det følgende Aar døde han,
17. Juni 1877. Et Par Aar efter hans Død udgav hans ældste Søn,
Pastor J. P. C. S., Faderens «Theologiske Af handlinger» og
indledede dem med et Omrids af hans Levned (1880).

Her skal endnu omtales, at S. var Universitetets Rektor 1842-43 
og 1861-62, at han blev Medlem af Videnskabernes Selskab
1845, og at han l874 blev Kommandør af Danebrog.

Erslew, Forf. Lex.

<i>V. Sthyr.</i>

</chapter><chapter name="Scharling, Carl Henrik, f. 1836, Theolog og æsthetisk
Forfatter">

<b>Scharling, Carl Henrik,</b> f. 1836, Theolog og æsthetisk
Forfatter. Henrik S. blev født i Kjøbenhavn 3. Maj 1836. Hans 
Fader var ovfr. nævnte Professor Carl Emil S. Sin Moder mistede
han allerede i sit 9. Aar; hun omtales som en sjælden Kvinde
med rig Begavelse baade paa Aand og Hjærte. S. blev Student
1854 fra Metropolitanskolen og i Juni 1859 theologisk Kandidat
med i. Karakter med Udmærkelse. Allerede forinden (1857) havde
hans Besvarelse af Universitetets theologiske Prisspørgsmaal vundet
et Accessit. Efter sin Embedsexamen studerede S. navnlig Søren
Kierkegaard, Schleiermacher og Richard Rothe og førtes derved til
at skrive en Afhandling «Om det sædeliges Begreb» (i «Theol.
Tidsskr.» 1859). I Sommeren 1860 tiltraadte han sin første store
Udenlandsrejse, som strakte sig over 3 Aar indtil Okt. 1863, kun
afbrudt af et Besøg i Hjemmet i Sommeren 1862. Efter et Ophold
i Strasburg besøgte han Grækenland og Ægypten og tilbragte et
Par Maaneder i Palæstina og Syrien, senere skildret i Skriftet
«En Pilegrimsfærd i det hellige Land» (1876). Fra Palæstina
fortsattes Rejsen over Smyrna, Konstantinopel og Miinchen til
Universiteterne i Schweits. Derpaa tilbragte han efter et Ophold i
Er-langen, hvor den Gang Professorerne Thomasius, Hofmann, Herzog
og Ebrard virkede, Vinteren 1861 i Rom og besøgte fremdeles
Holland, Frankrig, England og Skotland 1862-63. Som litterære
Frugter af denne Rejse maa end videre nævnes: «Breve fra
Holland» (1864), Afhandlingen «Universitetslivet i Oxford og
Cambridge» (i «Nord. Univers.-Tidsskr.» 1864) og en større
Rejsebeskrivelse: «Grækenland» (1866).

Efter sin Hjemkomst overtog S. i Maj 1864 Redaktionen af
«Evangelisk Ugeskrift», fra 1865 kaldet «Ugeblad for den danske
Folkekirke», hvori han under Hævdelsen af Folkekirkens Interesser
navnlig polemiserede imod den fremtrængende Grundtvigianisme.
I Sommeren 1865 foretog han en større Rejse gjennem Norge,
beskrevet i «En Sommer i Norge» (1867), tog Licentiatgraden i Dec.
s. A. med en Afhandling om «Den nyere hollandske Theologi»,
holdt Forelæsninger som Privatdocent og blev, efter at have sejret
i en Konkurrence med 6 andre, i Jan. 1867 ansat ved Universitetet
som midlertidig Docent i kristelig Ethik. I Efteraaret 1869 holdt han
en Række Forelæsninger i Christiania. 16. April 1870 blev han
udnævnt til Professor ordinarius i Theologi. 2 Aar forud (28. Maj)
havde han ægtet Elisabeth Maria Tuxen (f. 9. Febr. 1842), Datter
af Direktør for Orlogsværftet N. E. T. Han fortsatte Udgivelsen
af «Ugeblad for den danske Folkekirke», som udvidedes til «Dansk
Tidsskrift for Kirke- og Folkeliv, Litteratur og Kunst» (1868-70) 
under Medvirkning af flere bekjendte Videnskabsmænd. I sine
første Professoraar udarbejdede S. det ene af sine videnskabelige
Hovedskrifter, hvori han vilde give et Totalbillede af
Menneskeslægtens aandelige Udvikling baade i religiøs og kulturel
Henseende og Kristendommens Stilling til samme. Udviklingens
forskjellige Trin betegnes som «naturbestemt Menneskehed, selvbestemt
Menneskehed, gudbestemt Menneskehed og kristelig Menneskehed».
Skriftet udkom 1872-74 under Titelen: «Menneskehed og Kristendom 
i deres historiske Udvikling, en Fremstilling af Historiens
Filosofi» I-II (2. gjennemsete Udg. 1894). Værket blev oversat
paa Tysk (1874-75) af Pastor Al. Michelsen og for 1. Dels
Vedkommende bearbejdet paa Fransk af César Malan («Les grands
traits de l'histoire religieuse de l'humanité», Genf og Paris 1883; 
2. éd. 1885). Samtidig udsendte S. et Par mindre polemiske Skrifter:
«Jesuiternes Lære om at elske Gud og holde sit Ord» (1873) og
«Theologien og Universitetet» (1875). Ved et Festskrift om «Jacob
Bøhmes Theosofi» i Anledning af Universitetets 400 Aars Jubilæum
erhvervede han den theologiske Doktorgrad 1879.

Efter en Rejse til Syden (1881-82) blev S. ved Professor
Hermansens Tilbagetræden i Efteraaret 1882 ældste Professor i det
theologiske Fakultet. I Anledning af 400 Aars Dagen for Luthers
Fødsel holdt han i 1883 Mindetalen ved Universitetsfesten og skrev
en Afhandling om «Den lutherske Dogmatik over for Nutidens
kirkelige og videnskabelige Krav». Som Universitetets Rektor 
1884-85 paabegyndte han Udgivelsen af sit andet Hovedværk: «Kristelig 
Sædelære efter evangelisk-luthersk Opfattelse», afsluttet 1886 (2.
Udg. 1896; s. A. en tysk Oversættelse ved Pastor O. Gleiss). I
denne Fremstilling af Ethikken er Hovedvægten lagt paa nøjagtig
Begrebsbestemmelse, systematisk Sammenslutning og omhyggelig
Undersøgelse af den hellige Skrifts Lære som Fremstillingens Grundvold. 
Systemets Enhedsprincip er Gudsriget; dettes Virkeliggjørelse 
baade i det enkelte Menneske og i hele Menneskeslægten
udgjør Sædelærens Indhold som Personal- og Socialethik med
Udelukkelse af alt, hvad der ikke staar i umiddelbart Forhold til det
sædelige Viljesliv.

Fra 1886 optraadte S. atter som Polemiker, først imod Dr. G.
Brandes i et lille Stridsskrift, «Martin Luther om Cølibat og
Ægteskab», senere mod de kirkelige Opvækkelsesretninger fra et strængt
konservativt luthersk Standpunkt. Den kirkelige Polemik indlededes
af Piecen «Om Forandringer i Gudstjenesten». Medens han var 

Medlem af det kirkelige Raad 1890-92, udgav han et Indlæg imod
en paatænkt ny Salmebog, «De ny Salmer» (1890), og det større
Stridsskrift: «Grundtvig eller Luther? Et Blik paa Nutidens danske
Kirkeforhold» (1891; 2. Udg. 1898), derpaa «Halvgrundtvigianismen
eller Bogstavdyrkelsen» (1893) og senere «Den lutherske Bekjendelse 
og de kirkelige Partier» (1899). I alle disse Skrifter, som
ved en tilspidset principiel Polemik søgte at paavirke den kirkelige
Udvikling, kritiserede S. skarpt Grundtvigianismen og Indre Mission
og advarede imod katholiserende og methodistiske Strømninger i
Kirkelivet. (Modskrifter s. XII, 227.) Med offentlig Understøttelse 
havde S. sammen med sin daværende Kollega Professor Fr.
Buhl for anden Gang besøgt det hellige Land i Foraaret 1889.
Udbyttet af sine Iagttagelser fremlagde han i et Universitetsprogram
1890 i en Afhandling om Zions Bjærg og Davids Stad, hvor han
søgte at hævde den traditionelle Opfattelses Ret i at henlægge
Zions Bjærg paa Byens sydvestre Høj. Denne Afhandling optoges
senere i en Række Rejsestudier fra Ægypten og Palæstina (1892).
I 1896-97 var S. for anden Gang Universitetets Rektor og
meddelte som saadan i Universitetets Program en Afhandling om
«Religionens Stilling i det menneskelige Aands- og Sjæleliv», hvori
han tog til Orde imod den kirkelige Opvækkelses ensidige
Betoning af Følelsen og Fantasien og den dermed følgende Fare for
Sværmeri og sekteriske Dannelser.

Paa en Ferierejse i Sommeren 1894 mistede S. sin Hustru, og
ikke længe efter berøvede Døden ham en voxen Datter. Da han
efter disse store Sorger atter kunde samle sig til litterær
Virksomhed, var hans første Arbejde en historisk Afhandling, som han
efter Opfordring leverede til Pragtværket «Fredensborg» (1898), en
Biografi af Christian IX og Dronning Louise med udførlig Skildring
af den politiske Kamp og Kongens Stilling til samme. -- 1895
blev han Kommandør af Danebrog.

Universitetsprogr. til Reformationsfesten 1866. 
Levnedsbeskrivelser af de ved Kbhvns Universitets Firehundredaarsfest promov. Doktorer S. 148 f. 
W. Scharling, Slægterne Scharling--Lund S. 10 ff. 

<i>A. S. Poulsen.</i>

-- Jævnsides med sin Arbejden paa det theologiske Omraade har
C. H. Scharling udfoldet en omfattende <i>æsthetisk</i> Produktion.
Allerede da han læste til Attestats, hvilede han ud fra Examensstudierne
ved at sysle med et dramatisk Arbejde, «Moderne Kristendom».
Det indsendtes til det kongl. Theater, men skjønt Heiberg i sin
Censur over det berømmede det «umiskjendelige dramatiske 

Talent» og den «livlige og vittige Dialog», maatte han dog «beklage,
at et Arbejde med disse udmærkede Egenskaber» ikke kunde
bringes paa Scenen. Komedien, i hvilken Satiren bl. a. var rettet
mod visse Sider af Grundtvigianismen, udkom 1859 under Psevdonymet 
«Christianus Democritus». Aaret efter fulgte (anonymt) den
romantiske Digtning «Folkvars Drøm, Kamp og Sejer», og 1862
udkom «Ved Nytaarstid i Nøddebo Præstegaard. Af Nicolai, 18
Aar gammel», den Bog, til hvilken S.s Navn som æsthetisk
Forfatter hovedsagelig er knyttet. Denne Fortælling er helt og
holdent blevet til i Udlandet, hvor Forfatteren for at frigjøre sig for
Hjemveen og ihukommende Paludan-Müllers bekjendte Ord, at intet

<tab> «er saa dansk i Aand og Smag,
<tab> saa ret fornøjeligt, af Harm ublandet,
<tab> som Julen i en Præstegaard paa Landet,»

netop tog fat paa et Arbejde, der i Tankerne kunde føre ham til
Hjemmet. Fortællingen begyndtes i Strasburg, skred videre under
Opholdet i Athen og fuldendtes under en Baadfart paa Nilen. Dens
ægte danske Vinterkolorit, dens ungdommelige Livsglæde og dens
lune Humor toge strax Læseverdenen med Storm, og den Yndest,
Fortællingen saaledes vandt ved sin første Fremkomst, har den
fuldt ud bevaret: 12. Oplag af den udkom 1900, den er blevet
dramatiseret, og den er oversat paa Svensk, Engelsk og Fransk, --
i Tyskland foreligger den endog i 5 Oversættelser. 1866 udkom
(anonymt) «Uffe Hjelms og Palle Løves Bedrifters, en større
satirisk Fortælling, der indeholder ypperlige Typer og karakteristiske 
Tidsbilleder, men som, da den gik skarpt imod den national-liberale 
Retning, sloges ned af den den Gang toneangivende Kritik;
efterhaanden har man dog kunnet dømme mere uhildet om Bogen,
og i 1886 udkom 2. Udgave. Under det nu saa kjendte
Psevdonym «Nicolai» fremkom 1875 Fortællingen «Min Hustru og jeg»,
en af Forfatterens hele optimistiske Livssyn baaren Skildring af
Ægteskabets Lykke. Ogsaa denne Bog gjorde stor Lykke baade
her hjemme (6. Udg. 1896) og i Udlandet, navnlig i Tyskland.
Endnu en tredje Gang benyttede S. Psevdonymet «Nicolai» som
Forfatternavn til «Sverre Præst, en gammel Kongesaga» (1888). -- 
Den med «Moderne Kristendom» begyndte dramatiske Forfattervirksomhed 
har S. fortsat med «Johannes Hus, historisk Drama
i 5 Handlinger» (1871), Folkeskuespillet «Kong Valdemar og Bisp
Absalon» (1874) og det tragiske Drama «Marsk Stig og Fru Ingeborg» 
(1878). Ægget af den Kritik, disse sidste Arbejder gjordes 
til Gjenstand for, udgav Forfatteren (1878) det stærkt aggressive
Skrift «Romantik og Realisme. Med en Efterskrift: Fra de sovendes 
Lejr, af Nicolai», i hvilket han ikke nøjedes med at polemisere
mod Nutidsdramets Mangel paa virkelig Handling, men ogsaa drog
til Felts mod Digterværker som «Svend Dyrings Hus», hvad der
fremkaldte skarpe Protester fra de forskjelligste Sider.

<i>Sophus Bauditz.</i>

</chapter><chapter name="Scharling, Edvard August, 1807-66, Kemiker">

<b>Scharling, Edvard August,</b> 1807-66, Kemiker, fødtes i
Kjøbenhavn 1. Marts 1807 som Broder til ovfr. omtalte Professor Carl
Emil S., lærte, efter at have gaaet i Faderens Skole, Farmaci paa
Waisenhusapotheket hos Apotheker Groth og fik, efter at være
bleven farmacevtisk Kandidat 1828, Lejlighed til i sine Fritimer at
uddanne sig videre i Kemi i Zeises Laboratorium, der den Gang,
skjønt det havde Navn af kongl. Øvelseslaboratorium, kun var et
lille tarveligt Rum, hvori S. oftest var den eneste studerende. Men
at han her har arbejdet flittig, kan skjønnes af, at H. C. Ørsted,
da den polytekniske Læreanstalt Aaret efter oprettedes, paa Zeises
Anbefaling valgte ham til sin Amanuensis. Allerede 1832 vandt
han den Thottske Præmie for Besvarelsen af en Opgave fra
Videnskabernes Selskab om Klinten og dens Indflydelse paa Gjæringen,
og 1834 tog han polyteknisk Examen i anvendt Naturvidenskab.
S. A. tiltraadte han med offentlig Understøttelse en videnskabelig
Studierejse til Gøttingen, Giessen, hvor han studerede analytisk
Kemi under Liebig, Paris, hvor han hørte Forelæsninger over
teknisk Kemi hos Dumas, Chevreul og Pelouze, London, hvor han
traf sammen med de berømte Berliner-Kemikere H. Rose og Magnus,
i hvis Selskab han gjennemrejste en stor Del af England, og
Heidelberg, hvor han i Begyndelsen af 1836 modtog Efterretning om,
at han var udnævnt til Lektor i Kemi ved Kirurgisk Akademi.
Denne Udnævnelse vakte noget Røre i den akademiske Verden,
fordi S. ikke var Student. I 1839 erhvervede han sig derfor
akademisk Borgerret og disputerede s. A. for Magistergraden over 
en Undersøgelse af Blæresten. Allerede forinden, strax efter sin
Hjemkomst, var han bleven konstitueret som Lærer i organisk teknisk
Kemi ved Polyteknisk Læreanstalt, og 1837-45 var han Docent i
Kemi ved Veterinærskolen, hvor han afløstes af Barfoed. Men
efter at han havde taget Magistergraden, blev han fast ansat ved
Polyteknisk Læreanstalt og, da Kirurgisk Akademi blev lagt ind
under Universitetet, 1840 Lektor ved Universitetet i Kemi med 
særligt Hensyn til Lægevidenskaben. 1842 udnævntes han til
Professor extraordinarius ved Universitetet, og da Zeise døde 1847, 
var S. hans selvskrevne Eftermand som Professor i organisk Kemi.
1843 blev han valgt til Medlem af Videnskabernes Selskab, 1848
af Polyteknisk Læreanstalts Bestyrelse, 1856 af Konsistorium.

S.s videnskabelige Arbejder bevæge sig næsten alle paa den
organiske Kemis Omraade, der før ham her til Lands saa at sige
kun var dyrket af Zeise. De findes næsten alle i Videnskabernes
Selskabs Skrifter og Oversigter. Til de bekjendteste hører hans
ovennævnte Undersøgelse af Blæresten, der som Dissertation
udkom paa Latin («De chemicis calculorum vesicoriarum rationibus
commentatio», 1839), men oversattes baade i England og Amerika.
Fremdeles over den Mængde Kulsyre, et Menneske daglig
udaander, og endelig over flere naturlige Balsamer og Fedtstoffer.
Ejede S. ikke Zeises Originalitet, saa staa hans Arbejder i
Paalidelighed og Nøjagtighed ikke tilbage for Lærerens, og senere
Undersøgelser over de samme Æmner have gjennemgaaende stadfæstet
hans Angivelser. Hans utrættelige Omhu for, at alt skulde
forstaas og bære Frugt, gjorde jævnlig hans Undervisning tung, men
dette gjælder kun hans Foredrag. I Laboratoriet har hans altid
redebonne Hjælpsomhed og altid velvillige og grundige Vejledning
efterladt et højst tiltalende Minde hos hans Elever. Foruden sine
rent videnskabelige Arbejder, Lærebøger og tekniske og populære
Skrifter har han i Universitetets Reformationsfestprogram 1857 ikke
blot stillet Christian IV's og Frederik III's Interesse for Kemien i
et nyt Lys, i det han har gjort det i høj Grad sandsynligt, at den
langt mere tog Sigte paa de norske Bjærgværker end paa Alkemi,
men ogsaa givet saa mange Oplysninger om Danmarks kemiske
Laboratorier, at hans Afhandling i denne Henseende er et vigtigt
Kildeskrift. At han kom ind paa dette Æmne, var en naturlig
Følge af, at han, der havde arbejdet i de smaa og tarvelige
Laboratorier, der her i Begyndelsen af Aarhundredet oprettedes i
Køkkener, i Staldbygninger og paa Tagkamre, ved indtrængende at
paavise Nødvendigheden af, at der byggedes et virkelig tidssvarende
Laboratorium, endelig opnaaede, at der tilstodes Midler til et
saadant. S. udkastede Planen dertil og forestod dets Indretning, og
de, som kjendte ham, ville mindes hans Glæde og Stolthed, da
han i Jan. 1859 kunde indvie det nye Laboratorium i Ny
Vestergade (nyt Nr. 11). Her fik han ogsaa Embedsbolig, og her døde 
han 11. Sept. 1866 efter flere Aars Svagelighed, vistnok fremkaldt
ved Arbejder i Laboratoriet.

S. var en fintdannet og elskværdig Personlighed, en livlig
Natur med mange Haande Interesser. Over for sine underordnede
viste han en sjælden Grad af Hensynsfuldhed, om end han krævede
Stræng Orden og fuld Paalidelighed. Han var ængstelig for at give
Løfter, men han holdt mere, end han lovede. De enkelte, der
begyndte selvstændige videnskabelige Arbejder, fulgte han med levende
Interesse og en højst opmuntrende Velvilje. Altid vare hans Elever
visse paa i ham at have en erfaren, paalidelig og elskværdig
Raadgiver, og det ikke blot ved Arbejdet i Laboratoriet, ogsaa deres
personlige Forhold viste han en varm Interesse, og Henvendelser
i saa Henseende mødte han med en Hjærtelighed, som var i høj
Grad velgjørende.

S. ægtede 23. Nov. 1839 H. C. Ørsteds Datter Karen (f. 1815
d. 1892). Deres gæstfri, hyggelige og livlige Hjem med de mange
Erindringer om Landets ypperste Mænd fra Begyndelsen af
Aarhundredet vil endnu med Taknemmelighed mindes af mange.

Universitetsprogr. til Reformationsfesten 1839. 
Illustr. Tid. VII, 427. 
W. Scharling, Slægterne Scharling-Lund S. 18 f. 
Erslew, Forf. Lex.

<i>S. M. Jørgensen.</i>

</chapter><chapter name="Scharling, Hans William, f. 1837, Nationaløkonom, Minister">

<b>Scharling, Hans William,</b> f. 1837, Nationaløkonom, Minister.
Will. S., Søn af ovennævnte Professor Carl Emil S., er født i
Kjøbenhavn 22. Sept. 1837. Han blev Student fra Metropolitanskolen
1855 og gav sig til at studere Jura, i hvilket Fag han tog Embedsexamen 
i 1861, men han dyrkede tillige Statsvidenskaberne og vandt
i 1862 Universitetets Guldmedaille for en Besvarelse af den
statsvidenskabelige Prisopgave. Allerede det følgende Aar deltog han,
uden dog at sejre, i Konkurrencen om et Professorat i Statsøkonomi 
og foretog senere (1865-66) med offentlig Understøttelse en
længere Udenlandsrejse. I Efteraaret 1867 fik han Ansættelse i
Indenrigsministeriet og deltog paa ny i en Konkurrence i 1869,
ved hvilken Lejlighed han udgav et større Arbejde: «Pengenes
synkende Værdi, belyst ved danske Aktstykker». I Efteraaret 1869
udnævntes han til Professor i Statsøkonomi og Statistik og
beklædte denne Stilling, indtil han i Foraaret 1900 efter fornyet
Opfordring indtraadte i Regeringen som Finansminister. I 1887 valgtes
han til Universitetets Rektor og holdt som saadan Festtalerne ved
Festerne i Anledning af Kongens 70 Aars Fødselsdag og Regeringsjubilæum. 
I 1877 fik han Indbydelse til at holde Forelæsninger 
ved Upsala Universitet og blev ved samme Lejlighed ved dette
Universitets 400 Aars Fest udnævnt til Dr. Juris. Han repræsenterede 
Danmark ved 2 statistiske Kongresser i 1872 og 1876 og
deltog senere som Medlem af det i 1885 stiftede «Institut
international de statistique» i forskjellige af dette Selskabs Kongresser.
I 1889 valgtes han til Medlem af «Société d'économie politique»;
1886 blev han Medlem af Cobden-Club. I 1872 var han med til
at stifte Nationaløkonomisk Forening og havde Sæde i Foreningens
Bestyrelse i en lang Aarrække; han var Medudgiver af
«Nationaløkonomisk Tidsskrift» fra 1873-1900.

Foruden disse Virksomheder har S. ogsaa haft en Række
andre Hverv. I 1873 fik han Sæde i Nationalbankens Repræsentantskab, 
valgtes i 1891 til kontrollerende Direktør for «det
oktroierede almindelige Brandassurancekompagni» og i 1892 til
Formand for Repræsentantskabet for «den gjensidige
Livsforsikringsforening Fremtiden», en Stilling, som han i 1894 opgav 
ved sin Udnævnelse til Medlem af Bestyrelsen for Statsanstalten for
Livsforsikring. Han har været Medlem af flere Kommissioner,
saaledes af Møntkommissionen (1872), og blev tilkaldt af den saakaldte
«store» Arbejderkommission (1875-78). 1892 blev han Kommandør 
af Danebrog af 2. Klasse. Om hans politiske Virksomhed skal
der tales nedenfor. -- 31. Okt. 1871 ægtede han Julie Camilla Tuxen
(f. 19. April 1851), Søster til hans ovennævnte Broder Carl Henrik
S.s Hustru.

I Besiddelse af stor Lethed i at forme sine Tanker i bunden og
ubunden Stil har S. udfoldet en meget omfattende litterær
Produktion. I 1868 udgav han en «Indledning til den politiske Økonomi»,
1870 «Grundrids af den rene Arbejdslære»; 1888 udkom 1. Del
af en Værdilære. 1878-87 udgav han i Forening med Falbe-Hansen 
«Danmarks Statistik» (I-V; Supplementbind 1891), hvoraf
en stor Del hidrører fra hans Pen. I Aaret 1900 udkom
«Bankpolitik», samtidig paa Dansk og Tysk. Hertil kommer en stor
Mængde Afhandlinger i danske, engelske og tyske Tidsskrifter.
Indholdet er af meget forskjellig Art. Han behandler saaledes
Befolkningsstatistik, bl. a. med Spørgsmaalet om Folkemængden i
Danmark i ældre Tid for Øje, Fattigvæsenet og Indkomststatistikken, 
Æmner vedrørende Nationaløkonomiens Theori (f. Ex. Kapital 
i «Nationaløk. Tidsskr.» 1880), Beskatningsforholdene (Skattereform 
i «Nationaløk. Tidsskr.» 1897), Kriser, Aktieselskabernes
Renteudbytte, Kreditforeningsspørgsmaalet osv. En særlig 
Interesse viste han for Tarifspørgsmaalet i Jærnbanevæsenet, hvor han
tog Ordet for væsentlige Nedsættelser, saaledes i «Jahrbücher f.
Nationalokonomie» 1886. Dog har denne litterære Produktion
navnlig samlet sig om Spørgsmaal vedrørende Handel og Omsætning.
Han har saaledes i «Schriften des Vereins f. Sozialpolitik» leveret
en Skildring af Danmarks Handelspolitik (1892), han har behandlet
Handelsbalancen (1876) og Spørgsmaalet om Detailhandelen og
Varepriser (1886 i «Jahrbb. f. Nationalokonomie»). Til Studier over
Mønthistorie og Møntpolitik gav Konkurrencen i 1869 ham Anledning, 
og han fortsatte senere sine Studier herover under andre
Former, saaledes med Hensyn til den østerrigske Møntreform og
dens økonomiske Følger («Preussische Jahrbb.» 1892). Det var
maaske i saa Henseende særlig Spørgsmaalet om Samfundets
Pengebehov og de økonomiske Følger af en rigeligere eller knappere
Pengeforsyning, der tildrog sig hans Opmærksomhed (saaledes i
«Nationaløk. Tidsskrift» 1885-86). Han søgte at paavise, at der
er 2 Omsætningssfærer, den egentlige Forretningsverden paa den
ene Side, der for en stor Del benytter Kreditmidlerne, og Afsætningen 
til Forbrugerne, hvdrtil der paa den anden Side fortrinsvis
benyttes Penge, og at Pengeknaphed i den sidstnævnte Sfære
maa bringe Priserne til at synke og medvirke til «daarlige Tider».
Disse Studier af Forholdet mellem Omsætningsmidlerne og
Priserne maatte ganske naturlig ogsaa føre S. ind paa Undersøgelser
om Bankforholdene, og disse sammenarbejdede han til den foran
omtalte Bog «Bankpolitik», der maaske kan betegnes som hans
Hovedværk.

W. Scharling, Slægterne Scharling-Lund S. 12 ff. 
Handwörterbuch der Staatswissenschaften V (1893).                                              

<i>H. Westergaard.</i>

-- I henimod 30 Aar har H. W. Scharling taget Del i det
<i>offentlige Liv</i>. Hjemkommen fra en Kongres i Rusland faa Dage
før Folketingsvalgene i 1872 stillede han sig i Grenaa og lod sig
ved Opløsningsvalgene Aaret efter bevæge til atter at forsøge at
erobre Kredsen for Højre, men Kredsen var og blev Venstres.
Derimod blev han 1873 Borgerrepræsentant i Kjøbenhavn og var
i flere Aar Formand og Ordfører for Borgerrepræsentationens
Budgetudvalg; men i 1881 flyttede han til Frederiksberg og udtraadte
dermed af Forsamlingen. Ved Folketingsvalgene i 1876 søgte og
opnaaede han Valg i Kjøbenhavns 4. Kreds, fra hvilken Fenger
havde trukket sig tilbage, og denne Kreds repræsenterede han 
indtil 1898. Han kom snart ind i Finansudvalget og sad her indtil
den sidste Valgperiode, da han som Betingelse for endnu en Gang
at stille sig havde sat, at han fritoges for dette Hverv. Han blev
jævnlig Ordfører for Folketingets Mindretal i finansielle Spørgsmaal,
og efter Thomsens Tilbagetræden varetog han ogsaa Ordførerskabet
for Finansudvalgets Højre. Han blev endog begge politiske
Gruppers Ordfører i en større Jærnbanesag (Lov af 16. Juni 1879), noget,
der allerede i 70ernes Slutning var et Særsyn for et Højremedlem.
I Toldsagen nød han oprindelig ikke sit Partis fulde Tillid, i det
han offentlig havde taget Ordet for et større Offer af Statskassens
Indtægter som Pris for Reformens Gjennemførelse, end det øvrige
Højre fandt forsvarligt, men noget senere valgtes han ind i
Toldudvalget og tog fremtrædende Del ogsaa i denne Sags Behandling.

S., hvis Tilbøjelighed afgjort gik i Retning af det saglige
Arbejde, for hvilket han i sin Uddannelse, Kundskabsrigdom og
Arbejdsomhed besad saa ualmindelige Forudsætninger, førtes ved
Forholdenes Udvikling mere og mere ind i den almindelige politiske
Kamp. Han stod i den senere Aarrække i Folketingssalen som
en af Højres Hovedtalsmænd, og 1895 blev han Formand for Højres
Repræsentantskab og i et Aars Tid tillige for Højres Forretningsudvalg. 
Men skjønt han med Klarhed og Dygtighed forfægtede det konservative 
Standpunkt, var det aabenbart, at Folketingsgjerningen 
i en Aarrække kun havde budt ham liden Tilfredsstillelse, 
og i 1895 erklærede han med Bestemthed, at det var sidste
Gang, han stillede sig; Hensynet til hans af Overanstrængelse
medtagne Helbredstilstand og Ønsket om at vinde rigeligere Tid til
videnskabeligt Arbejde stode ogsaa i forreste Række ved denne
Beslutning. Hørte S. med sit noget tilbageholdne, lidet varmblodige 
Naturel end ikke til de Folketingsmænd, der vandt Hjærter
blandt Meningsfæller og Modstandere, medbragte han dog fra
Tinget alles Anerkjendelse af hans Dygtighed og Indsigt, og ved sin
hensynsfulde Optræden havde han bevaret et personlig fredeligt
Forhold ogsaa til Oppositionens Medlemmer.

Da Ministeriet Reedtz-Thott fratraadte i 1897, afslog S. af
tilsvarende Grunde som nys anført at tage Sæde i et nyt Ministerium, 
men ved Dannelsen af Ministeriet Sehested o. 3 Aar senere
lod han, der vedblivende beklædte den fremtrædende Tillidspost
som Formand for Højres Repræsentantskab, sig bevæge til at
overtage Embedet som Finansminister, til hvilket han udnævntes 27.
April 1900. Den Hovedopgave, der ventede paa det nye 
Ministeriums Finansminister, og som havde bragt de 2 foregaaende
Kabinetter til Fald, var Skattereformen. Dette Spørgsmaals Løsning
var endda yderligere vanskeliggjort for Regeringen ved den af
Folketinget i Slutningen af Samlingen 1899-1900 hedsatte
parlamentariske Kommissions Virksomhed, og det saa meget mere, som
en Del af Højre sluttede sig til denne Kommissions Forslag,
stemplede det som et Misgreb af Regeringen at søge Reformen
gjennemført paa andet Grundlag og udskilte sig fra Højrepartiet.

I det Øjeblik, disse Bemærkninger nedskrives, lader der sig
intet udtale om de endnu svævende Forhandlingers Udfald. Her
skal derfor blot i de almindeligste Hovedtræk fremhæves, at den
af Finansminister S. (til Dels i Forening med Indenrigsminister
Bramsen) forelagte Skattereform gaar ud paa: Ydelse af et
Statstilskud til Kommunerne af 7 1/2 pCt. af Toldindtægterne,
Inddragelse af Aktieselskaber og faste Ejendomme, der ikke ere
Landbrugsejendomme, under Beskatningen til Kommunerne, Fixering af
Hartkornsskatterne til Kommunerne til et Maximum af 16 Kr. pr.
Td. Hartkorn, Indførelse af en Ejendomsskyld til Kommunerne
efter Ejendommens virkelige Værdi i Handel og Vandel, 
Brændevinsafgiftens Forhøjelse fra 18 til 40 Øre pr. Pot, Ophævelse 
af Land- og Ligningsskatten og Indførelse af en Formue- og
Indkomstskat til Staten, bestaaende i Ejendomsskyld, Kapitalskat 
og Erhvervsskat, uden tvungen Selvangivelse og med interessante
Enkeltheder i Gjennemførelsen.

Under Forhandlingerne paa Rigsdagen har Finansminister S.
med Energi og Veltalenhed forsvaret dette Skatteprogram, der har
til Hovedøjemed, uden at gjøre Kjøbstadbefolkningen Uret til bedste
for Landbefolkningen, at lette Byrderne for det igjennem de senere
Aars sociale Lovgivning stærkt belastede Hartkorn, at hjælpe paa
Kommunernes vanskelige Stilling og at fjærne de Uligheder og
Urimeligheder i Skattebyrden, som Tidens Udvikling har medført,
navnlig ved at Skatteobjekter ligge unyttede hen.

Wulff, Den danske Rigsdag S. 284 ff.

<i>M. P. Friis.</i>

</chapter><chapter name="Schaten, Hubert, --1690--, Kobberstikker">

<b>Schaten, Hubert,</b> --1690--, Kobberstikker, var vistnok født 
i Udlandet (Tyskland), men har mindst fra 1675 levet i  Kjøbenhavn, 
hvor han sluttede sig til Petri Kirkes Menighed. Han var
2  Gange gift;  hans første Hustru døde 1691, den anden 1711 som
Enke. Da der ikke nævnes Stik af ham senere end 1694, er han
mulig død snart efter. Han var en duelig Kobberstikker, der stak 
Portrætter efter Malerier af Datidens danske Kunstnere, Coning,
Riboldt, J. Jepsen o. fl. Blandt hans Stik kunne nævnes Portrætter
af Oluf Borch, Erik Holgersen Rosenkrantz, Christen Skeel m. fl.

Weilbach, Nyt Konstnerlex.

<i>Ph. Weilbach.</i>

</chapter><chapter name="Schau, Ernst Frederik, 1826-64, Officer">

<b>Schau, Ernst Frederik,</b> 1826-64, Officer, fødtes 27. Juli 
1826 i Odense, hvor hans Fader, Hans S., var Major, senere
Oberstlieutenant, ved fynske Regiment lette Dragoner. Moderen
hed Dorothea Catharine f. Bojesen. Han var den tredje af 7
Sønner, hvoraf 2 faldt i Krigen 1848-50, og kom 1841 paa
Landkadetakademiet, hvorfra han afgik 1844 som Sekondlieutenant 
ved 5. Jægerkorps. I 1846 kom han ind paa Højskolen, men
udkommanderedes 1848 med 1. Jægerkorps, saa at han deltog i Kampen
ved Ringenæs, i Kampen ved Bov, Slaget ved Slesvig og
Fægtningerne ved Nybøl og Dybbøl, hvorefter han blev Premierlieutenant 
og forsattes til 2. Jægerkorps. I Vinteren 1848-49
gjennemgik han Artilleriskolerne og rykkede derfor ud med 2.
Espingolbatteri. Senere kom han til Batteriet Wegener og deltog med
dette i Slagene ved Fredericia og ved Isted, medens han i
Slutningen af Krigen var ansat ved Artillerikommandoen i Slesvig.
Efter Fredslutningen kom han atter ind paa Højskolen og afgik
der fra i 1853 som Generalstabsaspirant, hvorefter han 1855
udnævntes til Kapitajn af Generalstaben og til Adjudant hos
Krigsministeren, hvilken Stilling han beklædte til Dec. 1859. I 1862
blev han Stabschef ved 2. Generalkommando og rykkede i 1863 i
Felten som Stabschef ved 2. Armédivision, i det han forfremmedes
til Major. Han deltog som saadan i Danevirkes og Dybbøls
Forsvar, og ved sin store Flid, Punktlighed og Livlighed erhvervede 
han sin Generals (du Plats) fulde Tillid. 18. April 1864 blev han
sammen med denne dødelig saaret under Forsøget paa at standse vore
Tropper, som søgte tilbage mod Brohovedet. Han faldt i Fangenskab 
og førtes til Flensborg Lasaret, hvor han udaandede 24. April.
-- 7. Okt. 1856 var han bleven gift med Frederikke Louise v.
Krogh, Datter af Kammerherre, Major, Toldkasserer G. C. F. v. K.
i Odense. Hans Broder <i>Emil Victor S.,</i> f. 1831, Premierlieutenant
ved 16. Regiment, faldt 18. April 1864, truffen af 2 Kugler.

Vort Forsvar Nr. 217 A.

<i>P. N. Nieuwenhuis.</i>

</chapter><chapter name="Schaumann, Johann Christian Gottlieb, 1768-1821, Filosof">

<b>Schaumann, Johann Christian Gottlieb,</b> 1768-1821, Filosof, 
er født i Husum, hvor hans Fader, nedennævnte Peter S., var 
Rektor. S. var først Lærer ved det kongl. Pædagogium i Halle
og holdt samtidig som Privatdocent Forelæsninger ved Universitetet
der. 1794 blev han ordinær Professor i Filosofi i Giessen og fra
1805 ogsaa «Pædagogiark». Han døde 1821. S. har efterladt sig
en Række filosofiske og enkelte andre Skrifter, de første nærmest
i Kants og senere i J. G. Fichtes Aand: «Ueb. die transscendentale 
Aesthetik» (1789); «Psyche od. Unterhaltungen üb. die Seele»
(1791); «Wissenschaftliches Naturrecht» (1792); «Ideen zu einer
Criminalpsychologie» (1792); «Elemente der allgemeinen Logik u.
kurzer Abriss der Metaphysik» (1795); «Versuche eines neuen
Systems des natürlichen Rechts. I. Die Grundlage des Naturrechts»
(1796); «Geschichte der Republik Frankreich unter der 
Directorialregierung bis zum Definitivfrieden mit Oesterreich» (1798);
«Erklärung üb. Fichtes Appellation u. üb. die Anklagen gegen die
Philosophie» (1799); «Mann u. Weib od. Deduction der Ehe» (1802);
«Einiges aus dem Schüller- u. Lehrerleben Peter Schaumanns» (hans
Fader) (1805).

Allg. Deutsche Biographie XXX. 
Krug, Allg. Handworterbuch d. philos. Wissensch. 
Lübker u. Schröder, Schlesw.-Holst.-Lauenb. Schriftsteller-Lex.

<i>K. Kroman.</i>

</chapter><chapter name="Schaumann, Peter, 1726-93, Skolemand og Præst">

<b>Schaumann, Peter,</b> 1726-93, Skolemand og Præst, blev født 
21. Jan. 1726 i Sønder Haksted, Jørl Sogn (Gottorp Amt), af fattige
Husmandsfolk og fik i sin Barndom kun den tarveligste Undervisning 
i en Vinterskole. 14 Aar gammel kom han ud for at tjene
Brødet blandt fremmede og tjente bl. a. i Bredsted, hvor Byens
bekjendte Velgjørerinde Etatsraadinde Grund ogsaa tog sig af S.
og henledede Skolens Rektors Opmærksomhed paa Drengen. I
forholdsvis sen Alder begyndte han paa Latinskolen, men gjorde
nu i ganske kort Tid rivende Fremskridt, saa at han snart efter
kunde sendes til Gymnasiet i Altona. Der fra kom han efter
mange Gjenvordigheder 1749 til Halle, fik Ansættelse ved Waisenhuset 
1750 og rykkede Aaret efter op til at blive Inspektør ved
Latinskolen sammesteds. 1753 blev han Konrektor ved Gymnasiet
i Salzwedel i det magdeburgske og 1756 Rektor i Husum. Her
virkede han i 15 Aar som en anset, lærd Skolemand. I de
aarlige Skoleprogrammer behandler han pædagogiske og historiske
Spørgsmaal; han gjør udførlig Rede for den nye Skoleordning, han
fik indført; og i Programmet 1760 behandler han «de fornemste
Jubelfester hos Hedninger, Jøder og Kristne». Da han tog Afsked
fra Husum, udgav han en Tale om «Nytten og Nødvendigheden 
af det hebraiske Studium». 1771 kom han tilbage til Salzwedel
som Rektor og blev kort Tid efter Præst ved Mariekirken
sammesteds. Han døde 14. Maj 1793. Han var 2 Gange gift. Sit 2.
Ægteskab indgik han 1760 med en Søster til Konrektor R. F. O.
Heinzelmann i Meldorf (jvfr. VII, 278). Hans ovfr. nævnte Søn
J. C. G. S. har i et Program fra Giessen 1805 meddelt «Einiges
aus dem Schüler- u. Lehrerleben P. S.s».

Lass, Husumische Nachrichten, 2. Forts., 8. St. S. 372 f. 
Husumer Skoleprogr. 1824, S. 19 ff. 
Kordes, Schlesw.-Holst. Schriftsteller-Lex. S. 495 ff.

<i>A. Jantzen.</i>

</chapter><chapter name="Schavland, Jacob,</b> 1716-88, Præst">

<b>Schavland, Jacob,</b> 1716-88, Præst, født i Bejtstaden 15. 
Juli 1716, Søn af Kapitajn Ole Einersen S. og Elen Jacobsdatter,
deponerede 1734 fra Throndhjems Skole, kom -- efter hans
Udtryksmaade at dømme -- i Forbindelse med den pietistiske Kreds
og fik frit Logis hos en formuende Student. Efter at han 1737
havde taget Attestats, drog han tilbage til Throndhjem som
Informator, blev 1741 Kateket ved Frue Kirke og 1742 personel
Kapellan i Stadsbygden, hvor han i SVa Aar udstod meget ondt, saa
han 1751 maatte drage til Kjøbenhavn for at sollicitere. Her
fik han s. A. Tjeneste som Kapellan ved Waisenhuset og blev
meget yndet af Enevold Ewald. 1755 blev han Sognepræst til det
endnu udelte Mandals Kald, hvor han døde 16. Juni 1788. Han
var en overmaade from Mand, og det anføres, at han levede med
sin Kapellan i 33 Aar, uden at der nogen Sinde var Skygge af
Misforstaaelse imellem dem. Trods megen Modstand i Menigheden
fik han Almueskolen i Gang og legerede selv 300 Rdl. til
Forbedring i Lærernes Løn. Hans Eftermand omtaler ham som en
Mand af mange Kundskaber, bl. a. i de klassiske Sprog, Historie
og Mathematik. Gift 18. Sept. 1759 med Susanne Stub (f. 1723
d. 12. Maj 1795), Datter af Michael S., Provst og Sognepræst til
Stadsbygden (f. 1683 d. 1758), og hans 1. Hustru, Susanne f. Schreuder
(f. 1675 d. 1742).

Luthersk Ugeskr. XI, 313 f.
J. og C. A. Bugge, Mandal S. 106 ff.

<i>D. Thrap.</i>

</chapter><chapter name="Schebel, Ernst Christian, 1835-73, Præst">

<b>Schebel, Ernst Christian,</b> 1835-73, Præst, var en Søn af 
Slotsforvalter og Gartner paa Marienlyst Johannes S. og Marie
Elisabeth f. Wetterberg og fødtes i Haslev 15. April 1835. Han
kom i Frederiksborg Skole og blev dimitteret fra den 1854. Allerede 
i Skoletiden var hans Interesse for Historien bleven vakt, og
efter at han 1859 havde taget theologisk Embedsexamen, kastede 
han sig over Studiet af Kirkehistorien. 1861 fik han Accessit for
det theologiske Prisspørgsmaal om Petrobrusianernes Lære og
Historie og deres Forhold til Reformationstidens Anabaptister. 
1863-64 foretog han med offentlig Understøttelse en Rejse til Italien.
En Frugt af den var bl. a. en livlig Fremstilling af «Pavedømmet
under Pius IX » («Dansk Maanedsskr.» 1866-67). Et Par Aar
senere udgav han en Bog om «De danske Hel gene» (1869), i
hvilken han efter de middelalderlige Helgenkrønniker, men uden
at gjøre Forsøg paa at udskille den historiske Kjærne, fortalte de
danske Helgeners Levned. I April 1871 blev han udnævnt til
Præst i Torning og Lysgaard i Aarhus Stift, men allerede 23. Marts
1873 døde han, ugift.

Elvius, Danmarks Præstehist. 1869-84 S. 528.

<i>Fr. Nielsen.</i>

</chapter><chapter name="Scheel, jvfr. Skeel.">

<b>Scheel,</b> jvfr. Skeel.

</chapter><chapter name="Scheel, Anton Wilhelm, 1799-1879, Retslærd, Justitsminister">

<b>Scheel, Anton Wilhelm,</b> 1799-1879, Retslærd, Justitsminister,
blev født 28. Dec. 1799 i Stavanger, hvor Faderen, Anton Wilhelm
S., der døde 1810 som Byfoged i Frederiksstad, den Gang levede
som afskediget Kapitajn af Infanteriet. Moderen hed Engel Arentz
f. Kielland (d. 1804). 1811 kom S. til Kjøbenhavn og blev optaget
som Elev paa Landkadetakademiet. 1814 underkastede han sig
Officersexamen med et saadant Resultat, at han af Kongens Haand
modtog en Sabel til Belønning for Flid. 1815 udnævntes han til
Sekondlieutenant og blev for Aaret 1815 ansat som kongl. Page;
1816 indtraadte han som Lieutenant ved danske Livregiment til Fods.
Efter 2 Aars Forløb fik han Tilladelse til at gjøre Tjeneste ved
det danske Armékontingent, som den Gang var i Frankrig. Han
fik derved Lejlighed til at gjøre en Rejse til Paris, hvor «Kunstens
og Videnskabernes Mindesmærker» hos- ham vakte «en særdeles
Lyst til at erhverve de Kundskaber, som til at forstaa og bedømme
hine ere fornødne». Han begyndte derfor, da han 1819 var
kommen tilbage til Kjøbenhavn, at anvende al den Tid, de militære
Tjenesteforretninger lode ham tilovers, til at forberede sig til
Examen artium, som han 1821 tog med Udmærkelse. Efter at have
taget den filosofiske og filologiske Examen valgte han Retsvidenskaben 
til sit Hovedstudium og blev 1825 juridisk Kandidat med
Karakteren laudabilis et qvidem egregie.

S. studerede derefter særlig den militære Lovkyndighed og
udnævntes 1826 til Garnisonsavditør i Kjøbenhavn. 1828 erhvervede
han den juridiske Licentiatgrad for Afhandlingen «De limitibus inter 
civilem jurisdictionem et militarem». 1829 udnævntes han til
Assessor i Landsover- samt Hof- og Stadsretten. S. havde nu vundet
saadant Navn som retskyndig, at Universitetsdirektionen -- efter
at han havde foretaget en Udenlandsrejse, til Dels i videnskabeligt
Øjemed -- opfordrede ham til at indtræde som Professor i det
juridiske Fakultet og til, i Anledning af Reformationens Jubelaar,
at disputere for den juridiske Doktorgrad. 1836 udnævntes han til
ordinær juridisk Professor og Assessor i Konsistorium og erholdt
Doktorgraden for Afhandlingen «De publicis actionibus et
inqvisitionibus in causis poenalibus». Som Professor holdt han særlig
Forelæsninger over Romerretten, men for øvrigt ogsaa over Grene
af dansk Ret, navnlig af Civilretten, bl. a. over Søretten. 1839
udnævntes han til extraordinær Assessor i Højesteret.

I Slutningen af 1846 forlod han Universitetet og udnævntes til
Generalavditør for Landetaten og Deputeret i General-Kommissariatskollegiet. 
1850 sendtes han med Pechlin og Reedtz til Berlin
for at afslutte den endelige Fred med Preussen og det tyske
Forbund, hvilken Fredslutning han var med at underskrive 2. Juli 1850.
S. A. blev han Medlem af Kommissionen til Udarbejdelse af
Udkast til en almindelig StrarTelovbog for Danmark, men hans
Virksomhed i denne blev afbrudt ved hans Udnævnelse til
Justitsminister. 1851 beskikkedes han til at tage Sæde i Notabelforsamlingen,
som skulde afgive Betænkning om den endelige Ordning af
Landsdelenes indbyrdes Forhold. Kort før Betænkningens Underskrift
overtog han (13. Juli 1851) Justitsministeriet i A. W. Moltkes
Ministerium, og i denne Stilling forblev han under Bluhmes og Ørsteds
Præsidium indtil 15. Jan. 1855. 1856 udnævntes han paa ny til
Generalavditør og forblev i dette Embede indtil 1871. Efter P. G.
Bangs Død 1861 paatænktes det at udnævne S. til Justitiarius i
Højesteret, og han fungerede nogle Maaneder i dette Embede,
men hans Helbredstilstand hindrede ham i definitivt at overtage
det. Efter 1871 levede S. med svageligt Helbred tilbagetrukkent,
men stadig virksom; han døde i Kjøbenhavn 30. April 1879, ugift.

Som Justitsminister udnævntes S. til kongl. Kommissær ved
Nationalbanken (1852) og Kammerherre (1853), 1869 til Direktør 
for den Hielmstierne-Rosencroneske Stiftelse. 1865 benaadedes 
han med  Danebrogsordenens Storkors, 1869 udnævntes han til 
Gehejmekonferensraad.

S. er en af Danmarks betydeligste Jurister. Hans udmærkede
Egenskaber som Lovforfatter træde vel stærkest frem i 
Tyendeloven af 10. Maj 1854. Denne Lov, der materielt vistnok saa nøje
som muligt dækker over Datidens Opfattelse af Tyendeforholdet og
som i Formen er et Arbejde af første Rang, skyldes væsentlig S.s
egen Haand. Faa Rigsretsloven af 3. Marts 1852 havde S. som
Justitsminister betydelig Indflydelse. Nærmest til denne Side af
hans Virksomhed høre adskillige Arbejder -- allerede 1842 var S.
udnævnt til Medlem af Kommissionen til Udarbejdelse af en ny
Rettergangslov for Landetaten - angaaende den militære Strafferet 
og Retspleje; et Udkast af ham af 1867 ligger væsentlig til
Grund for Straffelov for Krigsmagten af 7. Maj 1881. Da Oktroien
for det kjøbenhavnske Søassurancekompagni af 1. Juli 1746 fandtes
forældet, overdroges det S. at udarbejde den nye Konvention, der
erholdt Stadfæstelse 2. April 1850, og som siden faktisk har haft
en deklaratorisk Lovs Betydning for Søforsikringer efter dansk Ret.
S.s Avtoritet som Jurist skyldes dog væsentligst hans Haandbøger: 
«Person- og Familieret, fremstillet efter dansk Lovgivning»
(I-II, 1859-60; 2. Udg. af Personretten 1876, af Familieretten
1877) -- i Anledning af Familieretten modtog S. 1863 den Anders
Sandøe Ørstedske Prismedaille -- og «Privatrettens almindelige
Del», 1. Afdeling: «Om Retskilderne» (1865), 2. Afdeling: «Om
Retsforholdene» (1866). Den i disse Bøger med den yderste Flid
og Nøjagtighed og med en i Retslivet grundig prøvet Skarpsindighed 
givne Fremstilling af vigtige Forgreninger af dansk Ret har i
vidt Omfang været grundlæggende for den videnskabelige
Behandling af disse og er for store Partiers Vedkommende af umiddelbar
praktisk Betydning. Forfatterens Æmner række adskillig videre,
end Titlerne efter Nutidens Forstaaelse angive. Personretten
omfatter saaledes foruden det, som nu inddrages derunder, f. Ex. det
statsborgerlige Forhold, Fattigunderstøttelse, Forsamlings- og
Foreningsretten, Pressefriheden og Næringsretten, og 1. Udgave af
Familieretten omfatter Tyendeforholdet. -- Som original juridisk
Tænker over for de almindelige Retsproblemer optræder S. ikke i
sine Bøger. Maaske forklares dette derved, at han, det udprægede
Pligtmenneske med den dybe Trang til at være nyttig, ikke fandt,
at det var her, at Opgaven efter Ørsteds Virksomhed laa. Maaske
var der ogsaa her en Begrænsning i hans Evner. Navnlig i 2.
Afdeling af «Privatrettens almindelige Del» har han paa mere
abstrakte Omraader undertiden ret ukritisk og uden fuld Forstaaelse
fulgt Savigny. Og Deuntzers senere Fremstilling af Familieretten
udviser, at S. ikke her tilstrækkelig havde udnyttet det 
retshistoriske Stof. Men vil end Eftertiden hist og her finde Mangler,
staar det fast, at S., følgende Ørsteds Spor, under Benyttelse og
Paavirkning ogsaa af romanistisk Litteratur, har -- trods legemlig
Svaghed og Optagethed af andre Forretninger -- udrettet et
overordentlig fortjenstfuldt Arbejde i Retslitteraturen, som Tiden 
netop trængte til, og som aldrig vil tabe Værdi. Ved Siden af S.s
Haandbøger maa nævnes hans dygtige Arbejde om Tilbageholdelsesretten
i Indbydelsesskriftet til Universitetets Reformationsfest 1839. I
Indbydelsesskriftet til Universitetsfesten i Anledning af Kongens
Fødselsdag 1844 skrev han den nyttige Meddelelse «Om Kjøbenhavns
Universitets Kollegier og Stipendier for de studerende ved dette
Universitet».

Som Politiker tilhørte S. det konservative Parti. Fra alle
Sider nød han ubestridt Anseelse for sin humane og retsindige
Karakter, sit uhildede, overlegne Blik og sin ualmindelige
administrative Dygtighed. Ved sit Testamente bestemte S. -- der
tidligere havde oprettet Legater for afdøde Officerers og juridiske
Embedsmænds og Bestillingsmænds Enker og ugifte Døtre --, at
hans Formue efter Udredelsen af nogle Legater skulde deles i 2
lige Dele, af hvilke den ene skulde udbetales til Kjøbenhavns, den
anden til Christianias Universitet som Bestyrelser af de Stiftelser,
der af Formuen agtedes oprettede. Renterne af den i Henhold hertil 
oprettede «A. W. Scheels Stiftelse» ere delvis tillagte Studenter
til Studeringernes Fortsættelse og Enker eller ugifte Døtre efter
Embedsmænd, navnlig Universitetslærere. -- 1870 udgav S.
«Stamtavle over en Familie Scheel».

Acta solennia ved Univers. Jubelfest f. Reformationen 1836. 
Erslew, Forf. Lex. 
Illustr. Tid. IV, 33. 
Danmarks Adels Aarbog 1893, S. 438.

<i>Jul. Lassen.</i>

</chapter><chapter name="v. Scheel, Hans Henrik, 1668-1738, Officer">

<b>v. Scheel, Hans Henrik,</b> 1668-1738, Officer, var Søn af 
Voldmester ved Kjøbenhavns Fæstning Joachim S. og Margrethe
Cathrine Folckersam. Han var født 6. Avg. 1668 i Kolding, og
efter først at have været kongelig Page blev han 1688 Underkonduktør 
ved Fortifikationsetaten i Danmark, 1689 Konduktør, 1694 
Overkonduktør, 1699 Ingeniørkapitajn. Med de danske Hjælpetropper 
i engelsk Sold tog han Del i den pfalziske Krig 1690-97.
Han var dernæst i nogen Tid Lærer ved det ridderlige Akademi
i Kjøbenhavn, blev 1701 ved Landmilitsens Oprettelse sat i
Nummer ved dennes østsjællandske Regiment, forfremmedes 1702 til
Major, 1707 til Oberstlieutenant og 1710 til Oberst; i 
Virkeligheden blev han dog ved at gjøre Tjeneste som Ingeniørofficer.
Under Krigen i Skaane 1709-10 og siden i Nordtyskland beklædte 
han Generalkvartermesterchargen, d. v. s. han ledede
en Del af de Forretninger, som nu ligge under Generalstaben;
bl. a. viste han megen Virksomhed, Duelighed og Dristighed som
Rekognoscent. Tillige benyttede han sin Stilling til over Fæstninger, 
Valpladser o. 1. at samle et større Antal Planer, der senere
ere komne til Nytte ved krigshistoriske Arbejder. 1717 blev S.
Chef for jyske hvervede Infanteriregiment og var med dette i
Norge under Krigens sidste Periode. Han blev 1720 Generalmajor,
1727 hvid Ridder, 1733 Generallieutenant. Fra 1728, da han
fratraadte Posten som Regimentschef, til sin Død, 13. Okt. 1738, 
var han Kommandant i Citadellet, og fra 1733 havde han tillige
Overkommandoen over Fortifikationsetaterne i Danmark og Holsten samt
Direktionen over alle Fæstningsværker og militære Bygningsarbejder
sammesteds. Ogsaa i Norge forestod han Befæstningsanlæg, og det 
ser derfor ud til, at han har haft den øverste Ledelse af hele
det dansk-norske Monarkis Ingeniørvæsen, hvis 3 Etater ellers, baade
før og siden (indtil 1763), vare uden fælles Overhoved.

S. havde 18. Sept. 1704 ægtet Benedicte Dorothea Gjords (f.
28. Okt. 1684 d. 22. Dec. 1752), Datter af den bekjendte Handelsmand 
i Christiania Justitsraad Gjord Andersen (I, 227). Ved hende
blev S. Stamfader til en talrig Slægt, der i Medfør af Rangforordningen 
af 1717 har været henregnet til den danske Adel og 1890
har faaet kongelig Anerkjendelse som henhørende til denne.

Tychsen, Fortifikations-Etaterne og Ingenieurkorpset, 
  Organisat. Oversigt S. 12 og Personalhist. Oversigt S. 10. 
Danmarks Adels Aarbog 1893, S.  424.
Scheel, Stamtavle ov. en Fam. Scheel.

<i>H. W. Harbou.</i>

</chapter><chapter name="v. Scheel, Hans Jacob, 1714-74, Officer">

<b>v. Scheel, Hans Jacob,</b> 1714-74, Officer, var Søn af
ovennævnte Generallieutenant Hans Henrik v. S. og blev født i
Kjøbenhavn 23. Avg. 1714. Knap 16 Aar gammel blev han Kadet og 3 Aar
senere, nemlig i 1733, Fændrik reforme ved fynske hvervede 
Infanteriregiment. I 1734 ansattes han som virkelig Fændrik ved
Generallieutenant H. Scholtens (fra 1735 kaldet holstenske) hvervede
Regiment, der med danske Auxiliærtropper i tysk Tjeneste deltog i
Felttoget ved Rhinen i den polske Tronfølgekrig 1734-35. 1735
blev han Sekondlieutenant, 1737 Premierlieutenant ved det ene
norske hvervede Regiment og 1738 Kapitajn ved det andet norske
hvervede Regiment. Efter i 1746 at have erholdt Karakter som Major af
Infanteriet udnævntes han 1749 til Ingeniørmajor og 
Generalkvartermester-Lieutenant ved den norske Fortifikationsetat. I 1751
adjunge-redes han Chefen for denne Etat, Generallieutenant M. Sundt, og
erholdt Generalkvartermesters Karakter, hvornæst han 1752 afløste
Sundt som Generalkvartermester og Chef for bemeldte Fortifikationsetat. 
Han blev 1753 Oberstlieutenant af Fortifikationen og
1757 Kammerherre. Ved Ingeniørkorpsets Oprettelse ved Sammendragning 
af Fortifikationsetaterne i Danmark, Norge og Holsten
1763 vedblev han at gjøre Tjeneste som Ingeniørmajor i Norge
indtil Udgangen af 1765. S. A. var han bleven udnævnt til
Generalmajor af Infanteriet og Kommandant i Frederiksstad i Norge,
hvor han døde 21. Jan. 1774.

S., der fra 1748-60 ejede Frogner ved Christiania, ægtede
28. Jan. 1745 Catharine Christine Briiggemann (f. 22. Avg. 1725,
d. 27. Marts 1800 i Nyborg), Datter af Oberstlieutenant Godske
Hans B. til Østergaard paa Fyn (f. 1677 d. 1736) og dennes 2.
Hustru, Dorothea Hedevig f. Krag (f. 1701 d. 1728). S. og Hustru
havde 12 Børn.

Danmarks Adels Aarbog 1893, S. 430.
Tychsen, Fortifikations-Etaterne og Ingenieurkorpset 1684-1893.

<i>V. E. Tychsen.</i>

</chapter><chapter name="v. Scheel, Hans Ulrich Moritz, 1753-1832, Officer">

<b>v. Scheel, Hans Ulrich Moritz,</b> 1753-1832, Officer, var Broder
til nedennævnte Generalmajor Heinr. Otto v. S. og var født i
Rensborg 19. Juni 1753. Kun 8 Aar gammel blev han Kornet reforme,
1763 Sekondlieutenant og 1777 Premierlieutenant. Efter at have
flakket om ved forskjellige Regimenter havnede han 1785 i danske
Livregiment, hvor han 1787 blev Kapitajn og 1798 Major. 1803
fik han Bataillon i Marinekorpset og deltog med dette i
Kjøbenhavns Forsvar 1807. Efter Englændernes Bortgang blev han
Oberstlieutenant og Kommandør for Kystbevogtningen mellem Kjøbenhavn
og Helsingør. Det følgende Aar var han en kort Tid Pladskommandant 
i Roskilde i Anledning af Spaniernes Opstand og kom
derefter til Kronborg, hvor han med en kort Afbrydelse forblev
Resten af sin Tjenestetid, først som Interimskommandant og fra
1811 som virkelig Kommandant; 1810 var han bleven Oberst. Saa
længe Krigen varede, havde S. en vanskelig og ubehagelig Stilling;
Fæstningen kunde ikke beherske Sundets Indløb. Det gik endda
an med Englænderne; thi med dem var man i Krig, og dem skød
man paa, naar man kunde træffe, og somme Tider ogsaa for
Moralens Skyld, naar de vare uden for Skytsets Rækkevidde; men
værre var det med Svenskerne, med hvem man fra 1809-13 levede 
i officiel Fred; de drillede og udæskede paa enhver Maade
Kronborgs Kommandant ved at konvoiere engelske Skibe, stoppe
Postgangen, chikanere danske Fartøjer og begunstige Smuglere. S.
maatte ogsaa kæmpe med indre Fjender, i det Kronens Regiment, 
som udgjorde en Del af Garnisonen, 1812 gjorde Mytteri,
saa at det maatte forlægges til andre Egne. S. A. blev S.
Generalmajor og Formand i en Kommission, der skulde indgive Forslag
til Kronborgs Indretning til en virkelig Fæstning. Projekterne om
at afbryde Taarnene og nedtage Slottets Tage bleve dog aldrig
førte ud i Livet. Fra Nov. 1813 til Febr. 1814 var S.
Interimskommandant i Kjøbenhavn og vendte saa tilbage til Kronborg,
hvor han levede endnu en Aarrække, hædret af sin Konge, der
1826 gav ham Kommandørkorset, og agtet af sine Medborgere, der
holdt meget af den gamle hæderlige Kommandant «med det
venlige Gubbeansigt». Han gik af som Generallieutenant 1829 og
døde ugift i Helsingør 3. Jan. 1832.

Medd. fra Krigsark. III, V og IX.

<i>A. Tuxen.</i>

</chapter><chapter name="v. Scheel, Heinrich Otto, 1745-1808, Officer">

<b>v. Scheel, Heinrich Otto,</b> 1745-1808, Officer, var født i
Rensborg i. Nov. 1745 og Søn af senere Oberst i Artilleriet Georg
Heinrich v. S. og Elisabeth Dorothea f. v. Lützow. 1753 blev han
Fyrværker, 1760 Stykjunker, 1762 Lieutenant ved holstenske
Artillerikorps og gjorde Felttoget i Meklenborg med. Ved Omorganisationen 
1764 blev han Premierlieutenant i Artillerikorpset og kom
til Kjøbenhavn. Efter kongelig Resolution rejste han i 1767 til
Strasburg, hvor han opholdt sig et Aar for at studere det i 1765
ved det franske Artilleri indførte nye Materiel. Resultatet af sine
Studier herover udgav han paa Fransk i Kjøbenhavn 1777 under
Titelen «Memoires d'artillerie». Bogen blev anset for saa god,
at han efter Opfordring af nogle franske Artilleriofficerer besørgede
en ny Udgave (Paris 1795). Han blev 1772 karakt., 1773 virkelig
Kapitajn og Kompagnichef, 1776 Generaladjudant. 1773 var han
tillige blevet Medlem af den Prøvekommission, der nedsattes for
at indskyde de danske Kanoner. Medens han var i denne, udarbejdede 
han forskjellige Afhandlinger over Spørgsmaal, der bleve
behandlede i denne. Disse samlede han 1781 i et Manuskript,
som han forærede til Artilleribibliotheket, hvor det endnu findes.
Det var ligesom en Afslutning paa hans artilleristiske Studier, i
det han i 1781 havde faaet kongelig Tilladelse til at udgive
Frederik IV's Krigshistorie, ligesom han ogsaa i flere Aar af 
Partikulærkassen fik Understøttelse dertil og foretog flere Rejser i 
Skaane, Pommern osv. for at gjøre Undersøgelser dertil. 1785 udkom
Indledningen, en militær Terrænbeskrivelse: «Krigens Skueplads».

S. havde imidlertid 1778 været sendt til Preussen for at
overvære et Felttog ved den preussiske Armé. 1779 efter Freden
hjemkaldtes han. 1781 blev han karakt, og fungerende tjenstgjørende
Major ved Artilleriet i Danmark; han forestod ogsaa Minørøvelserne.
1784 blev han Kammerherre, 1785 virkelig Major og ansattes som
saadan i Holsten, men fik Tilladelse til en Tid lang at forblive i
Kjøbenhavn for at kunne fortsætte sine historiske Arbejder. Det
maa være denne Forsættelse til Holsten, han sigter til, naar han
senere beklager sig over Nedsættelse («Herabsetzung»), i det han
gik ud fra, at han som den ældste Major burde have været ansat
i Kjøbenhavn. I de følgende Aar indsendte han gjentagne Gange
Ansøgning om at maatte blive forsat til Kjøbenhavn, ja endog om
at faa Løfte om at blive der som Oberstlieutenant ved det nær
forestaaende Avancement. Han fik Afslag, men dispenseredes fra
Tjenesten for at arbejde paa sit historiske Værk. Under en
Permission til Berlin endte han saa med at forlange sin Afsked; sin
Ansøgning sendte han direkte til Kronprinsen, og efter en Del
Skriveri, da denne var misfornøjet ogsaa med Tonen i hans
Ansøgning, blev Afskeden bevilget ham i 1787, men paa en Del
Betingelser, hvoraf den ene var, at han afleverede alle sine Samlinger
til sit historiske Værk. Dette har han gjort; en Kommission udtog
deraf de originale Aktstykker fra Arkiverne, og Resten, hvoriblandt
Tegninger af hans Bedstefader, der var Generalkvartermester under
Frederik IV, og nogle færdige Udarbejdelser og Tegninger af ham
selv, findes endnu ved Generalstaben.

I Preussen blev han 1787 Major, 1788 i. Direktør for 
Ingeniørakademiet i Potsdam, 1790 Oberstlieutenant, 1793 Oberst, 1796
Brigader for 2. Ingeniørbrigade og Inspektør over Ingeniørakademiet, 
1800 Generalmajor. Efter Slaget ved Jena 1806 flygtede han
til Stettin og faldt ved denne Bys Overgivelse i fransk Fangenskab.
Han skal være frigivet af Napoleon paa Æresord. Han døde i
Berlin 1. Maj 1808.

S. var 2 Gange gift: 1. (4. Avg. 1775) med Anna Cathrine f.
Fortling (døbt 1. Okt. 1758), Datter af Hof bygmester J. F. (V, 259);
2. med Albertine Sophie Dorothea f. Necker (f. 23. Juni 1770, d. 29.
Dec. 1831 i Potsdam); begge Ægteskaberne opløstes, det sidste 1804.

Nyerup, Lit. Lex.
Worm, Lex. ov. lærde Mænd III. 
Danmarks Adels Aarbog 1893, S. 424.
Lærde Efterretninger  1808, S. 460 ff.
Saml. t. d. norske Folks Sprog og Hist. IV,  338.
Anker, Norske Generalspersoner S. 222.

<i>P. C. Bang.</i>

</chapter><chapter name="v. Scheel, Ludvig Nicolaus, s. v. Scheele (ndfr. S. 94).">

<b>v. Scheel, Ludvig Nicolaus,</b> s. v. Scheele (ndfr. S. 94).

</chapter><chapter name="Scheel, Paul, 1773-1811, Læge">

<b>Scheel, Paul,</b> 1773-1811, Læge, var en Søn af Advokat
Paul S. og Cecilie Margrethe f. Evers og fødtes i Itzeho 28. Febr.
1773. Legemlig svag lige fra sin tidlige Barndom, men opvakt og
videbegjærlig, gik han 1791 til Gøttingen og kastede sig her med
stor Iver over Studiet baade af Natur- og Aandsvidenskaber.
Efterhaanden blev dog Medicinen hans Særstudium, og fra 1794
fortsatte han dette i Kjøbenhavn, hvor han immatrikuleredes og særlig
sluttede sig til Matthias Saxtorph, der endnu, førend han havde
absolveret sin medicinske Examen (1796), fik ham ansat som
Reservelæge ved Fødselsstiftelsen og dernæst skaffede ham et
kongeligt Rejsestipendium, ved hvis Hjælp han 1796-98 foretog en
Studierejse, paa hvilken han dyrkede baade theoretiske og
praktiske Studier og med særlig Interesse studerede Fødselsvidenskab
hos Osiander i Gøttingen ligesom ogsaa Sundhedspolitiet og dets
Organisation. Hjemkommen erhvervede han sig 1798 den
medicinske Doktorgrad ved et Æmne fra hans gamle Specialitet,
Obstetrikkens Omraade, og paabegyndte samtidig en livlig og dygtig
litterær Virksomhed i forskjellige Retninger, i det han sammen
med C. F. Degen i tysk Oversættelse udgav en Række Afhandlinger 
fra det danske Videnskabernes Selskabs Skrifter (1798-1800),
sammen med Pfaff i Kiel og Rudolphi i Greifswald udgav «Nord.
Archiv f. Natur- u. Arzneiwissenschaft» (1799-1801) og 1807 «Neues
nord. Archiv» og publicerede større og mindre Afhandlinger, til Dels
om den Gang særlig aktuelle Æmner som Partus præmaturus
artificialis (1799) og Transfusion og Infusion (1801, sammen med E.
Viborg). Den sidste Afhandling omarbejdede han til en udførlig
Monografi: «Die Transfusion des Blutes u. Einspritzung der
Arzneien in die Aderen» (I-II, 1802-3; ny Udg. 1828 med Tilføjelser
af Dieffenbach). 1803 udgav han M. Saxtorphs «Gesammelte
Schriften» med Biografi af den afdøde Forfatter (XIV, 631).

Ikke mindre virksom og ivrig interesseret var han som Praktiker 
og for vigtige, rent praktiske Spørgsmaals Fremme. Saa snart
Jenners første Skrift om Vaccinationen var udkommet (1798),
kastede han sig over denne Sag, foretog i de følgende Aar
gjentagne Forsøg med Indpodning af Kokopper, men havde i øvrigt 
Uheld dermed. Snart fik han imidlertid Lejlighed til at virke i
videre Udstrækning for offentlige, hygiejniske og filanthropiske
Formaal, i det han, efter 1801 at være bleven Reservelæge ved
Plejestiftelsen og Hofmedikus, i 1802 efter Mangors Død udnævntes til
Stadsfysikus i Kjøbenhavn, hvormed fulgte Sæde i Fattigvæsenets
Direktion ligesom ogsaa i Direktionen for Fødselsstiftelsen. I
Samarbejde med J. H. Bärens (III, 301) virkede han nu utrættelig 
for humane Reformer i Fattigplejen, særlig med Hensyn til
Sygeplejen. Ogsaa andre til hans Embedsressort hørende vanskelige 
Problemer, saaledes Prostitutionsspørgsmaalet, tog han energisk
fat paa, var Medlem af en 1809 nedsat Kommission for Foranstaltninger 
mod Udbredelse af Syfilis og offentliggjorde 1810 et Skrift
herom, hvis polemiske Karakter affødte videre skarp Polemik.

Hans rastløse og alsidige Aand bragte ham ogsaa i
Forbindelse med politiske Bevægelser og navnlig med den politisk-litterære 
Skandinavisme, som dukkede op ved Aarhundredets Slutning.
Han var et ivrigt Medlem af det skandinaviske Litteraturselskab,
til hvis Skrifter han leverede flere Bidrag, og stod i livlig
Forbindelse med svenske Kolleger, særlig med sin aandsbeslægtede, den
for hygiejniske og sociale Reformer varmt interesserede
Lundenserprofessor Munck af Rosenschöld. Under Forberedelserne til det
svenske Tronfølgervalg 1810 agiterede S. for Frederik VI's
Kandidatur og rettede indtrængende Opfordring til sin svenske Ven om
paa Rigsdagen i Ørebro at virke for denne Sag. «Das, was allein
den 3 Reichen Glück und Selbständigkeit geben kann, ist ihre
Vereinigung unter einen Regenten», siger han i et bevaret Brev til
Vennen.

En saadan stor politisk Opgave laa det nu vidt over hans
Evner og Kræfter at gjennemføre, men i øvrigt nød han i alle
Kredse en ikke ringe Avtoritet. Om hans videnskabelige Anseelse
vidner det, at han var Medlem saa vel af vort Videnskabernes
Selskab (optagen 1802) som af udenlandske lærde Selskaber og 1804
modtog en Kaldelse til Professoratet i Fødselsvidenskab i Kiel,
hvilken han afslog. Som en ikke mindre opofrende end kyndig
Læge var han i høj Grad skattet, og ogsaa hans Reformarbejder
i forskjellige Retninger stille ham i et gunstigt Lys, om end hans
Virken efterhaanden, sammen med hans tiltagende legemlige
Svaghed, fik et temmelig forceret og febrilsk Præg. Allerede 17.
Juni 1811 indtraf hans Død. Han efterlod sig en stor Excerptsamling 
og mange haandskrevne Materialier, der kjøbtes af det 
kongl. Bibliothek. -- 1804 havde han ægtet Amalie Sophie Augusta
Zagel, Datter af Justitsraad Lucas Friedrich Z. i Altona.

Ingerslev, Danmarks Læger og Lægevæsen II, 563 ff. 
Smith og Bladt, Den danske Lægestand, 4. Udg. 
Biogr. Lex. der hervorrag. Aerzte V. 
Allg. Deutsche Biographie XXX. 
Bibl. f. Læger IV, 315 ff. 
Penia 1811, Nr. 14. 
Dsk. Lit. Tid. 1811, Nr. 20. 
Hist. Tidsskr. 7. R. I, 321 f. 
Schønberg, Den operative Fødselshjælp S. 241 og fl. St. 
Gosch, Danmarks zoolog. Lit. II, 561 ff.

<i>Jul. Petersen.</i>

</chapter><chapter name="Scheel-Plessen, s. under Plessen (XIII, 164 ff.).">

<b>Scheel-Plessen,</b> s. under Plessen (XIII, 164 ff.).

</chapter><chapter name="v. Scheele, Ludvig Nicolaus, 1796-1874, Landdrost, Minister">

<b>v. Scheele, Ludvig Nicolaus,</b> 1796-1874, Landdrost, Minister. 
S., Søn af Oberstlieutenant Bendix Ferd. v. Scheel<footnote>
Sønnen optog Navnet v. Scheele.</footnote> (d. 1827),
Broder til ovfr. nævnte Generallieutenant Heinr. Otto v. S. (d. 1808),
og Martha Charlotte Elisabeth f. Wiebel (d. 1837), blev født i Itzeho
14. Okt. 1796. Han blev 1816 Student i Kiel, 1821 juridisk
Kandidat i Glückstadt, 1822 Volontær i Rentekammeret, 1824 Avskultant
sammesteds, 1827 Amtmand i Hutten og 1831 i Gottorp (fra 1841
tillige i Hütten). S., der 1829 blev Kammerherre og 1845 Kommandør
af Danebrog, viste sig som en loyal og antislesvig-holstensk
Embedsmand, hvorved han vandt Christian VIII's Yndest. Da Prinsen af
Augustenborg 1846 fjærnedes fra Statholderskabet i Hertugdømmerne,
blev S. Præsident i Regeringen paa Gottorp og overtog Statholderskabets 
Forretninger. Som kongl. Kommissær ved de slesvigske
Stænder s. A. bekæmpede han Slesvig-Holsteinismen og hædredes
1847 med Danebrogsordenens Storkors. S. maatte vige for
Oprørsregeringen 1848; væbnet med Pistoler til Forsvar mod den
ophidsede Mængde begav han sig til Kjøbenhavn, hvor Frederik VII,
der stod i personligt Venskabsforhold til ham, s. A. gav ham
Gehejmekonferensraadstitelen. Under sit Otium udgav han 1850-51
et Skrift under Titelen «Fragmente in zwanglosen Heften», hvori
han tog Ordet for Grundlæggelsen af en konstitutionel dansk
Helstat og for udvidet Kommunalfrihed. Han angreb Tillisch's
Sprog-reskripter og fordrede fuldstændig Ligestilling af begge Sprog i
Slesvigs blandede Distrikter. S. udnævntes 1852 til Landdrost for
Herskabet Pinneberg og stillede sig det følgende Aar som kongl.
Kommissær ved de holstenske Stænder skarpt afvisende over for
Ridderskabets slesvig-holstenske Oppositionsforslag.

Da det kom til en alvorlig Konflikt mellem Ministeriet
Ørsted-Bluhme og den danske Rigsdag i Anledning af hints Forslag 
om at indskrænke dennes Myndighed og Planen om at lade Kongen
af fri Magtfuldkommenhed udstede den fremtidige Helstatsforfatning,
henlededes de liberale Føreres, Halls og Tschernings, Opmærksomhed 
i Marts 1854 paa S., der havde en høj Stjærne baade hos Kongen 
og dennes morganatiske Gemalinde, Grevinde Danner. Frederik 
VII opfordrede ham til at danne et Ministerium, men fik et
Afslag. Da Kabinettet Ørsted-Bluhme lod Frederik VII udstede
den enevældige Helstatsforfatning af 26. Juli 1854, rejste der sig en
sand Storm mod Regeringen baade fra national-liberal og demokratisk 
Side. Efter at en Folketingsopløsning havde faaet et for Ministeriet 
uheldigt Udfald, og Folkestemningen begyndte at vende sig
mod Kongen personlig, tyede denne atter til S. Under sin Rejse
i Hertugdømmerne i Efteraaret 1854 konfererede han med S. i
Pinneberg, og her indlededes Planen om Ministeriets Afskedigelse.
S. gik derefter til Berlin som Overbringer af en kongl. 
Høflighedsskrivelse til Frederik Vilhelm IV. Under en Samtale, han 
havde med Ministerpræsident Manteuffel, ytrede denne, at det var
ønskeligt, om Danmark under de usikre evropæiske Forhold snarest
muligt fik Spørgsmaalet om Fællesforfatningen ordnet. S. begav
sig til Frederiksborg og fremstillede for Kongen Nødvendigheden af
at komme til Forstaaelse med Rigsdagen, selv om Kabinettet
Ørsted-Bluhme skulde ofres. Frederik VII gik ind herpaa, og da
han forgjæves foreslog Ministeriet at betræde den liberale,
konstitutionelle Vej med Hensyn til Grundlovsforandringen og
Fællesforfatningen, modtog han Ministrenes Demission. 12. Dec. 1854
dannede S. et nyt Kabinet, i hvilket han selv blev Udenrigsminister 
og Minister for Holsten og Lauenborg, medens Andræ og
Hall overtoge henholdsvis Finansministeriets og Kultusministeriets
Portefeuiller; P. G. Bang, en ikke-politisk Personlighed, førte
Forsædet i Kabinettet.

Decemberministeriet, der bestod af uensartede Elementer, gik
dog fast og enigt til Løsningen af sin Hovedopgave: Ordningen
af Monarkiets Forfatningsforhold. S. betonede over for Rigsdagen
Nødvendigheden af Sagens hurtigst mulige Tilendebringelse, og
saaledes blev da ved Samstemning mellem hin og Regeringen
den konstitutionelle Fællesforfatning af 2. Okt. 1855 til. Efter
at den var bragt til Rigsdagens Kundskab, traadte den ud i
Livet. Den preussiske og den østerrigske Udenrigsminister
lykønskede begge S. til dette Resultat. Inden det nye Rigsraad
traadte sammen, var S. som Minister for Holsten kommen paa en 
meget spændt Fod med Hertugdømmets Stænderforsamling. Han
søgte at indskrænke de adelige Godsejeres Indflydelse og vinde
Middelstanden og Landbefolkningen for sig ved at foreslaa
frisindede Reformer som Udvidelse af Forsamlingens finansielle
Myndighed, Forøgelse af Ministeransvarligheden, Afskaffelse af Adelens
Patrimonialjustits og Skatteprivilegier. Men ved sin myndige
Optræden og sin strænge Forvaltning vakte han en saadan Misstemning, 
at disse i sig selv prisværdige Forslag ikke fandt Tilslutning.
Da Stænderne fandt deres Myndighed tilsidesat ved nogle
administrative Anordninger, S. paa egen Haand havde gjennemført,
vedtoge de en Mistillidserklæring og rejste i Febr. 1856 Tiltale mod
ham ved Overappellationsretten i Kiel, der dog erklærede sig for
inkompetent til at dømme i Sagen (Sept. s. A.). Rigsraadet var
imidlertid i. Marts 1856 traadt sammen i Kjøbenhavn, og her
bekæmpede S. Scheel-Plessens Paastand om, at Fællesforfatningen
var ugyldig, fordi den var gjennemført uden Medvirkning af
Hertugdømmernes Stænder, ligesom han afviste Fordringen om, at den
skulde forelægges disse. Da de tyske Stormagter i Noter stillede
sig paa Scheel-Plessens og Meningsfællers Side, begyndte det
langvarige dansk-tyske Noteskifte, som S. fra vor Side førte i dets
første Stadium.

Som Udenrigsminister havde S. gode repræsentative
Egenskaber: hans Holdning og ydre Optræden udmærkede sig i
Regelen ved en vis Elegance, han var intelligent og udtrykte sig 
med Lethed; men paa den anden Side kunde han i sit Væsen være
burschikos og frastødende. Denne sidste uheldige Egenskab
formaaede han ikke altid at beherske i sine Samtaler med den
preussiske og den østerrigske Gesandt. Blandt S.s Noter under
Striden med Tyskland maa Noten og Memoiren af 23. Febr. 1857
fremhæves. Han gjorde deri klart og skarpt Rede for Udviklingsgangen 
i Fællesforfatningens Tilblivelse og afviste Paastanden om,
at den savnede Retsgyldighed. Han hævdede, at Regeringen ikke
kunde have forelagt Forfatningen baade for de holstenske Stænder
og for Kongerigets Rigsdag, eftersom hine kun havde raadgivende,
men denne besluttende Myndighed. Kongen vilde da kun have
kunnet tage Hensyn til Stændernes Raad, naar disse havde stemt
overens med Rigsdagens Beslutninger; men det vilde have været
krænkende for Stænderne.

Den Gang S. afsendte disse Aktstykker, befandt Ministeriet
sig i en alvorlig Krise, der skyldtes hans Optræden over for den 
skandinaviske Bevægelse. Den store Gunst, han stod i hos Kongen
og Grevinde Danner, bevirkede, at han af og til satte sig ud
over det skyldige Hensyn til sine Kolleger i Kabinettet. Efter
at et kongl. Reskript havde bestemt, at Grevinden skulde
indføres i Statskalenderen som Kongens morganatiske Gemalinde,
gjorde S. som Udenrigsminister Skridt for, at det fremmede
Diplomati herefter skulde behandle hende som officiel Personlighed.
Hans Bestræbelser i den Retning, af hvilke de øvrige Ministre
naturligvis ikke følte sig tiltalte, bleve dog frugtesløse. I Sept.
1856 stillede S. endog i Statsraadet Forslag om Apanage til
Grevinden, hvad der opbragte hans Kolleger saaledes, at de truede
med at demissionere. Kongen gav S. det Hverv at danne et nyt
Ministerium; men han formaaede det ikke. Andræ rekonstruerede
da 18. Okt. 1856 Kabinettet, hvori S. beholdt sine hidtil hafte
Portefeuiller. S.s antiskandinaviske Holdning fremkaldte, som ovenfor
berørt, en ny Krise. Over for Kronprins Carl af Sverige-Norge
havde han allerede under dennes Besøg her i Sept. 1856
forsikret, at Skandinavismen kun hyldedes af nogle Studenter i
Kjøbenhavn. Da S. mente, at denne Bevægelse var faretruende for
Bevarelsen af det danske Monarkis Integritet, sendte han paa egen
Haand, uden Kollegernes Samtykke, 20. Febr. 1857 Gesandterne
en Rundskrivelse, livori han protesterede mod Skandinavismen og
tillod sig den dristige Ytring, at den svensk-norske Regerings
Holdning over for denne næppe var korrekt. Herimod nedlagde
Kabinettet i Stockholm Indsigelse. Da nu S. ved Forelæggelsen af
diplomatiske Aktstykker for Rigsraadet angaaende Oresundstoldens
Afløsning var gaaet videre, end hans Kolleger havde haft Grund
til at vente, gjorde denne selvraadige Adfærd Krisen akut.
Ministrene indgave deres Demission, og S. traadte selv tilbage 17. 
April 1857, efter at han forgjæves havde søgt at danne et nyt Kabinet.

S., som 1854 var bleven Elefantridder, udnævntes 1857 igjen
til Landdrost i Pinneberg og var fremdeles Gjenstand for Kongens
særlige Bevaagenhed og Naade. Hans Rolle i Rigsraadet 1858 var
kun af underordnet Betydning. I Dec. 1861 konstitueredes S.
tillige som Overpræsident i Altona, men han fjærnedes fra sine
Embeder af de tyske Forbundskommissærer i Dec. 1863. Han døde
i Kjøbenhavn 1. Jan. 1874. S. havde 1827 ægtet Sarah Margrethe
Markoe (f. 1806 i Vestindien, d. 1876 i Slesvig).

Erslew, Forf. Lex.
Alberti, Schlesw.-Holst.-Lauenb. Schriftsteller-Lex.

<i>A. Thorsøe.</i>
</chapter>
<chapter name="Scheffer, Frederik Christian, 1737-76, Præst">

<b>Scheffer, Frederik Christian,</b> 1737-76, Præst, blev født
15. Nov. 1737. Hans Fader, Kancelliraad Hans Wilhelm S., var
Sekretær ved Overretten paa Gottorp; Moderen hed Christine
Wilhelmine f. Wigandt. 1755 blev han Student fra Horsens, og 4 Aar 
efter tog han Attestats. Han gik i mange Aar i Hovedstaden som
ubefordret Kandidat og syslede med forskjelligartet Oversætterarbejde, 
deriblandt et Par Idyller af Gesner og nogle ubetydelige
saakaldte «Danske Fabler» (1770). Blandt Trykkefrihedsskrifterne
1770-71 har han flere Piecer af mindre proper Art paa sin
Samvittighed. I «Philopatreiasfejden» (II, 186) kom han paa Kothurnen
med «Tanker om Gejstligheden i en Stat», i det han i et
affekteret Sprog søger at paavise Præstestandens Betydning og Værd
for Staten. Piecen var højtidelig dediceret Biskop Harboe, men
røbede fremmed (tysk) Herkomst. Rimeligvis ved sin Fasters,
Kammerfrue hos Dronning Juliane Marie, Fru Elisabeth Jacobis
(jvfr. VIII, 338), Indflydelse opnaaede han 1772 at blive Kapellan i
Fredensborg, men døde allerede 29. Juli 1776. Hans Enke, Margrethe 
Marie f. Brøstrup, flyttede 1801 ind i Melchiors Enkesæde
i Stenløse, hvor hun forblev til sin Død, 3. Sept. 1822.

Nyerup, Lit. Lex. 
N. M. Petersen, Den dsk. Lit. Hist, 2. Udg., V, 1. 237. 
Fr. Schmidts Dagbøger, ved N. Hancke, S. 334. 
Schack, Revision og Forts. af Fnndatssaml. II, 377 f.                                                      

<i>A. Jantzen.</i>

</chapter><chapter name="Scheibe, Johan Adolph, 1708-76, Komponist og musikalsk Forfatter">

<b>Scheibe, Johan Adolph,</b> 1708-76, Komponist og musikalsk
Forfatter, fødtes i Leipzig i Maj 1708 og var en Søn af
Orgelbygger Johann S. og Anna Rosina f. Hess. 1725 blev han dimitteret 
til Universitetet og begyndte at studere Jura, men maatte paa
Grund af sin Pladers økonomiske Ruin opgive Studeringerne. Han
kastede sig nu med stor Energi over Musikken, som han allerede
tidlig havde begyndt at dyrke, og søgte samtidig at tilegne sig
et videre Syn paa Kunsten ved at høre filosofiske Forelæsninger
og ved Studiet af de gamle Grækere. Bekjendtskabet med Gottscheds 
«Kritische Dichtkunst» bragte ham paa den Tanke at gjøre
Musikken til Gjenstand for en kritisk Undersøgelse, da den som
Følge af slet Paavirkning fra Udlandet var kommen i Forfald og
trængte til at reformeres. Ligesom Gottsched vilde han paa sit
Omraade arbejde paa at forbedre Smagen og vække den nationale
Bevidsthed. Sine reformatoriske Ideer begyndte han dog først at
udvikle, efter at han 1736 havde taget Ophold i Hamborg, hvor
han 1737-40 udgav Tidsskriftet «Der kritische Musikus», som ved
sine nye Synspunkter og sin kraftige Polemik, især mod den 
samtidige italienske Opera, vakte Opsigt og fremkaldte et livligt Røre.
Ved Siden deraf komponerede han en Mængde Musik af alle Slags,
Koncerter, Symfonier, Kammermusik, Kantater og Oratorier. En
Opera, hvori hans Ideer om den dramatiske Musik fik praktisk
Anvendelse, kom ikke offentlig frem, da det hamborgske Operaforetagende 
gik over Styr under Forberedelserne til dens Opførelse.
Bedre Lykke havde han med Musikken til Tragedierne «Polyeukt»
og «Mithridat», hvorved han indførte noget helt nyt. 1739
opnaaede han ved indflydelsesrige Venners Hjælp at blive
Kapelmester hos Statholderen i Holsten, Christian VI's Svoger
Markgrev Frederik Ernst af Brandenborg-Kulmbach, og i Sept. 1740
kaldtes han til Kjøbenhavn for at komponere Kantaten til Christiansborg 
Slotskirkes Indvielse. Efter at have aflagt yderligere
Prøver paa sin Duelighed ved et Par Fødselsdagskantater, som han
tillige selv havde digtet, blev han i. Dec. udnævnt til kongl.
Kapelmester. Den følgende Sommer ægtede han i Hamborg den
21-aarige Jomfru Ilsabe Müller.

Den pietistiske, skuespilfjendske Aandsretning, som herskede
under Christian VI, afskar S. fra paa Operaens Omraade at
virkeliggjøre sine Reformideer, som han derimod søgte at skaffe videre
Udbredelse ved en ny, samlet og omarbejdet Udgave af «Der
kritische Musikus», der udkom 1745, forøget med flere Tillæg,
hvoriblandt de vigtige Afhandlinger om Recitativet og om «den
nuværende Smag i Musikken». I sin praktiske Virksomhed var han
henvist til Kirken og Koncertsalen, og i Samklang med Tidsaanden
lagde han sig særlig efter Passionsmusikken. 1742 opførtes i
Slotskirken Passionsoratoriet «Gottselige Gedanken bei dem Kreuze
unsers Erlösers», og for det i 1744 oprettede «Musikalske Societet»,
hvoraf han var Medlem, komponerede han bl. a. Oratoriet «Thränen 
der Sünder bei dem Kreuze ihres Erlösers» til en af ham
selvforfattet Text (1746) og en dansk Passionsmusik: «Gudelige Tanker
osv.» af G. Treschow (1747). I sin Egenskab af Hof kapelmester
komponerede han «Klagesangen» i Anledning af Christian VI's Død.

Tronskiftet og det dermed følgende Omslag i Hoffets Anskuelser 
og Sædvaner medførte en hel Omvæltning i de musikalske
Forhold. Den italienske Opera indførtes og opslugte for en Tid
al musikalsk Interesse, saa at det musikalske Societet maatte gaa
ind. S. mistede sin Stilling som Kapelmester og afløstes 1748 af
Scalabrini, Italienernes Musikdirigent, i hvis Sted den senere
berømte Gluck blev Kapelmester ved Operaen. Det nationale 
Musikinstituts Undergang og Brydningerne mellem de forskjellige
Smagsretninger affødte en interessant litterær Fejde imod den italienske
Opera, som tør antages ikke at være undgaaet Glucks aarvaagne
Opmærksomhed, en Formodning, der bestyrkes ved, at man i hans
«Telemacco», den første Opera, han skrev efter Opholdet i
Kjøbenhavn, har fundet de tidligste Spor af en ny Stil. Det vægtigste
Indlæg i denne Strid var S.s «Thusnelde, ein Singspiel in 4
Aufzügen» med en udførlig Indledning «von der Möglichkeit u.
Beschaffenheit guter Singspiele», der udkom 1749, og hvori Glucks
Ideer til en Reform af Operaen foregribes. De, samme Tanker,
der findes i Dedikationen af «Alceste», ere allerede udviklede af
S. i Fortalen til «Thusnelde» og de Afsnit af «Der kritische
Musikus», hvortil den henviser. Et og andet hos S. -- f. Ex. hans
Ideer om «Sprogets Melodi», om alle Kunsters Samvirken i
Syngespillet og den Tanke, at Komponisten helst tillige burde være
Digter og Filosof -- peger endog videre ud i Tiden, hen imod
det Wagnerske Musikdrama. Der er Grund til at tro, at det var
paatænkt, at det italienske Operaselskab, hvortil der netop det
Aar, da Gluck stod i Spidsen for det, var engageret et delvis tysk
født Personale, skulde have opført «Thusnelde». Dette ses
imidlertid ikke at være sket. Musikken var komponeret, men er ikke
bevaret.

I 1749 tog S. Bopæl i Sønderborg, hvor han oprettede en
Musikskole for Ungdommen og beskæftigede sig med litterære og
musikalske Arbejder. Et af de første var hans tyske Oversættelse
af «Peder Paars» (1750), som han siden omarbejdede og udgav
paa ny i 1764 tillige med en Biografi af Holberg, til hvis
Omgangsvenner han i flere Aar havde hørt. Fra Tiden i Sønderborg
skrive sig ligeledes den lærde Afhandling «Vom Ursprung u.
Alter der Musik» og en stor dramatisk Oratoriedigtning, «Der
wundervolle Tod des Welterlösers», med en kritisk Fortale om
Passionsmusikken. Begge disse Skrifter udkom 1754, medens Musikken 
til Oratoriet først senere blev komponeret.

Skjønt fraværende vedblev S. dog at være knyttet til Hovedstadens 
Musikliv. Da der igjen blev dannet et musikalsk Selskab,
som 1751 indviede sin nye Koncertsal i Raadhusstræde, var det
ham, som efter Opfordring digtede og komponerede Indvielseskantaten, 
og for dette Selskab skrev han derefter bl. a. Musikken til
«Sørge- og Klagesangene» over Dronning Louise (1752) og
Oratoriet «Abbildung der Martern u. des Todes unsers Erlösers Jesus 
Christus» (1753). Forbindelsen med den nye Musikforening og
med den tyske litterære Koloni i Kjøbenhavn, særlig Hofpræst
Cramer, førte til, at S. atter tog Ophold her, hvor han 1761
traadte frem for Offentligheden med et stort nyt Værk, det foran
nævnte Oratorium «Der wundervolle Tod des Welterlosers», der
var saa omfangsrigt, at det maatte fordeles paa 2 Dage. Næste
Aar opførtes Passionssangen «Den- døende Jesus*, hvori der findes
mærkelige Prøver paa den recitativiske Stil, som S. tillagde saa
stor Betydning. Han fordybede sig herefter paa ny i Undersøgelser 
angaaende Sprogets musikalske Behandling. Udbyttet af disse
Studier offentliggjordes i en vidtløftig Afhandling om Recitativet,
der findes i «Bibliothek der schönen Wissenschaften» XI-XII, og
som oplysende Exempler udgav han i 1765 under Titelen «Tragische 
Cantaten» Gerstenbergs «Ariadne auf Naxos» og J. E. Schlegels 
«Procris u. Cephalus», komponerede for Sang og Klaver og
ledsagede af et Sendebrev om Recitativet.

Ved Frederik V's Død var Kapelmester Sarti i Udlandet, og
S. fik da det Hverv at komponere Sørgemusikken. Han kom ved
denne Lejlighed i Berøring med den unge, hidtil ubekjendte Johannes 
Ewald, i det han blandt flere indsendte Texter valgte dennes
«Sørgesange» til den Komposition, som skulde opføres i Slotskirken.
Kantaten over Frederik V hørte til S.s mest vellykkede
Kompositioner, og for at give Musikken en større Anvendelighed
omarbejdede han den i Forening med Digteren til en «Passionscantata»,
der første Gang opførtes i Fasten 1768 af det Aaret i Forvejen
stiftede nye musikalske Selskab - det senere kongl. musikalske
Akademi - og gjorde et dybt Indtryk, hvorfor den gjenopførtes
flere følgende Aar. Samarbejdet med Ewald, der i S. fandt en
faderlig Ven og Raadgiver paa den musikalske Poesis Omraade,
frembragte flere andre Værker, blandt hvilke især en «Sørgecantata 
ved Christi Grav», opført 1769, synes at have vundet Bifald.
Endnu s. A. opførtes en stor ny Musik af S. til Metastasios
«Giuseppe riconosciuto, ell. Joseph, som giver sig til Kjende for 
sine Brødre». Hans sidste større Arbejde var Musikken til et
Oratotorium af N. K. Bredal.

Det blev saaledes Oratoriet og den store Kantate for Soli,
Kor og Orkester, hvori S. især fik Lejlighed til at udføre sine
Ideer. For den danske Musik havde hans Kantater og Oratorier
deres Betydning som de første kyndige Forsøg paa at udnytte
Sprogets musikalske Egenskaber i større Kunstformer og som 
Forbilleder for senere Værker af lignende Art. En langt mere
vækkende og befrugtende Indflydelse udøvede han dog gjennem sine
Skrifter, som behandle en Mængde vigtige musikalske Spørgsmaal
og ved deres Rigdom paa nye Tanker og klare, om end noget
vidtløftige, Fremstilling indtage en høj Plads i det 18. Aarhundredes
musikalske Litteratur. Som Komponist var han ikke uden Følelse,
hvorimod det skortede ham paa Fantasi og umiddelbar Inspiration.
De sidste Aar af sit Liv syslede han med et stort anlagt Værk
om Kompositionen, hvoraf kun i. Bind udkom (1773). S. døde
22. April 1776, hans Hustru 24. Avg. 1781.

Mattheson, Grundlage einer Ehrenpforte (1740). 
Allg. Deutsche Biographie XXX. 
Nyerup, Lit. Lex. 
Nationaltid. 8. Jan. ff. 1883.
Musikforeningens Festskrift I.

<i>V. C. Ravn.</i>

</chapter><chapter name="Scheidt, Christian Ludvig, 1709-61, Retslærd og Historiker">

<b>Scheidt, Christian Ludvig,</b> 1709-61, Retslærd og Historiker.
Denne «skikkelige og lærde Mand», som N. M. Petersen kalder
ham, var født 26. Sept. 1709 i Waldenburg i Tyskland, hvor hans
Fader var Amtmand og Raad i Greverne af Hohenlohes Tjeneste.
Efter Skolegang i Oehringen studerede S. i Altorf og Strasburg.
Siden blev han Hovmester for unge Adelsmænd under deres
Studier i Halle og Gøttingen. Paa førstnævnte Sted blev han saa
stærkt religiøst paavirket, at hele hans følgende Liv bar Præg deraf,
paa sidstnævnte bestemtes hans videnskabelige Retning, hvis
Hovedpræg var en grundig, kritisk Granskning, i Smag med den, Hans
Gram hos os udfoldede. 1737 tog han den juridiske Doktorgrad i
Gøttingen og blev ikke længe efter extraordinær Professor i det
juridiske Fakultet sammesteds. 1739 (med antedateret Bestalling af
14. Juli 1738) kaldedes han efter Anbefaling af Grev Stolberg-Wernigerode 
til «Professor juris civilis et patriæ» ved Kjøbenhavns
Universitet og tillige -- og det var vel Hovedsagen, hvorfor han
indkaldtes, da han foreløbig var ganske ubekjendt med dansk Ret
og ikke forstod Sproget -- til Lærer for Kronprins Frederik (V).
Efter Hojers snart paafølgende Død blev han dog Professor i Stats-,
Natur- og Folkeret samt i Moralfilosofi, hvilket laa bedre for ham.
Sin kongelige Lærlings Yndest vandt han vel ikke, hvortil hans
uanselige Ydre skal have bidraget, da han var lille og forvoxet;
derimod lykkedes det ham at vinde en ret anset Position paa det
videnskabelige Omraade, hvortil bidrog, at han snart levede sig
ind i danske Forhold, saa han allerede 1740 ytrede til en Ven, at
han bar et dansk Sind i et tysk Legeme, Da han tidlig (1742?)
optoges i det nys oprettede Videnskabernes Selskab, leverede han 
til dets Skrifter flere meget lærde Afhandlinger af en udpræget
dansk-norsk national Karakter («Bevis, at Danmark ikke nogen
Sinde har været et Len af det tyske Rige» og «Det Kongerige
Norges ældgamle Frihed»); for øvrigt udgav han forskjellige mindre
latinske Skrifter, henhørende under Stats- og Folkeret samt
filosofisk Ethik. 1746 fik han Justitsraads Titel. Da Gram, der ved
Siden af sit Professorat havde været kongl. Historiograf, Bibliothekar 
og Arkivar, døde 1748, blev S. vel kongl. Historiograf; men
sit levende Ønske om at blive Gehejmearkivar fik han ikke
opfyldt, og da Langebek, der af S. betragtedes som en slet og ret
Studiosus, med Føje blev ham foretrukken, var det et saa haardt
Stød for S., at han snart efter modtog den ham tilbudte Post som
brunsvig-lyneborgsk Historiograf, Bibliothekar og Arkivar i
Hannover. Ogsaa her udfoldede han en betydelig Forfatter- og
Udgivervirksomhed. Bekjendt er især hans «Origines Guelficæ», 4
Bind i Fol. (1750 ff.).

S. var intet skabende Talent; men han besad Kritik og egnede
sig for Specialundersøgelser. Ligesom Grams historiske Arbejder
slutte S.s sig for største Delen, udvidende, forklarende og
berigtigende, til andres Værker. Han bevarede stedse «die gesegneten
dänischen Lande» i venlig Erindring, og i hans Manuskriptsamling,
der efter hans Død, 25. Okt. 1761, kom til Bibliotheket i 
Hannover, var der adskillige værdifulde Bidrag til dansk Historie. -- 
S. var 2 Gange gift. Hans 1. Ægteskab var en Tragedie. Den
halvgamle, forvoxede lærde, der altid hang over Bøgerne, begik
den Daarskab at ægte en ganske ung, fejret Skjønhed. Det gik
galt, som man kunde vente. Da S. fik Beviser for Hustruens
Utroskab, sendte han hende til den pietistiske Kreds i Wernigerode
for at faa hende omvendt. Og da det ikke hjalp, lod han sig
skille fra hende. Hans anden Hustru, som han dog kun havde i
faa Aar, var Datter af en russisk General.

Büsching, Beiträge z. Lebensgesch. denkwürd. Personen III. 
Allg. Deutsche Biographie XXX. 
Orion, Qvartalskr., II, 179. 
Nyt hist Tidsskr. VI, 330 ff.
Rørdam, Hist. Saml. og Studier II, 423.

<i>H. F. Rørdam.</i>

</chapter><chapter name="Schelde, Niels,</b> 1701-62, Regimentsskriver">

<b>Schelde, Niels,</b> 1701-62, Regimentsskriver. Som Bondesøn 
fra Koldingegnen (Lejrskov), født 19. Febr. 1701, naaede han gjennem 
Justits- og Regnskabsbetjentes Skriverstuer til Kontorpladser i
Generalkommissariatet og Rentekammeret, men maatte derefter i
7 Aar tjene som Fuldmægtig hos Amtmand i Dronningborg og
flere Amter Trappaud, før han, «kyndig i Loven og Landvæsenet», 
i 1737 adjungeredes Regimentsskriveren i Dronningborg Distrikt,
Ulsøe, ved hvis Død i 1748 han endelig blev virkelig Regimentsskriver. 
Hans Hustru var Ingeborg Marie f. Bering, Datter af
Kjøbmand Ditl. B. i Randers. S.s kloge og mønsterværdige
Embedsførelse var præget af den samme dybe Forstaaelse af
Bondestandens uværdige Kaar og af den samme Nidkjærhed i Arbejdet
paa Tilstandens Forbedring, som han har lagt for Dagen i sin
Afhandling: «Om Aarsagen til Folkemangel i Danmark» (i «Økon.
Mag.» V). S. blev Kammerraad 1752 og døde 23. Okt. 1762.

Holm, Danmark-Norges Hist. 1720-1814 III, 2, 78 f.
Nyerup, Lit. Lex.

<i>J. Bloch.</i>

</chapter><chapter name="Schelderup, jvfr. Schielderup, Schjellerup og Skjelderup.">

<b>Schelderup,</b> jvfr. Schielderup, Schjellerup og Skjelderup.

<b>Schelderup, Ove,</b> 1674-1756, Amtmand, Søn af Mag. Søren
Hansen, Sognepræst til Domkirken i Throndhjem (f. 1623 d. 1679),
og Anna Pedersdatter Schelderup (f 1701), hvis Slægtnavn han
optog. Han fødtes i Throndhjem, fra hvis Skole han blev
Student 1692, men hans senere Uddannelse er hidtil ubekjendt; han
blev imidlertid allerede 1704 udnævnt til Amtmand i Nordlandene
og fik 1710 Tilladelse til at bo i Throndhjem om Vinteren. 1714
blev han Justitsraad, 1731 Etatsraad og 1749 Konferensraad. Paa
Grund af Alder og Svagelighed afgik han i Begyndelsen af 1751
med Pension og døde paa sin Ejendomsgaard Storfosen paa
Ørlandet i Maj 1756, henimod 82 Aar gammel, men begravedes først
17. Juni s. A. paa Ørlandet; dog nævnes ogsaa hans Gravsted i
Throndhjems Domkirke. Han blev gift i Christiania 1715 med
Kirsten f. Munch (f. sammesteds 1692), Datter af Biskop Hans M.
(XI, 508); hun var da Enke efter Assessor og Lagmand paa
Oplandene Peter Blichfeldt (d. 1712). S. og hans Hustru gjorde
Testamente i 1750, hvorved nogle Hundrede Rdl. tilfaldt forskjellige
Stiftelser. Han er Forfatter af en Beskrivelse over den norske
Malstrøm, hvoraf et Uddrag er trykt i det svenske Videnskabsakademis 
«Handlingar» X (1750).

Nicolaysen, Norske Stiftelser III.

<i>H. J. Huitfeldt-Kaas.</i>

</chapter><chapter name="Schenck, Gevert (Gebhard), --1547, Høvedsmand">

<b>Schenck, Gevert</b> (Gebhard), --1547, Høvedsmand, tilhørte
efter Seglet at dømme den tyske Adelsfamilie Schenck v. Diepen,
men ellers vides ikke noget bestemt om hans Familieforhold. Han
træffes første Gang i Hertug Ernst af Lyneborgs Følge paa Rigsdagen 
i Augsburg 1530. I Avg. eller Sept. 1534 traadte han i 
Hertug Christian (III)s Tjeneste som Ritmester for en Fane Ryttere;
han tjente lige til Krigens Slutning, deltog i Kjøbenhavns Belejring
og var en kort Tid Feltherre i Christoffer v. Veltheims Fraværelse.
Han var Medlem af den Ret, der dømte Marcus Meyer til Døden,
og medunderskrev Kjøbenhavns Kapitulation 29. Juli 1536. Efter
Krigens Slutning vendte han vistnok tilbage til Tyskland, men
vedblev alligevel at staa i Tjenesteforhold til den danske Konge. 1536
fik han ny Bestalling, paa 4 Aar, og den fornyedes i 1540 paa
yderligere 3 Aar. 1542 deltog han i sachsisk Tjeneste i Felttoget
mod Hertug Henrik den yngre af Brunsvig-Lyneborg, og 1546
tjente han i det schmalkaldiske Forbunds Hær som Ritmester, men
døde allerede i Begyndelsen af næste Aar*, maaske er han falden
i en eller anden Kamp. Hans Enke, Anna v. Veltheim, førte i
de følgende Aar en Del Forhandlinger med den danske Regering
angaaende et formentligt Tilgodehavende.

Dsk. Mag. 4. R. III, 88 f.

<i>L. Laursen.</i>

</chapter><chapter name="Schepelern, Christian August, 1794-1870, Officer">

<b>Schepelern, Christian August,</b> 1794-1870, Officer, var en
Søn af Kapitajn Anker Anthoni S. og Mariane Frederikke f.
Bergendal. Han var født i Fredericia 22. Dec. 1794, blev Landkadet
1805 og blev 1812 Sekondlieutenant ved sjællandske Skarpskyttekorps, 
med hvilket han deltog i det ublodige Felttog paa Fyn 1814.
Han blev Premierlieutenant 1820, Kapitajn 1828, Major 1845 og fik
1848 Kommandoen over 1. Jægerkorps. Hans Afdeling var den
første, der vexlede Skud med Fjenden, nemlig i det lille
Sammenstød ved Ringenæs 6. April; 2 Dage senere deltog han i Kampen
ved Bov, og 20. April leverede han i Spidsen for et kombineret
Kommando de slesvig-holstenske Friskarer en uafgjørende Kamp i
Egnen syd for Ekernførde. I Slaget ved Slesvig blev S. haardt
saaret, og først 1 1/2 Aar efter kunde han paa ny melde sig til
Tjeneste. Under Rekonvalescensen avancerede han 1848 til
Oberstlieutenant og Aaret efter til Oberst. I Dec. 1849 overtog 
han Kommandoen over 3. Infanteribrigade.

S. var en dygtig Soldat af den gamle Skole, han udførte
givne Befalinger paalidelig og samvittighedsfuldt, men han
manglede den Selvstændighed og det Overblik, der maa kræves af en
højere Troppefører. Denne Mangel traadte stærkt frem ved Isted.
24. Juli. 1850, Dagen før Slaget, fik han Ordre til med sin Brigade
at omgaa Fjendens venstre Fløj for Dagen efter at falde ham i
Ryggen. Det er tvivlsomt, om Overkommandoen handlede rigtig 
i paa et saa tidligt Tidspunkt at detachere 1/6 af sin Styrke, men
det er sikkert, at den handlede urigtig i at overdrage S. et Hverv,
der netop krævede stor Selvstændighed. Den rent taktiske Del at
Opgaven blev godt løst; 25. Juli Kl. 11 1/2 Form. stod S. ved
Skovby i Ryggen paa Fjenden. En Times Tid senere modtog han
imidlertid fra Overkommandoen en kategorisk Ordre til at gaa
tilbage. Denne Befaling, der var affattet Kl. 8 1/2 under Indtrykket
af de overdrevne Beretninger om Katastrofen ved Øvre Stolk, var
hensigtsløs, thi hvis Hovedstyrken var i Nød, kunde S. ikke hjælpe
den, og selv var han uden for al Fare. Da S. modtog den, var
den 4 Timer gammel, Uheldet var længst redresseret, Sejeren i
Hovedsagen vunden, den ventede kun sin Fuldstændiggjørelse.
Flere af Underførerne havde klart Blik for Situationen og bønfaldt
Brigadekommandøren om at følge den oprindelige Plan, men han
var døv for alt andet end Befalingens Ordlyd og gik tilbage til
Hovedstyrken, som han naaede langt ud paa Natten, Efter Slaget
hædredes han med Kommandørkorset; han havde jo med Troskab
udført, hvad der var befalet ham. I Resten af Felttoget stod
Brigaden paa Armeens højre Fløj, men S., hvis Saar var brudt op,
kom ikke mere i Ilden. Efter Krigen kommanderede han 3.
Reservebrigade og overtog 1852 2. Infanteribrigade. Paa Grund af
Svagelighed tog han 1854 sin Afsked som Generalmajor, men
fungerede fra 1855-65 som Kommandant i Kjøbenhavn. Sidstnævnte
Aar forlod han definitivt Hæren som Generallieutenant. Han døde
i Kjøbenhavn 19. Maj 1870.

S. var gift med Alexandrine Charlotte f. Flensborg (f. 5. Avg.
1806 d. 9. Juli 1889), Datter af Kontreadmiral Chr. Peter F. og
Alexandrine Marie Cathrine f. d'Origny.

N. P. Jensen, Den første slesvigske Krig.

<i>A. Tuxen.</i>

</chapter><chapter name="Schepelern, Georg Sophus Frederik, 1839-1900, Præst">

<b>Schepelern, Georg Sophus Frederik,</b> 1839-1900, Præst, er
født i Kjøbenhavn 26. Febr. 1839 og Søn af Lærer ved 
Landkadetakademiet, senere Toldforvalter i Nykjøbing paa Sjælland,
Justitsraad Fred. Ant. Adolph S. og Julie Frederikke Christiane Elisabeth
f. Heilmann. Han blev dimitteret fra v. Westens Institut 1857,
studerede nogle Aar Jura, men da han kom i nær Berøring med
Familien Laub, blev han stærkt paavirket af den gamle Biskop og
slog nu om til Theologien. I 1864 blev han Cand. theol. og s. A.
personel Kapellan i Kirke-Helsinge og Drøsselbjærg. Da han blev 
tjenstledig her, blev han 1865 forflyttet til Alslev og Fjenneslev,
men da Sognepræsten her døde kort efter, vendte han 1866 efter
sin gamle Menigheds og den ny Sognepræsts Ønske tilbage til
Kirke-Helsinge, hvor man satte megen Pris paa den aktive unge
Kapellan. I 1869 blev han Feltpræst for Lejren i Hald og s. A.
resid. Kapellan i Trinitatis søndre Sogn i Hovedstaden. I 1878
rykkede han op til at blive Sognepræst ved samme Kirke og
udfoldede nu en kraftig Virksomhed som Prædikant og Organisator
af Menighedsarbejdet. Han var en af de første Præster i Kjøbenhavn, 
som oprettede en Menighedsforening, der fra 1876 satte en
ordnet kirkelig Fattig- og Sygepleje i Gang og senere samlede
disse Virksomheder i et Menighedshjem. Det her givne Exempel
er ikke blevet uden Betydning. I 1895 udnævntes han til Holmens
Provst. Som saadan udvirkede han, at der indførtes en Gudstjeneste 
i ethvert Orlogsskib inden dets Togt. Han har ogsaa udgivet 
en Andagtsbog for Søfolk. Han var den første, der indførte
en Morgenandagt i Kirken. I 1891. blev han Medlem af
Direktionen for Pastoralseminariet, hvor han ledede de kateketiske
Øvelser. Tillige var han Overdirektør for de Massmannske
Søndagsskoler (fra 1895) og Medlem af Undervisningskommissionen for
Efterslægtens Skole. Endelig var han et virksomt Medlem af
Bestyrelsen for «Kirkelig Forening for indre Mission i Kjøbenhavns.

Midt under denne travle Præstegjerning har han udfoldet en
ikke ringe Virksomhed som Forfatter, dels ved Artikler om Dagens
kirkelige Spørgsmaal, saaledes om Menighedspleje, om Kvindesagen,
om Kjøbenhavns Kirkesag, og dels ved Udgivelse af Skrifter.
Navnlig har han indlagt sig Fortjeneste ved sin Polemik imod den
romersk-katholske Propaganda; herhen høre «Aabent Sendebrev til
en katholsk Præst» (1892) og «Den moderne Katholicisme, dens
Udvikling, Maal og Midler» (1888) samt «Romerkirkens Hovedvildfarelser» 
(11 Hæfter, 1889-92), hvilket sidste Arbejde vil have
blivende Værd som Haandbog i denne Kamp. End videre har
han udgivet «Biskop O. Laubs Levned, en Livsskildring i Breve»
(3 Bind, 1885-87; Medudgiver: F. L. Mynster); «Prædikener over
ny Texter» (1884), «In memoriam» (1898), en Samling af Ligtaler.
Efter hans Død, som indtraf uventet 16. April 1900, udkom en ny
Samling af hans efterladte Prædikener. Sluttelig skal omtales, at
S. var Medlem af den Komité, som i 1885 udgav det «Forslag til
Salmebog for Kirke og Hjem», som blev Grundlag for 
Kirkeraadets Salmebog af 1897. -- 28. Juni 1867 ægtede han Louise
Magdalene Laub (f. 1842), Datter af Biskop H.  O.  C. L. (X, 126).

Elvius, Danmarks Præstehist. 1869-84 S. 273 f.

<i>R. Volf.</i>

</chapter><chapter name="Schepelern, Vilhelm Emil, f. 1844, Læge">

<b>Schepelern, Vilhelm Emil,</b> f. 1844, Læge, er en Broder til
ovennævnte Provst G. S. F. S. Født 17. Marts 1844 i Nykjøbing
i Sjælland og dimitteret fra Roskilde Skole 1862 tog han 1869
Lægeexamen, fungerede derefter indtil 1874 som Kandidat og
medicinsk Reservelæge ved Kommunehospitalet, det sidste Aar, under
Overlæge Aarestrups dødelige Sygdom, som Overlæge. Efter en
Studierejse ansattes han 1875 som Overlæge ved det nybyggede
Kysthospital paa Refsnæs, hvilket han derefter har viet alle sine
Kræfter, og som under hans kyndige og nidkjære Ledelse har
udviklet sig paa den heldigste og mest velsignelsesrige Maade, saa
at det nu staar som et stort Mønsterhospital paa sit specielle
Omraade. Som en Anerkjendelse af sine Fortjenester i denne Stilling
erholdt han 1894 den medicinske Æresdoktorgrad af Universitetet,
ligesom han 1900 i Anledning af Hospitalets Jubilæum fik Titel af
Professor. I Hospitalets udgivne Jubilæumsskrift er indført en
Afhandling af ham om Skrofulose og Tuberkulose samt en statistisk
Redegjørelse for de i det hele Tidsrum behandlede Sygdomstilfælde. 
-- 1891 ægtede han Meta Magdalena Hammerich (f 20.
Jan. 1895), Datter af Professor Martin Johannes H. (VI, 540).

Carøe og Selmer, Den danske Lægestand, 6. Udg. 
Universitetsprogr. til Reformationsfesten 1894. 
Kysthospitalet p. Refsnæs 1875-1900. 

<i>Jul. Petersen.</i>

</chapter><chapter name="Scherbech, jvfr. Schierbeck og Skierbech.">

<b>Scherbech,</b> jvfr. Schierbeck og Skierbech.

</chapter><chapter name="v. Scherewien, Carl Leopold, 1718-79, Landsdommer">

<b>v. Scherewien, Carl Leopold,</b> 1718-79, Landsdommer, var
Søn af russisk Kapitajn Ivan Feodorowitsch v. S. og Margrethe Sophie
f. v. Engelken, fødtes 7. Juli 1718 paa Schwastorf i Meklenborg
og blev, 13 Aar gammel, Student i Rostock. Han gav Afkald paa
sin Fædrenearv i Rusland for at blive ved den evangeliske
Bekjendelse, kom 1737 til Danmark og udnævntes 1741 til Fændrik i
Grenaderkorpset, blev 1747 Premierlieutenant og 1759 Kapitajn,
men afskedigedes i Følge Ansøgning Aaret efter fra Krigstjenesten
med Majors Karakter. 1760 udnævntes han til Vicelandsdommer
og 1772 til Landsdommer paa Fyn og Langeland; 1760 blev han
Etatsraad, 1776 Konferensraad. Skjønt Udlænding af Fødsel
planlagde S., der havde levende litterære Interesser, Udgivelsen 
af en Samling fædrelandske Biografier. Værket kom dog ikke i Stand.
Suhm og Schøning maatte selv udgive de Biografier, de havde 
udarbejdet i dette Øjemed. Hans Samling af Disputatser kjøbtes
efter hans Død til det kongl. Bibliothek. Han døde 6. Dec. 1779.
S. ægtede i. Okt. 1759 Margrethe Marie de Falsen (f. 12. Maj 1730
d. 8. Maj 1795), Datter af Kommerceraad Johan Eskild de F. og
Johanne f. Tommerup. Hun arvede Søbo efter Faderen og ægtede
1781 Prokansler J. A. Cramer (IV, 100).

<i>Louis Bobé.</i>

</chapter><chapter name="Scheving, Hallgrímur Hannesson, 1781-1861, Filolog">

<b>Scheving, Hallgrímur Hannesson,</b> 1781-1861, Filolog, var 
Søn af Præsten Hannes Lauritsson S. og Snjálaug Hallgrímsdatter.
S., hvis Familienavn minder om Slægtens Afstamning fra
Landsbyen Skjævinge i det nordlige Sjælland, fødtes 13. Juli 1781 paa
Helgastaðir i Nordisland. Efter at have gjennemgaaet Skolen paa
Holar studerede han fra 1804 ved Kjøbenhavns Universitet og tog
her, foruden at besvare en Prisopgave, 1809 filologisk Skoleexamen;
1817 tildeltes ham for en fra Island nedsendt Afhandling den
filosofiske Doktorgrad. Fra 1810 virkede han som Lærer ved
Latinskolen paa Bessastaðir og udnævntes, samtidig med at denne
forlagdes til Reykjavik, 1846 til Overlærer; efter at være afskediget
1850 levede han til sin Død, 31. Dec. 1861, i Reykjavik. 1820
ægtede han Præstedatteren Kristin Gisladatter. S. var en alvorlig og
karakterfast Mand, som havde stor Indflydelse paa sine Disciple
og forstod at vække deres Interesse for sproglige Studier (s. VI,
24). Ved Siden af klassiske Sprog syslede han særlig med Islandsk
og anlagde betydelige lexikalske Samlinger, som han dog til Dels
selv skal have tilintetgjort inden sin Død. I øvrigt udfoldede han
kun ringe Produktivitet. Mærkes kunne foruden hans Disputats, der
giver kritiske Bidrag til Ciceros «Brutus», en Undersøgelse om
nogle Vers i Voluspå («Skand. Lit. Selsk. Skr.» 1810), Udgivelsen
af nogle mindre islandske Texter («Hugsvinnsmál», «Forspjallsljóð»)
og Ordsprogssamlinger, som han lod trykke i Skoleprogrammer
1831-47.

P. Pétursson, Hist. eccl. Island. S. 382. 
Erslew, Forf. Lex. 
Sunnanfari V (1895), S. 3.                                                                      

<i>Kr. Kaalund.</i>

</chapter><chapter name="Schielderup,jvfr. Schelderup og Skjelderup.">

<b>Schielderup,</b> jvfr. Schelderup og Skjelderup.

</chapter><chapter name="Schjelderup, Emil,1815-91, Skolemand">

<b>Schjelderup, Emil,</b> 1815-91, Skolemand, var Søn af Lærer 
i Grundfør Henning S. og Edle Kirstine f. Johnstrup og blev født
i Kjøbenhavn 31. Maj 1815. Han dimitteredes fra Jonstrup
Seminarium 1836 og var Lærer i Følleslev i Holbæk Amt fra 1837-85,
da han søgte sin Afsked. Han døde 27. Dec. 1891. S. var en
dygtig og vel anset Lærer, der indtog en fremskudt Plads i 
Lærernes Reformbestræbelser i Midten af det 19. Aarhundrede, skrev en
Mængde Artikler om Skolespørgsmaal i Aviser og Skoleblade og
tog virksom Del i Skolemøder, ligesom han var en af Lærernes
Ordførere i hin Tids Petitionsbevægelse. Ogsaa for sine
Kaldsfællers økonomiske Vilkaar havde han varm Interesse og formaaede
sin Broder Manufakturhandler J. R. S. i Kjøbenhavn til 1862 at
stifte et Legat (nu over 250000 Kr.) for sjællandske Læreres
efterladte. 1858 forsøgte han, dog uden Held, at blive valgt til
Folketingsmand for Holbæk Amts 5. Valgkreds. -- Ægtede 31. Maj
1837 Dorthea Marie Petersen (f. 25. Marts 1814 d. 7. Sept. 1892),
Plejedatter af Provst G. J. Discher (IV, 281).

Erslew, Forf. Lex.

<i>Joakim Larsen.</i>

</chapter><chapter name="Schielderup (Schelderup ell. Skjelderup), Niels Mortensen, 1587-1640, Theolog">

<b>Schielderup</b> (Schelderup ell. Skjelderup), <b>Niels Mortensen,</b>
1587-1640, Theolog, var født i Skjellerup i Fyn, hvor hans Fader,
Morten Nielsen Mesling, var Præst. 1613 blev han Student og tog
Aaret efter Bakkalavrgraden. Han maa have gjort sig bemærket
ved mere end sædvanlig Dygtighed, eftersom Universitetet tildelte
ham det kongl. Rejsestipendium, som han benyttede til Studeringer
i Wittenberg (hvor han 1616 optraadte som Forfatter) og maaske
andensteds. Efter sin Hjemkomst tog han 1619 Magistergraden og
blev Aaret efter Konrektor ved Frue Skole i Kjøbenhavn. 1622
kaldedes han til Rektor ved Sorø Skole. Da Akademiet sammesteds 
senere oprettedes, knyttedes han dertil, i det han 1627 blev
Professor i Logik, 1632 tillige (dansk) Sognepræst og 1639 Professor
i Theologi. Han døde allerede 4. Nov. 1640. 1626 havde han
ægtet Dorothea Hansdatter Wolf. Han har udgivet nogle theologiske 
Skrifter, mest af opbyggelig Art. 1638 holdt han i Anledning
af Kansler Chr. Friis' Mundheld: «Fides Calvinistica est manus
Thomæ», en senere udgiven latinsk Tale, der mulig har anbefalet
ham til den snart efter ledige theologiske Lærestol i Sorø.

Worm, Lex. ov. lærde Mænd.

<i>H. F. Rørdam.</i>

</chapter><chapter name="Schielderup, Søren, 1698-1736, Gouvernør">

<b>Schielderup, Søren,</b> 1698-1736, Gouvernør, en Søn af Provst, 
Mag. Johannes S., Sognepræst i Skogn, og Gesken Lund, blev
1718 Sekondlieutenant ved bergenhusiske Regiment, tog Del i
Kampen mod Sverige og hædredes med en Medaille for sin Deltagelse
i Marstrands Erobring, men faldt for Reduktionen i 1720. Han fik
vel atter en Sekondlieutenantsplads, men tog Afsked 1724,
samtidig med at han forlovede sig med en formentlig rig Enke og 
kjøbte sig en Kancelliraads Titel. 24. Marts 1727 ægtede han i
Ringkjøbing Else Jensdatter Ausborg og nedsatte sig her, men
først i 1734 opnaaede han ved sin Udnævnelse til Gouvernør for de
danske Besiddelser paa Guineakysten den Stilling, hvorved han i
en forbavsende kort Tid skulde skaffe sig et anset Navn. Han
blottede strax efter Ankomsten sin Forgængers Underslæb og
ugudelige Levned, sørgede for Ansættelsen af dygtige og ædruelige
Embedsmænd, skaffede bedre Lønninger til Haandværkerne og de
indfødte Hjælpere og oprettede en Skole for Soldaternes hidtil ganske
forsømte Børn med de indfødte Kvinder. Negrene elskede ham
og kom langvejs fra for at se den ved sin sjældne Godhed mod
dem mærkelige Mand. Handelen blomstrede op efter lang Tids
Forfald, og han gjorde Kompagniet en god Tjeneste ved at komme
Hollænderne i Forkjøbet med af en Negerkonge at kjøbe Distriktet
Ningo og anlagde her Fæstningen Fredensborg, der i 1742
formaaede at udstaa en Belejring af 20000 Aschantiere. Han døde
imidlertid allerede 14. Juni 1736, kun 10 Maaneder efter sin
Ankomst til Kysten. Hans Enke døde i Ringkjøbing 24. Marts 1743.

Malling, Store og gode Handlinger. 
Personalhist. Tidsskr. 3. R. IV.

<i>G. L. Grove.</i>

</chapter><chapter name="Schjellerup, Hans Carl Frederik Christian, 1827-87, Astronom">

<b>Schjellerup, Hans Carl Frederik Christian,</b> 1827-87, Astronom, 
fødtes 8. Febr. 1827 i Odense som Søn af Juveler Hans Andreas 
S. og Andrea Christiane f. Møller. Efter endt Skoletid kom
han i Urmagerlære. Samtidig udvidede han ved Selvstudium sine
Skolekundskaber. Da H. C. Ørsted i 1845 opholdt sig i Odense,
henvendte S. sig til ham. S. gjorde et saa godt Indtryk paa
Ørsted, at denne foranledigede, at han fik yderligere Undervisning.
Efter at være ble ven Svend rejste han da til Kjøbenhavn og fik
1848 Adgang til Polyteknisk Læreanstalt, ved hvilken han 1850 tog
den fuldstændige Examen i Mekanik. 1851 blev han Observator
ved Observatoriet i Kjøbenhavn. Som saadan boede han nogle
Aar paa Rundetaarn. Da dette efterhaanden var blevet mere og
mere uskikket til astronomiske Observationer, gav han sig her mest
af med Beregninger af Planeter og Kometer. 1856 fremkom han
med «Tycho Brahes Originalobservationer, benyttede til Banebestemmelse 
af Kometen 1580; der blev offentliggjort af Videnskabernes
Selskab og skaffede ham Titelen af Dr. phil. fra Universitetet i
Jena. Efter Olufsens Død 1855 blev han, til Dels fordi han ikke
var Student, ikke dennes Efterfølger som Professor i Astronomi 
ved Universitetet, og d'Arrest blev 1857 indkaldt fra Leipzig.
Observatoriet flyttedes derefter fra Rundetaarn til sin nuværende Plads
ved Rosenborg og forsynedes med nye, større Instrumenter. Med
det nye Meridianinstrument foretog S. nu 1861-63 en Række
Iagttagelser og beregnede ud af dem sin «Stjærnefortegnelse,
indeholdende 10000 Positioner af teleskopiske Fixstjærner mellem - 15
og + 15 Graders Deklination», der udkom 1864 paa Videnskabernes 
Selskabs Bekostning og nyder stor Anseelse for Nøjagtighed.
1865 deltog S. fra dansk Side i Længdebestemmelsen 
Christiania-Stockholm-Kjøbenhavn.

Siden da indskrænkede han sin lagttagelsesvirksomhed for en
stor Del til de Iagttagelser af Solen eller Fixstjærner, der ere
nødvendige til Reguleringen af Urene og Tidssignalet, hvilken han
forestod, og kastede sig over Sprogstudier, navnlig over Studiet af
Arabisk og Kinesisk for at undersøge disse Sprogs astronomiske
Litteratur. Den største astronomiske Frugt af disse Studier
fremkom 1874 under Titelen «Description des étoiles fixes, composée
au milieu du 10. siècle de nôtre ère par l'astronome Persan
Abd-al-Rahmann Al-Sûfi», der er en ordret Oversættelse af 2 arabiske
Manuskripter i Bibliothekerne i Kjøbenhavn og St. Petersborg med
en Mængde værdifulde Bemærkninger. Den udkom i St. Petersborg 
paa det derværende Akademis Bekostning og er af stor
Betydning, fordi den i et moderne Sprog giver en Beskrivelse af
Stjærnehimlen, som den saa ud paa et Tidspunkt, der ligger midt
imellem de gamle Grækeres Tid og Nutiden. I en Del Artikler,
særlig i «Recherches sur l'astronomie des anciens», offentliggjort
1881 i det engelske Tidsskrift «Copernicus», har S. derhos
behandlet gamle græske og kinesiske Observationer, navnlig for af
dem at uddrage Resultater for Maanetheorien. Til det store
nordiske Telegrafselskab udarbejdede han et kinesisk Haandlexikon til
Brug for Telegrafister i Kina. Ved sin Død efterlod han foruden
en Del andre Manuskripter, der ikke ere blevne offentliggjorte,
ogsaa Manuskripter til et persisk (arabisk)-engelsk, et 
kinesisk-engelsk og et kinesisk-fransk Lexikon, hvilke ere blevne 
kjøbte af Carlsberg-Fondet og indlemmede i Universitetsbibliotheket.
Bøgerne i hans store Bibliothek, der til Dels ere blevne erhvervede
af Observatoriet, ere fulde af Bemærkninger, der vidne om hans
store Belæsthed og Kombinationssans. En fra en stor Mængde
Kilder samlet Katalog over 280 røde Stjærner, som han, der selv
var farveblind, offentliggjorde 1866 i «Astronomische Nachrichten»,  

ledte Secchi til Opdagelse af den fjerde Type for Fixstjærnespektra. 
En anden Katalog over Fixstjærner, han havde samlet fra
de i «Astronomische Nachrichten» spredt forekommende Iagttagelser,
fik han 1867 udgivet af «Astronomische Gesellschaft». Han er end
videre Forfatter til en «Populær Astronomi» (1855) og har beregnet
Almanakkerne 1858-88.

d'Arrest døde 1875. S., der havde følt sig dybt krænket
over, at hans Forbigaaelse i 1857 var bleven begrundet ved Mangel
paa klassisk Dannelse, havde i Mellemtiden paa en glimrende Maade
vist, at han var nok saa bevandret i Oldtidens Sprog og Litteratur,
og han blev nu indtrængende opfordret til at overtage Professoratet
i Astronomi ved Universitetet. Men han afslog af forskjellige Grunde
dette Tilbud og blev i sin Stilling som Observator.

1859 havde S. i Forening med Dr. Tychsen paabegyndt Udgivelsen 
af «Mathematisk Tidsskrift», men var allerede Aaret efter
fratraadt Redaktionen. Han var Meddirektør for de Massmannske
Søndagsskoler, siden 1851 Lærer i Tegning ved den polytekniske
Læreanstalt, hvis Tegnestue han 1872 blev Bestyrer af, siden 1854
Lærer i Mathematik ved Søofficersskolen, siden 1865 titulær
Professor, siden 1873 Medlem af Videnskabernes Selskab, siden 1883 valgt
Medlem af Royal astronomical society. Efter i en lang Aarrække
at have virket sjælden regelmæssig og uden Afbrydelser ved
Sygdom blev han i Foraaret 1887 angreben af Leukæmi, der 13. Nov.
s. A. gjorde Ende paa hans Liv. -- Han havde 1855 ægtet Thora
Henriette Hassel (f. 1832 d. 1898), Datter af Gouvernements- og
Hovedvagtsskriver J. H. H.

Erslew, Forf. Lex. 
Illustr. Tid. XXIX, Nr. 9. 
Tidsskr. f. Math. 5. R. V, 148 ff. 
Monthly notices of the royal astr. society XLVIII, Nr. 4.

<i>C. F. Pechüle.</i>

</chapter><chapter name="Schiemann, Christian Ludvig Adolph, f. 1824, Obovirtuos">

<b>Schiemann, Christian Ludvig Adolph,</b> f. 1824, Obovirtuos.
S. er Søn af Skomagermester Philip Christopher S. og Sophie
Christiane f. Birch og fødtes 10. Nov. 1824 i Kjøbenhavn. Tidlig
uddannet til Musiker spillede han godt Violin og Klaver, men ofrede
sig især for Oboen, paa hvilken han efter sin Læremester Chr.
Barth (I, 545) tilegnede sig den ejendommelige Barthske Obotone,
som i over 100 Aar har været en særlig Tradition i vort kongelige
Kapel. 1845 ansattes han som Oboblæser i dette og overtog 1850
Soloobostemmen, til han efter 50 Aars Tjeneste tog sin Afsked 1895.
Tillige har han ikke sjælden ladet sig høre ved Koncerter -- i
Forening med F. Neruda og Lanzky indførte han «Kapelsoireerne» 
--, og paa gjentagne Rejser til Udlandet (1856, 1866 og 1883) har
han vundet Anerkjendelse som Obovirtuos af høj Rang. Af hans
forskjellige dygtige Elever kunne Emilius Lund (X, 424) og Otto
Bendix (II, 47) særlig fremhæves. I 1883 opholdt han sig en Tid
i Biebrich a. Rh. for at tilse Konstruktionen af nye Oboer efter
hans eget System til Brug for vort Kapel. Et Hæfte værdifulde
Obostykker, «Sieben characteristische Studien» (1874), foreligger fra 
hans Haand. S. ægtede 1851 nedennævnte Skuespillerinde Louise Augusta
Petersen og (efter dette Ægteskabs Ophør i 1874) 1877 Christiane
Nielsen, Datter af fhv. Kjøbmand N. N. af Odense.

Schytte, Musiklex.

<i>G. St. Bricka.</i>

</chapter><chapter name="Schiemann, Louise Augusta, 1824-1902, Skuespillerinde">

<b>Schiemann, Louise Augusta,</b> 1824-1902, Skuespillerinde, 
er Datter af Kjøbmand Martinius Sallinius Petersen (f. 1793 d. 1831)
og Maria f. Petersen (f. 1799 d. 1874). Hun er født 25. Maj 1824
i Kjøbenhavn; ved sin Debut paa det kongl. Theater 29. Okt. 1843
som Trine Rar i «Aprilsnarrene» gjorde hun stor Lykke, men
naaede senere ikke nogen fremtrædende Plads i Personalet. Hun,
der 1849 blev Prøveskuespillerinde og 1856 kongl. Skuespillerinde,
anvendtes i Lystspil som i Syngestykker snart som Elskerinde og
snart som Soubrette, men gled efterhaanden ud af Repertoiret og
afskedigedes ved Udgangen af 1876-77; hendes sidste Optræden
fandt Sted 7. April 1877 som Bobinette i «Advokat Pathelin»; 24.
Marts havde hun selv ved en Forestilling paa Folketheatret budt
Publikum Farvel som Kammerpigen Marianna i «Tilfældet har Ret»,
i hvilken Rolle hun i sin Tid havde vundet særlig Anerkjendelse.
16. April 1851 var hun indtraadt i et senere opløst Ægteskab med
ovfr. nævnte Kapelmusikus C. L. A. Schiemann. Hun døde 22. Juli 1902.

<i>Arthur Aumont</i>

</chapter><chapter name="Schierbeck, Peter Christian, 1835-65> Billedhugger">

<b>Schierbeck, Peter Christian,</b> 1835-65> Billedhugger, 
var født i Kjøbenhavn 31. Marts 1835 som Søn af Overtoldinspektør,
Etatsraad Niels Peter S. (d. 1860) og Marie Petronelle Helene f.
Treschow. S. fik sin Opdragelse i et fintdannet og stærkt
religiøst bevæget Hjem, sin Undervisning i Christianshavns
Borgerdydskole, hvorfra han 1854 blev Student, skjønt han havde anvendt
en ikke ringe Del af den til Studierne bestemte Tid paa
kunstneriske Forsøg, hvoriblandt en vellykket Statuette af Skolens
Inspektør, den bekjendte Svenningsen. Efter overstaaet Examen blev S.
Elev af Kunstakademiet og begyndte at modellere, først under
Medaillør P. Petersen, senere under H. V. Bissen. Sit første 
selvstændige Arbejde udstillede han i 1859; det var en nydelig
Vandspringsfigur, «Dreng med Hyldesprøjte»; Aaret derpaa kom Gruppen
«Badende Drenge» og i 1861 foruden et Relief, «Vale, som vender
tilbage til Asgaard efter at have dræbt Høder», Gruppen «Patroclus 
hjælper den Saarede Eurypylus», der lønnedes med Akademiets
mindre Guldmedaille; hans sidst udstillede Arbejde var et Udkast
til en Medaille for musikalsk Komposition (1863). I 1863 rejste S.,
der ved disse og andre, ikke udstillede, Værker havde tildraget
sig Opmærksomhed som en ualmindelig fintfølende og fantasifuld
Kunstner, med Akademiets Stipendium til Rom, hvor han strax
tog fat paa Arbejdet, men des værre kun fik lidet fuldendt -- 
særlig den smukke Gruppe «En Fisker, som trækker sit Net i
Land, faar Hjælp af sin lille Søn» --, hemmet, som han var, af
en hurtig tiltagende Lungetuberkulose, der 8. Okt. 1865 gjorde
Ende paa hans Liv. I Nationalmusæet er S. repræsenteret ved et
i Marmor udført Exemplar af hans «Badende Drenge».

Weilbach,  Nyt Kunstnerlex.

<i>Sigurd Müller.</i>

</chapter><chapter name="Schjermann, Hans, 1728-96, Sorenskriver, Forfatter">

<b>Schjermann, Hans,</b> 1728-96, Sorenskriver, Forfatter, 
er født i Ølsemagle Sogn og Søn af Sognets Degn Christen S.
Han deponerede 1749 fra Roskilde Skole, var 1756 Alumnus paa
Kommunitetet og derpaa i flere Aar Huslærer i et Par adelige
Familier. I 1765 tog han dansk-juridisk Examen og blev s. A.
Sorenskriver i Tune og Onsø samt Raadmand i Frederiksstad,
hvorfra han 1778 forflyttedes til Solør og Odalens Sorenskriveri, ved
hvilken Lejlighed Stiftamtmand Levetzau giver ham det Skudsmaal,
at det er bekjendt over hele Stiftet, at han «er en af de vittigste
Mænd, som findes her, og hans Redelighed kan paa ingen Maade
sættes i Tvivl». Selv paaberaaber han sig sine Bestræbelser for
Fædrenesprogets og Poesiens Ære. Han udgav nemlig, medens
han opholdt sig i Kjøbenhavn, dels nogle originale Digte, dels
Oversættelser (saaledes Voltaires «Merope»), der synes at have
vakt nogen Opmærksomhed i Samtiden, men for øvrigt ikke have
synderlig Betydning. Han afgik ved Døden 26. April 1796 og
havde været 2 Gange gift, 1. med Catharina f. Blehr, 2. (19.
Maj 1783) med Elisabeth Sophia f. Steen (f. i Ringsaker 1756, 
d. 8. Avg. 1792), Datter af Lars Nielsen S. og Ingeborg Cathrine f.
Ancher.

Nyerup, Lit. Lex.

<i>H. J. Huitfeldt-Kaas.</i>
</chapter>
<chapter name="Schiern, Einar Theodor Immanuel, 1814-76, Departementschef">

<b>Schiern, Einar Theodor Immanuel,</b> 1814-76, Departementschef. 
Han var en Søn af Historikeren Jens Kragh Høst (VIII, 247)
i dennes Ægteskab med Susanne Margrethe f. Oxholm, der 1825
ægtede nedennævnte Niels Frederik Bernhard Schiern, hvis
Familienavn flere af Stifbørnene derefter antoge. Han fødtes 24. Dec.
1814 i Kjøbenhavn, blev 1832 privat dimitteret til Universitetet, tog
1838 juridisk Embedsexamen og indtraadte s. A. som Volontær i
Kontoret for de udenlandske Betalinger under Direktionen for
Statsgjælden og den synkende Fond. 1842 blev han Kancellist og 1845
Fuldmægtig i det nævnte Kontor, som han dog allerede forlod i
Begyndelsen af 1849 for efter Stiffaderens Ønske at overtage
Stillingen som Bogholder i Statsbogholderikontoret, af hvis detaillerede
Ordning han indlagde sig en ikke ringe Fortjeneste. 1853 avancerede 
han til Overfinansbogholder, hvis Forretninger han i længere
Tid under Stiffaderens Sygdom havde varetaget med Omhu og
Energi, og 1864 blev han Chef for Finansministeriets Departement
for Anvisningsvæsenet og Statsbogholderiet (fra 1872 kaldet 2.
Departement), hvormed han fra 1873 forbandt Stillingen som
Statsgjældsdirektør. Sidstnævnte Aar blev han tillige Chef for
Koloniernes Centralbestyrelse og Medlem af Bestyrelsen for «Tontinen 
af 1800». Han døde 21. Sept. 1876 i Kjøbenhavn. 1851 var han
bleven Kammerraad, 1853 Justitsraad, 1856 Etatsraad, og 1876 fik
han Danebrogsordenens Kommandørkors af 2. Grad. Han var gift
med Petromine Florentine f. Petersen (f. i Kjøbenhavn 24. Jan.
1822, d. 7. Juli 1863), en Datter af Handelsmand Christian P. og
Ellen Kirstine f. Lundgreen.

<i>G. Kringelbach.</i>

</chapter><chapter name="Schiern, Frederik Eginhard Amadeus, 1816-82, Historiker">

<b>Schiern, Frederik Eginhard Amadeus,</b> 1816-82, Historiker,
var født i Kjøbenhavn 22. Nov. 1816 og Broder til ovennævnte
Departementschef Einar Th. I. S. Først da S. var 16 Aar gammel,
bestemtes det, at han skulde studere, og han sattes i 
Borgerdydskolen paa Christianshavn, hvorfra han 1834 dimitteredes 
til Universitetet. Som Student viste han sin Interesse og Evne for
historiske Studier, i det han vandt Universitetets Guldmedaille for en
Afhandling om Gallernes Indvandring til Lilleasien. Imidlertid
fortsatte han sine juridiske Studier og tog 1839 juridisk
Embedsexamen. Skjønt han begyndte paa praktisk juridisk Virksomhed,
gik hans Hovedinteresse dog mod Historien, og efter at han havde
disputeret for Magistergraden om Cimbrerne («Origines et
migrationes Cimbrorum», 1842), rejste han, delvis med offentlig 
Understøttelse, til Udlandet. Efter sin Hjemkomst 1844 holdt han
Forelæsninger ved Universitetet og udnævntes 1847 til Lektor i Historie
ved Universitetet; 1851 blev han efter L. Engelstofts Død ordentlig
Professor, hvilken Stilling han beklædte til sin Død.

Der var i S.s historiske Syn og Arbejdsmaade meget beslægtet
med Engelstofts. Han havde som denne vide Felter for sig og
saa ud over hele Verdenshistorien; han havde ikke Tidsrum, som
han studerede med Forkjærlighed, hvorimod der var Æmner og
Bevægelser i Historien, til hvilke hans Interesse idelig vendte sig.
Det er Udviklingen og Brydningerne, han har for Øje, i det han
stræber efter at se de forskjellige virkende Kræfters Herkomst og
Værd, eller han vil skildre selve de Øjeblikke, da Kampen er
brændende. Derfor var fra hans allerførste Studietid hans Blik
vendt imod Folkenes ethnografiske Forhold og Vandringer og imod
Nationaliteternes Liv. Hans første -- og egentlig hans eneste -- 
større Arbejde var «Evropas Folkestammer, historiske Undersøgelser 
og Omrids» I (1851), hvori han gav en omhyggelig og livfuldt
skreven Fremstilling af mange Oldtidsfolk i Evropa og de
Nationaliteter, som senere udgik fra dem. I en lang Række
Afhandlinger har S. vist, med hvor vaagent et Øje han fulgte alle
nationale Bevægelser. Der gik da ogsaa sjælden et Aar, uden at han
besøgte saadanne Lande i Evropa, hvor disse Spørgsmaal vare
brændende, og her opsamlede han ogsaa meget Stof til de Studier,
som han efterhaanden offentliggjorde, og som paa Grund af deres
smukke og livlige Form og Æmnernes netop for danske saa
aktuelle Karakter bleve stærkt læste. Herhen høre saaledes
Afhandlingerne «Den nyere Nationalitetsbevægelse» (1849), «Skaanes
politiske og nationale Forening med Sverige» (1852), «Nationalitet og
Sprogkamp i Belgien» (1843), «Breve fra Prag» (1857), «Ved Nedre
Donau» (1857), «Nationalitetsstriden i Tyrol» (1862), «Det
polskrussiske Spørgsmaal» (1863), «Tysk Kultur og Rusland» (1867). S.
havde ogsaa gjort sig bekjendt med Kilder i de slaviske Sprog,
hvad der affødte hans Studier «Om Dronning Dagmar» (1854),
«Om den slaviske Oprindelse til nogle Stedsnavne paa de danske
Smaaøer» (1855).

Paa Grund af S.s Forkjærlighed for Studiet af Nationaliteterne
maatte de internationale Forhold særlig tiltale ham -- og der er
faa af hans Afhandlinger, der an gaa et enkelt Folk --, derfor
forfølger han Ideers og Folkeslags Vandringer, saaledes i Afhandlingerne 
«Et nordisk Sagns Vandringer, fornemmelig med Hensyn til 
Sagnet om Vilhelm Tell» (1839), «Udvandringerne fra Normandiet
til Italien og Normannernes første Erobringer i Neapel og Sicilien»
(1845). I det hele er det Kombinationerne, det atter gjenkommende, 
som især sætte S.s Tankerække i Bevægelse. Derfor har
han ved mange Lejligheder søgt at belyse foreliggende politiske
Spørgsmaal ved Paralleler fra andre Tidspunkter og Folk. Han
fulgte af den Grund saa ivrig med nyere geografiske Rejser, fordi
han her vilde finde Bidrag til Fortolkningen af Oldtidsforhold.
Blandt hans smukke Undersøgelser i denne Retning kan nævnes
hans Paavisning af, hvorledes Kjendskabet til Nilens Kildesøer
allerede forelaa hos en græsk Geograf fra Oldtiden, eller hvorledes
Efterretningerne om de guldgravende Bjærgboer i Thibet kunne
forklare Herodots Fortælling om de guldgravende Myrer.

I øvrigt lod hans flittige Læsning i fremmed Litteratur ham
jævnlig finde nye Oplysninger til Danmarks Historie. Om S.s Sans
for Brydningstider saa vel som for sammensatte eller tvivlsomme
Karakterer vidne flere Afhandlinger om Struensees Historie og
Revolutionen 1772 og om James Hepburn, Jarl af Bothwell (1863). --
De vigtigste af disse og mange andre Afhandlinger samlede S. i
sine «Historiske Studier» (2 Bd., 1856-57) og «Nyere historiske
Studier» (2 Bd., 1875-79).

Det er saaledes vidtspredte Æmner og Forhold, som S. behandler 
i sine Studier, men de maa dog siges mærkede af Tanker,
som stadig komme igjen. S. var stærkt paavirket af den Hegelske
Forestilling om Verdenshistorien som en Ideens Udviklingsgang
gjennem Tiderne, om han end vægrer sig mod enhver rent
apriorisk Opbygning, saaledes som den ofte kom frem i den Hegelske
Skole; han har en afgjort Tendens til at se Ideen afspejlet i Tiden,
og selv hvor han undersøger ret ubetydelige Ting, stræber han at
se dem i Verdenshistoriens Lys. Han gav allerede som ung sine
Ideer om Historieskrivningens Art og Væsen Udtryk i en Afhandling 
om «Historieskrivningens Udvikling» (1842), som med Grund
blev beundret. I øvrigt blev det snart den franske Historieskrivning, 
som især paavirkede ham. Saaledes har Aug. Thierry ved
at drage Nationalitetsprincippet frem i første Linje under
Betragtningen af Folkenes Historie haft megen Indflydelse paa ham, og
S. havde i sin Fremstillingsmaade, den klare, pointerede Stil uden
Bredde, ret ofte med tilspidsede Pointer, væsentlig franske
Forbilleder.

Det urolige og springende, der var over S.s Studier, stod i 
nøje Forbindelse med Uroen i hans private Liv. Han var 1852
bleven gift med Fanny Maria Ophelia Beutner, Datter af Kapitajn
S. N. B., men Ægtefællernes Samliv varede kun kort (de bleve
endelig skilte 1859). Savnet af et Hjem og hans uregelrette
Levevis lode ham daglig færdes i «Athenæum» og paa Kafeer, hvor
han imidlertid indsamlede mange af de Notitser, som han fik
Anvendelse for i sine Afhandlinger; for øvrigt var han en flittig
Læser i sin Studerestue og paa Bibliotheker, og han besad en
betydelig Litteraturkundskab.

Som Universitetslærer tilkommer der S. den Fortjeneste, at
han holdt Interessen for Verdenshistorien levende og hævdede de
store historiske Tankers Betydning, han henledte Opmærksomheden
paa den moderne Historieskrivning i Udlandet, og han formaaede
at sammenknytte det forgangne med Nutiden. Han havde gjærne
et godt besat Avditorium baade af akademiske Borgere og andre,
i det hans Foredrag var levende og ofte aandfuldt, hans Æmner
heldig valgte; derimod havde han kun anvendt ringe Omhu paa
Udarbejdelsen. S. var i øvrigt alt andet end ivrig i Varetagelsen
af sine Embedspligter. Han viste ingen Interesse for at vejlede de
studerende og egnede sig vel heller ikke hertil. Ogsaa over for
Kollegerne stod han noget fremmed og kølig, om han end
bevarede en ubetinget Højagtelse og Trofasthed over for enkelte ældre,
saaledes Werlauff, hvis Biografi han skrev (1861).

S. blev ogsaa kaldet til Deltagelse i det politiske Liv og
valgtes i Nyborg, hvor han gjennem sin Familie havde
Forbindelser, til Medlem af den grundlovgivende Rigsdag; han var
anbefalet baade af Herremænd og Bønder, hvad der er betegnende for
hans uklare Standpunkt. Han stemte for Grundloven, men indrykkede 
nogle Dage efter en Erklæring i «Berlingske Tidende»
om, at han misbilligede Repræsentationsmaaden, særlig Landstingets
Valgbarhedscensus. Senere valgtes han til Medlem af Rigsdagen
som Repræsentant for forskjellige Valgkredse 1853, 1855, 1858; han
hørte ikke fuldt hjemme i noget Parti, men stod de liberale
nærmest, ligesom han var varm Skandinav; hans Holdning var ofte
uberegnelig.

S. var 1859 bleven Medlem af Videnskabernes Selskab, 1860
af det kongl. danske Selskab for Fædrelandets Historie og Sprog;
han var i o. 40 Aar Medlem af Historisk Forenings Bestyrelse (fra
1870 dens Formand) og varmt interesseret for Foreningens
Virksomhed. S. døde 16. Dec. 1882. 
Erslew, Forf. Lex. 
Illustr. Tid. 28. Jan. 1883. 
Steenstrup, Historieskrivningen i Danm. i d. 19. Aarh. 
Vidar (Christiania) 1889, S. 547 ff.

<i>Johannes C. H. R. Steenstrup.</i>

</chapter><chapter name="Schiern, Niels Frederik Bernhard, 1789-1853, Overfinansbogholder">

<b>Schiern, Niels Frederik Bernhard,</b> 1789-1853, Overfinansbogholder, 
en Søn af Oberstlieutenant Johan Frederik Bardenfleth
S. (f. 1749 d. 1808) og Ingeborg Cecilie f. Jensen (f. 1761 d. 1830),
fødtes i Næstved 27. Nov. 1789, blev 1806 Student fra Odense
Kathedralskole, hengav sig i de følgende Aar med Iver til Studiet
af Mathematik og Astronomi og vandt saa vel 1811 som 1812
Universitetets Guldmedaille for Besvarelsen af 2 mathematiske
Prisopgaver. 1813 blev han uden at have taget Embedsexamen Adjunkt
ved Metropolitanskolen, men entledigedes 1819 fra dette Embede
for at kunne overtage Stillingen som Bogholder i Bureauet for de
udenlandske Betalinger. 1826 blev han Amtsforvalter i Nyborg
Amtstuedistrikt; 1840 forflyttedes han der fra til det tilsvarende
Embede i Kjøbenhavns Amt, og i Slutningen af 1848, da Sponneck
som Finansminister besluttede sig til at iværksætte en 
gjennemgribende Reform af Statens Bogholderivæsen, blev han kaldet 
til som Overfinansbogholder praktisk at gjennemføre denne Reform, i
Følge hvilken det hidtil i høj Grad splittede Regnskabsvæsen blev
afløst af et samtlige Statens Indtægter og Udgifter omfattende
Bogholderi. Han løste denne Opgave med stor Dygtighed, men døde
allerede 18. Febr. 1853. 1823 var han bleven Kammerraad, 1836
Justitsraad og 1852 Etatsraad. Han blev 1825 gift med Susanne
Margrethe Høst, f. Oxholm (s. VIII, 248), f. i Kjøbenhavn 4. Febr.
1786, d. 17. April 1845, en Datter af Kapitajnlieutenant i Søetaten
Jørgen O. og Ane Margrethe f. Abildgaard.

Erslew, Forf. Lex. 
Hundrup, Lærerstanden ved Metropolitanskolen S. 145 f.

<i>G. Kringelbach.</i>

</chapter><chapter name="Schifter, Andreas, 1779-1852, Søofficer">

<b>Schifter, Andreas,</b> 1779-1852, Søofficer, Søn af Kapitajn i
det asiatiske Kompagnis Tjeneste Chr. S. og Karen f. Ibsen, er
født i Kjøbenhavn 26. Avg. 1779. Han blev med Udmærkelse
Sekondlieutenant i Marinen 1798, avancerede 1804 til Premierlieutenant, 
1812 til Kapitajnlieutenant, 1814 til Kapitajn, blev 1829
Kommandørkapitajn, 1839 Kommandør, 1843 Kontre- og 1851
Viceadmiral. 1799-1801 var S. udkommanderet med Fregatten «Najaden»
i Middelhavet. Under nogle Forhandlinger, han ledede med Bejen
af Tunis, blev han af denne arresteret og holdt fangen i 3
Maaneder. Ved hans Tilbagekomst bestemtes han tillige med 3 andre
Officerer til Studering af Skibsbyggeri, men ved sine ualmindelige 
Evner distancerede han hurtig sine Kammerater. 1803 gik Fabrikmester 
Hohlenberg af; da S.s Studier imidlertid endnu ikke vare
tilendebragte, forblev Embedet foreløbig ubesat, men reserveredes
for S. Denne foretog 1807 en Studierejse, der begyndte i Sverige;
her overraskede Krigens Udbrud ham, hvorfor han maatte flygte
til Norge, hvor han dog strax kom i travl Virksomhed med
Bygning af Kanonbaade og andre Defensionsforanstaltninger. Efter
endt Hverv fortsatte S. sin Rejse til Holland, Frankrig og Italien;
først 1814 vendte han tilbage og ansattes nu som Fabrikmester
samt Medlem af Konstruktionskommissionen. Fra 1814-46 virkede
han i denne Stilling med megen Dygtighed og byggede 6 Linjeskibe, 
6 Fregatter og 14 mindre Skibe foruden 37 Kanonbaade: alle
udmærket gode Skibe, der bare Præget af S.s Evne til hurtig at
optage det nye og gode, Udviklingen bragte med sig. Det var
ligeledes S., der konstruerede den Type for Fyrskibe, der nærlig
benyttes den Dag i Dag. Efter en Studierejse til England, hvor
han lagde sig efter Dampskibskonstruktionen, byggede han 3 af
Marinens tidligste Hjuldampere. Ved Admiral Schønheyders
Afgang 1846 fra Admiralitetskollegiet overtog S. Stillingen som 2.
Militærdeputeret, 2 Aar senere avancerede han til 1. Deputeret,
men afgik kort Tid efter fra Kollegiet for at blive Holmens
Overekvipagemester (Chef for Orlogsværftet). Det faldt derved i hans
Lod 1848-50 at lede den store Krigsudrustning, der væsentligst
bestod af den Flaade, han selv havde skabt. Efter Krigen
overgik S. 1851 til aktiv Tjeneste ved Flaaden; her kom han dog ikke
til at spille nogen Rolle, thi allerede det paafølgende Aar, 31. Okt.
1852, afgik han ved Døden. 1836 blev han Kommandør af
Danebrog, 1849 Storkors. -- Ogsaa uden for Marinen virkede S. med
Dygtighed; han har saaledes udarbejdet Skibsmaalingsinstruktionen.
Som Medlem af Videnskabernes Selskab (siden 1829) ledede han
1831 ff. sammen med andre de artesiske Brøndboringer paa
Nyholm. -- S. blev 1803 gift med Christiane Bech, Datter af
Justitsraad A. B.

Dansk Pantheon 38. H.

<i>C. With.</i>

</chapter><chapter name="v. Schilden-Huitfeldt, Hans Heinrich Friccius, 1745-1816,
Kammerdeputeret">

<b>v. Schilden-Huitfeldt, Hans Heinrich Friccius,</b> 1745-1816,
Kammerdeputeret, fødtes 16. April 1745 i Hamborg. Faderen,
Landkansler i Hertugdømmerne Friedrich Carl Friccius (d. 1761),
ophøjedes efter at have ægtet Anna Henriette v. Schilden, en Datter
af den rige Godsejer Heinrich Andreas v. S. til Haseldorf og 
Haselau, i Rigsadelstanden med Navnet Friccius v. Schilden. Sønnen
studerede i Sorø og Gøttingen, udnævntes 1763 til Hofjunker og
1769 til Rejsekammerjunker. 1774 blev han Kammerherre og ansattes 
s. A. som Avskultant og 1776 som Deputeret i vestindisk-guineisk 
Rente- samt Generaltoldkammer. 1781 blev han Medlem
af Statsbalance- og Overskattedirektionen samt Deputeret i
Finanskollegiet og Rentekammeret. Nøje knyttet til Guldberg og hans
Parti blev han end videre i 1782 Medlem af Overdirektionen for
Banken, Jægermester i 1. holstenske Forstdistrikt samt Meddirektør
af det kongl. Handels- og Kanalkompagni for Danmark, Norge og
Hertugdømmerne. I Nov. 1783 udnævntes han til 1. Deputeret i
Rentekammeret og Medlem af Stutteri- og Kvægsygekommissionen
samt General-Vejkommissionen. 4. April 1784 udnævntes han til
Gehejmeraad, men efter Guldbergs Fald blev han i Maj fjærnet
fra alle sine Embeder med Undtagelse af Jægermesterstillingen. S.
flyttede nu til Haseldorf, som han ejede i Fællesskab med
Broderen Friedrich Christian v. S., Landraad og Amtmand i Steinburg.
Han ægtede 1. Nov. 1782 paa Clausholm Frederikke Juliane
Huitfeldt (f. 18. April 1757 d. 23. Marts 1819), Datter af Gehejmeraad
Matth. Wilh. H. (VIII, 163). Efter Svigerfaderen arvede han
Clausholm og blev efter Broderens Død 1804 Eneejer af de rige
Marskgodser Haseldorf, Haselau, Heustaken og Idenburg og oprettede
af disse Ejendomme henholdsvis et jysk og et holstensk
Fideikommis. 1805 føjede han det Huitfeldtske Navn og Vaaben til sit.
1808 udnævntes han til Gehejmekonferensraad; 1782 havde han faaet
det hvide Baand. S. døde barnløs paa Haseldorf 31. Jan. 1816.
Han var en meget kundskabsrig Mand med alsidige Interesser,
hvorom hans omfattende Korrespondance og Dagbøger aflægge
Vidnesbyrd. Ved Siden heraf var han en udpræget nydelseslysten
Natur.                                                                                 

<i>Louis Bobé.</i>

</chapter><chapter name="Schimmelmann, Heinrich Carl</b> Greve, 1724-82, Handelsmand og Statsmand">

<b>Schimmelmann, Heinrich Carl</b> Greve, 1724-82, Handelsmand 
og Statsmand. Han var født 13. Juli 1724 i Demmin i Pommern, 
hvor hans Fader var Kjøbmand. Efter al Sandsynlighed fik
han ikke anden Undervisning end den, en Dreng den Gang kunde
faa i en lille tysk By; men han havde i sin energiske og virkelystne 
Personlighed en Kraft, der efterhaanden bragte ham vidt i
Verden. Han søgte snart at bane sig en selvstændig Vej som
Handelsmand, og han var af dem, der ikke vare bange for at
vove noget og ej heller bleve skræmmede, naar det gik galt, men 
hurtig kom paa Benene igjen. Adskilligt er uklart over den Maade,
hvorpaa han arbejdede sig frem. Det synes dog nogenlunde sikkert, 
at han, efter at have lært Handelen i Stettin, fandt Lejlighed
til at blive Leverandør til den preussiske Hær under den 2.
schlesiske Krig og tjente godt derved; men han mistede, hvad han
havde tjent, ved at blive fanget af sachsiske Ulaner. Snart efter
slog han sig dog op i Dresden, hvor han tjente ganske godt ved
at faa en Materialhandel i Gang. Her ægtede han 4. Marts 1747,
altsaa knap 23 Aar gammel, den næppe 17aarige Caroline
Tugendreich Friedeborn, og det gav ham et godt Skub frem, at han
(1755) forpagtede Generalaccisen i Kursachsen; men endnu
fordelagtigere var det for ham, at han kunde overtage Leverancer 
til den preussiske Hær i Aaret 1756, ligesom det ogsaa var et godt
Kup, at han under Frederik den stores Okkupation af Sachsen i
dette Aar kjøbte Porcellænsfabrikken i Meissen af ham for siden
at sælge den igjen med betydelig Fordel.

Men Forholdene i Mellemtyskland, hvor Syvaarskrigen rasede,
vare ham for brogede, og han, der allerede nu havde tjent en stor
Formue, flyttede 1759 til Hamborg, i Nærheden af hvilken By han
kjøbte Godset Ahrensburg paa holstensk Grund. Her i Hamborg
begyndte saa en Forbindelse imellem ham og den dansk-norske
Regering, hvis vigtigste Mand, den ældre Bernstorff, snart blev
klar paa, hvilken Gavn S.s iøjnefaldende Kjøbmandsbegavelse kunde
yde under Statens daværende vanskelige finansielle Forhold. S.
paa sin Side stillede sig gjærne i et nært Forhold til Regeringen
i Kjøbenhavn for at nytte den Brug, han saa at den havde for
ham, til at vinde ydre Glans og Anseelse og for tillige at drive
fordelagtig Handel, skjærmet af dens Nevtralitetspolitik. De
Forhandlinger, der aabnedes, førte hurtig til, at S. (1761) blev
adjungeret den daværende danske Statsafsending i Hamborg, v. Johnn,
med Ret til at blive hans Efterfølger, og snart efter blev han
ogsaa udnævnt til Generalkommerceintendant. At han vilde knytte
sig nøje til Danmark-Norge, viste han ved at kjøbe det Berckentinske 
Palais i Bredgade (det nuværende Koncertpalais) og Baroniet
Lindenborg i Jylland. Regeringen gjorde ham til Baron og Ridder
af Danebrog (1762).

Det var, synes det, en glimrende ydre Stilling, denne Mand
med den ret æventyrlige Fortid saaledes vandt sig. Men han
gjorde unægtelig ogsaa Fyldest derfor ved de Tjenester, han i
Løbet af faa Aar formaaede at yde. Statens finansielle Stilling 
var netop paa denne Tid stærkt rystet, især paa Grund af de
store Udgifter, det havde voldt i flere Aar at holde en Styrke
paa 20-25000 Mand paa Benene i Holsten, og de endnu større,
som man maatte paatage sig for at kunne møde den Krigsfare,
der i Foraaret 1762 truede fra Ruslands Side efter Peter III's
Tronbestigelse. Oven i Kjøbet var det et Tidspunkt, da, som
Bernstorff ytrede, det var, som om Pengene vare forsvundne fra Jordens
Overflade, i den Grad døjede man med at faa rejst, om det saa
var ubetydelige Statslaan. Man havde stræbt at slaa sig igjennem
ved at hæve store Summer hos Kjøbenhavns Bank, der ikke mente
at kunne vægre sig ved at yde disse Laan, men kun kunde skaffe
dem til Veje ved at fabrikere Papirpenge i Millionvis, og derved
var dens Stilling bleven rystet paa det alvorligste. Finansielle
Kapaciteter, der havde Dygtighed og personlig Kredit til at raade
Bod paa de truende Ulykker, havde man ingen af. Men det var
en saadan, man nu fandt i S. Det lykkedes ham virkelig ved sit
store Talent og det Ry, han havde for at være en hovedrig Mand,
at faa sluttet flere udenlandske Laan dels til Banken og dels til
Staten, og det paa Vilkaar, der maatte siges at være paafaldende
gunstige. Efter at han ved disse Laan til Banken havde skaffet
den Pusterum til at komme over den værste øjeblikkelige Fare,
satte han ved nye Statslaan Regeringen i Stand til at betale den
en stor Del af, hvad den skyldte den, saaledes at den Fare drev
over, der truede den og Pengemarkedet her hjemme (Aarene 1762-65). 
Ogsaa af sin egen Formue ydede S. lejlighedsvis Forstrækninger.

Haand i Haand hermed havde han, hvad der var ganske nødvendigt, 
gjort Forsøg paa at skaffe nye Statsindtægter af Betydning; 
men medens der havde maattet udfoldes en overordnet
Dygtighed for at faa Laanene bragte i Stand, vare Vejene til at
skaffe nye Indtægter kun de gamle, velkjendte, at sælge
Krongodser og paalægge nye Skatter. Hvad han i sidste Henseende
greb til, var den saakaldte Extraskat af 23. Sept. 1762. Det var
en Personskat (Kopskat), en Skat, der var yderst brutal og ubillig
i sit Princip, i det den ramte den fattige Arbejder lige saa godt
som den rige og den, der havde Børn, haardere end den, der
ingen havde. Ganske vist var den nem at opkræve, og det vilde
have voldt store Bryderier at gjennemføre en Indkomstskat eller
Formueskat efter billige Grundsætninger; men den Haardhed imod
de lidet formuende, der gaar igjennem den, er næsten uhyggelig. 
Derfor vakte den ogsaa stor Forbitrelse, paa sine Steder ligefrem
Uroligheder, og den tyngede i den følgende Tid haardt paa
adskillige Statsmænds Samvittighed.

Iblandt disse var S. dog ikke. Denne Skat var betegnende
for en Side af hans Karakter. Man har ved ham, som det
træffende er sagt, altid at gjøre med Forretningsmanden. Lige saa
talentfuld og energisk han var, lige saa praktisk han saa paa
Tingene, lige saa hensynsløs var han i sin Færd. I personlige
Forhold fattedes det ham i høj Grad paa fin Følelse, og selv Mænd,
der satte stor Pris paa ham, som f. Ex. Bernstorfferne, kunde være
ved at flyve i Flint over, hvad han kunde byde dem, og han var
ikke mindre en haard Mand, hvor det gjaldt om at fremme, hvad
han mente vilde være nyttigt. Derfor kunde det ikke falde ham
ind, at humane Hensyn kunde træde i Vejen for, hvad Staten
maatte antages at behøve, og ganske sikkert indbragte Extraskatten
ret betydeligt. I det hele maa det erkjendes, at ad de Veje, som
han fulgte, opnaaede han, hvad der var store Goder, at styrke
Statens Kredit og skaffe Pengemarkedet Fasthed.

Paabudet om Extraskatten bevirkede, at der 2. Dec. 1762 blev
nedsat en egen saakaldet Overskattedirektion, der fik at gjøre med
den og i det hele med, hvad der vedrørte Statsgjælden. Som
Medlem af den blev han i Virkeligheden den raadende paa dette
vigtige Omraade, og med Undtagelse af en kort Tid havde han
derigjennem en overlegen Indflydelse paa Finansstyrelsen i den
følgende Tid lige indtil sin Død. Hertil kan der føjes, om det
end er mindre vigtigt, at han, der 10. Juni 1768 havde faaet Titel
af Skatmester, 13. April 1769 stilledes i Spidsen for Skatkammeret,
en ny Institution, der da blev oprettet og fik det Hverv at bestyre
visse Kapitaler, som skulde være et Slags Reservefond for
paakommende uforudsete Tilfældes Skyld.

Men alt dette var kun den ene Side af hans Virksomhed.
Det var den Gang en fast Overbevisning hos mangfoldige, at ved
at fremme Industri og endnu mere Handel naaede man hurtigst
og lettest at ophjælpe et Lands Hjælpekilder. S. delte ganske
denne Opfattelse. Men hvad Industrien angaar, var det dog
nærmest ved sin private Virksomhed, at han fik Betydning. Efter at
han nemlig havde afkjøbt Staten dens Plantager i Vestindien og
et dertil knyttet stort Raffinaderi i Kjøbenhavn for 400000 Rdl.,
en Sum, der ret vel svarede til, hvad det var muligt at faa for
disse Ejendomme, drev han en betydelig Forretning fra dette 

Raffinaderi, og i 1768 afkjøbte han ligeledes Staten Geværfabrikken
Hammermøllen nord for Helsingør for 70000 Rdl. Derimod var
det afgjort Handelen, han ved sin offentlige Virksomhed mest søgte
at fremme. Der er med rette gjort opmærksom paa, at S. mente,
at naar det overhovedet altid er vigtigt for et Land at have en
gunstig Handelsbalance over for Udlandet, gjaldt det særlig ved
en Stat som den dansk-norske, hvor Papirpenge dannede saa
godt som det eneste Omsætningsmiddel; der vilde man kun ad
den Vej kunne hindre, at Landets Penge tabte i Kredit over for
Udlandet, og at Vexelkursen forværredes. At Handelens
Udvikling tillige vilde forøge Velstanden her hjemme og derved ogsaa
Skatteevnen og Statens Indtægter, er en Selvfølge.

Hele denne vigtige Sag fik han saa at sige paa Embeds Vegne
at gjøre med, da han 7. Marts 1767 blev Deputeret i
Kommercekollegiet, og da han n. Dec. s. A. fik Sæde i en Kommission,,
der da blev oprettet, den saakaldte Balancekommission, som baade
skulde undersøge Landets Finanser og dets Handelsbalance.
Allerede før ham havde kjøbenhavnske Kjøbmænd set, at det paa
Grund af den Mangel paa naturlige Udførselsvarer, som særlig
Kongeriget Danmark leds af, var nødvendigt at skabe en
Transit-handel med oversøiske Varer, og dette havde blandt andet
fremkaldt Dannelsen af det asiatiske Kompagni. Nu vilde S. gaa videre
i samme Spor, særlig ved at forøge Transithandelen for
Kjøbenhavns Vedkommende, og han virkede derfor for at faa en Frihavn
anlagt ved denne By, en Tanke, som de kjøbenhavnske
Handelsmænd ogsaa grebe, og som vistnok vilde være bleven gjort til
Virkelighed, saafremt ikke Struensee var kommen imellem.

I Modsætning til Handelsinteresserne laa aabenbart Sans for
Landboforholdene S. fjærnere, thi da han 30. Marts 1768 havde
faaet Sæde i General-Landvæsenskollegiet, der netop skulde have
sin Virksomhed paa dette Omraade, viste han, skjønt til en vis
Grad reformvenlig, kun liden Iver for Kollegiets Sager.

Samtidig med sin omfattende Virksomhed indtog S. en i alle
Maader glimrende Stilling i det sociale Liv. I sit Palais i
Kjøbenhavn førte han om Vinteren et stort Hus, hvor hans Hustru, en
højst indtagende Verdensdame, forstod at glimre i pragtfulde
Selskaber, og hvor der endog efter særlig kongelig Tilladelse blev
givet Maskerader; Sommeren tilbragte Familien sædvanlig paa det
rigt udstyrede Ahrensburg i Holsten. Sin personlige Omgang fandt
S. nærmest i den Statsmandskreds, hvis Midtpunkt den ældre 
Bernstorff var, og ligesom dennes Ledelse af den ydre Politik godt
faldt i Traad med den Iver, han selv viste for at udvikle Handelen, 
saaledes samstemmede han ogsaa fuldt med Bernstorffs Politik,
hvad det gottorpske Spørgsmaal angik, og han kom paa en Maade
til at virke paa det politiske Omraade, da han var Medunderhandler 
ved et Forlig, der 27. Maj 1768 blev sluttet imellem
Hamborg paa den ene Side, Danmark og Gottorp paa den anden.

Under de mangfoldige Berøringer, hvori han ved sin 
forskjelligartede Virksomhed kom med Christian VII -- han var ogsaa
med paa dennes Udenlandsrejse 1768 --, vandt han en ret betydelig 
Indflydelse hos denne. Dette hang vistnok for en ikke ringe 
Del sammen med, at Kongen havde en meget stor Respekt for
hans finansielle Visdom, og han tilkaldte ham derfor ogsaa ved
Overvejelser, der fandt Sted om, hvor meget der kunde kostes paa
Hæren; men S. forstod aabenbart tillige ganske anderledes personlig 
at imponere Kongen, end Bernstorff nogen Sinde formaaede,
og det var saaledes ham, der maatte til for at faa Kongen i
Begyndelsen af 1768 til at sende den berygtede Støvlet-Cathrine bort
fra Kjøbenhavn. Men for øvrigt var S.s Stilling i det hele ikke
alene et Vidnesbyrd om den Magt, en energisk og paa sit Omraade 
genial Mand kunde udøve, men ogsaa om Pengenes Betydning; 
thi den hvilede i ikke ringe Grad paa, at han var den rige
Bankier og Kjøbmand, og der fremkom derved det i og for sig
besynderlige og lidet heldige Forhold, at den samme Mand, der
skulde give Raad som Finansembedsmand, tillige tjente Penge som
Bankier for Staten og som Laangiver til den. Naar Fjender have
sigtet ham saa omtrent for at have plyndret Statskassen for at mele
sin egen Kage, er det Bagvaskelser; men at han nyttede sin
officielle Stilling til Gavn for sig som Kjøbmand, vil umulig kunne
nægtes, og dette tog sig ikke altid heldig ud.

Midt under hans stedse stigende Indflydelse kom Struenseetiden. 
Det var Mændene af hans Kreds, der nu bleve styrtede,
og man skulde da have troet, at det var gaaet ham paa samme
Maade; men det skete ikke. De nye Magthavere havde nemlig
foreløbig god Brug for ham, og han fra sin Side var alt andet
end Følelsespolitiker. Saaledes som han i det mindste fremstillede
Forholdet for politiske Venner, mente han at have at vælge
imellem at bryde alle sine Forbindelser med Staten og forlade dens
Tjeneste eller at begive sig til Hoffet for at se, hvorledes man der
vilde stille sig til ham og saa vidt det stod til ham, frelse 
Levningerne af, hvad han havde virket til at grundlægge, og, kunne
vi føje til, sikre sig de Fordele, som endnu kunde vindes. Han
valgte derfor at gjøre gode Miner til slet Spil og saa vidt muligt
være Hofmanden under de nye Forhold, hvad der lykkedes over
al Forventning paa Grund af den Velvilje, med hvilken Struensee
og hans Venner kom ham i Møde. Bl. a. blev han gjort til
Medlem af den Gehejmekonferens, som Struensee nedsatte 28. Dec. 1770,
og hvis Hovedopgave var at afgive Betænkning om finansielle
Hovedspørgsmaal. Ligesom han i sin Gjerning virkede sammen
med den nye Tids Mænd, saaledes lod han sit Hus ikke mindre
nu være i Festglans, end det før havde været, og han fandt sig
rolig i -- for saa vidt han ikke opmuntrede dertil --, at hans
Hustru kom til at indtage en fremragende Plads iblandt Damerne
i Caroline Mathildes Kreds; hun var en af de første, der fik dennes
Orden, Mathilde-Ordenen.

S.s Forhold til hans gamle Venner maatte naturligvis blive
paavirket heraf. Hvor tilbøjelig den ældre Bernstorff end var til
at opfatte ham fra den gunstigste Side, følte dog ogsaa han en
Tid, at S. nu var ved at blive fremmed for ham, og adskillige af
Kredsen dømte ret strængt om hans Færd, i det det ganske særlig
harmede dem at se Fru S. ved Dronningens Fødder. Men i
Længden var Forbindelsen imellem Struensee og S. dog umulig, thi at
bøje sig for Doktoren fra Altona maatte blive en Mand som S.
modbydeligt, og der var desuden alt for meget i Struensees Færd,
der vakte hans Forbitrelse, medens paa den anden Side Struensee
helst, saa snart det lod sig gjøre, vilde være fri for en Mand, som
han vidste at han i Længden ikke kunde beherske. Allerede i
Foraaret 1771 begyndte S. at trække sig ud af sine Pengeforhold
til Staten, og da omtrent samtidig Skatkammeret hævedes (18.
April), ligesom ud paa Sommeren det samme skete med Kommercekollegiet 
(18. Juli), og i det hele Finansstyrelsen omordnedes
for at lægges under nye Mænd, var S.s Rolle foreløbig forbi. Men
som forsigtig Mand lod han det dog ikke komme til et aabent
Brud, og man saa ham i Vinteren 1771-72 paa vanlig Vis holde
Fester i sit Hus, hvad der dog ikke hindrede ham, som havde et
klart Blik for det skrøbelige i Struensees Stilling, i atter stærkt 
at nærme sig til Mændene af sin gamle Kreds for med dem efter
Evne at sukke over og endnu mere at skumle over Skandalerne
ved Hoffet.

Da saa Struensee faldt, kom Tiden for ham til paa ny at 
gjøre sin Indflydelse gjældende i den saakaldte Guldbergske Tid,
og det paa visse Maader mere end nogen Sinde. Rent ydre set
knyttede hans Magt sig mest til Stillingen som Medlem af
Overskattedirektionen, og hertil kom, at han i 1772 fik Sæde i en da
oprettet extraordinær Finanskommission (29. Okt.), der foruden at
undersøge, hvad der kunde tjene til Forbedring af Finansernes
Stilling, tillige inddrog under sine Overvejelser, hvad der kunde
udvikle Landets Hjælpekilder og Skatteevne. Hertil kan saa ogsaa
føjes, at Skatkammeret gjenoprettedes 3. Juni 1773, og at han blev
Lederen af dette. Som ydre Udmærkelser maa desuden mærkes,
at han 1773 blev Ridder af Elefanten og i 1779 optaget i den
danske Lensgrevestand.

Datidens Aktstykker vise klart, paa hvor mange Punkter S.
greb ind i denne Tid. Han havde strax i Begyndelsen stor
Indflydelse paa, at A. P. Bernstorff blev kaldt tilbage, og paa, at
Osten blev fjærnet fra Gehejmestatsraadet i Foraaret 1773, ligesom
han, der var med i Forhandlingen om Mageskiftets Gjennem førelse
i Efteraaret 1773, her fra sin Side virkede med til, at den yngre
Bernstorff kom i Spidsen for det tyske Kancelli. Denne Statsmand, 
der satte hans Begavelse overordentlig højt og havde langt
mere Lyst til at se paa Lyssiderne i hans Personlighed end paa hans
Mangler, nemlig hans Hensynsløshed, hans temmelig materialistiske
Livssyn og hans overlegne Tone, var aabenbart den, der stod ham
nærmest, og med ham drøftede han sine forskjellige finansielle
Planer. En Frugt af disse Overvejelser var den saa tit omtalte
Overtagelse fra Statens Side af Banken, saaledes at den fra nu af
blev en Statsbank (Marts 1773), et Skridt, ved hvilket for øvrigt
S., da det kom til Stykket, havde flere Betænkeligheder end
Bernstorff. Da Banken snart blev henlagt under Overskattedirektionen,
var det i Virkeligheden det samme som, at den kom under S.s
personlige Styrelse, og det var da ogsaa ham, der ledede dens
Operationer i de følgende Aar indtil hans Død.

Samtidig greb han paa mange Maader ind i Finansernes
Styrelse, uagtet han slet ikke havde Sæde i Finanskollegiet. A. P.
Bernstorff taler i sine Breve flere Steder om det utrolige Arbejde,
S. ydede, han skildrer med megen Sympathi den Enevælde, han
udøvede ved Fastsættelsen af alle varige Udgifter, saaledes at han
alene fastslog alle Reglementer paa det finansielle Felt, og han
viser, hvorledes S. indvirkede paa forskjellige Kollegier. «Han er»,
hedder det saaledes hos ham, «Sjælen i alt nyt, der sker i 
Departementerne, han holder dem i Aande og vækker dem af Søvne»,
eller, som han ogsaa udtrykker det, «S. er Sjælen i alt, hvad der
sker i Statens indre Sager. Selv hvor der er truffet Beslutninger
uden ham, er det, som om det var ham, der fremskyndede
Udførelsen deraf».

Naturligvis kunde han ikke optræde med en saadan Myndighed 
og trodse den personlige Uvilje, han nødvendigvis maatte
vække hos forskjellige, naar han ikke havde Rygstød for oven.
Men her havde han det Held, at han forstod at holde sig gode
Venner med baade Enkedronningen, Arveprinsen og endnu mere
med Guldberg. Ligesom denne satte stor Pris paa S., hvis
Meninger om Finanser og Handel han tilegnede sig -- og outrerede,
saaledes holdt S., i det mindste indtil Bernstorffs Afskedigelse 1780,
meget af Guldberg og kunde godt arbejde sammen med denne.
Virkningen af dette Samarbejde viste sig stærkt paa Handelspolitikkens 
Omraade. Det var nemlig efter en overordentlig stor
Maalestok, at Beskyttelsessystemet blev gjennemført i den
Guldbergske Tid som ved Industrien saaledes ogsaa ved Handelen, og
hertil kom endog det, at Staten selv virkede som stor Grosserer
og stor Skibsreder. Det blev besluttet, at Regeringen skulde lægge
sig efter at drive Fiskeri i større Stil i Havene nord paa og
desuden baade Hval- og Sælhundefangst, hvilke Foretagender bleve
knyttede sammen med den kongl. grønlandske og islandske Handel, 
og desuden optraadte Staten ogsaa som drivende Skibsbyggen
efter stor Maalestok. For alt dette har Guldberg vitterlig vist stor
Iver; men der kan efter hele S.s Stilling med Hensyn til, hvad der
havde økonomisk Betydning, og den uhyre Avtoritet, han havde
paa dette Omraade, i Forbindelse med den Respekt, som Guldberg
havde for ham, ikke være Skygge af Tvivl om, at det fortrinsvis
er ham, der har Ansvaret eller Æren, hvad man vil, for Regeringens 
Holdning i disse Henseender. Og dette gjælder da ogsaa
om et enkelt Foretagende, der udførtes i denne Tid og mentes at
skulle faa stor Betydning for Handelen, nemlig Gravningen af
den saakaldte slesvig-holstenske Kanal fra Kieler-Fjord til Ejderens
nedre Løb.

I Slutningen af 70erne begyndte S.s Helbred at vakle, og
under hans Sygelighed pinte det ham stærkt, naar han saa, at de
lyse Forhaabninger, som han havde haft om gode finansielle
Forhold for Danmark, bleve skuffede, naar Bankens Sedler faldt i
Kurs, og allermest, at han i 1780 maatte se A. P. Bernstorff blive 
afskediget; men som han var lige utrættelig i sit Arbejde, saaledes
fandt han en Trøst i dette. Imidlertid tog Sygeligheden til, og
ikke mere end 58 Aar gammel døde han 15. Febr. 1782. Sin
Sjælsstyrke bevarede han til det sidste, og hvor stærkt han end
havde været optaget af Livets ydre Forhold, hang han ikke ved
Livet. Hans sidste Timer vare helligede Bøn til Gud, kjærlige
Ord til hans nærmeste og tillige til Tanker om Statens Vel og
Fremtid.

Dette sidste er det værdt at lægge Mærke til, thi hvor meget
der end var i ham af Kjøbmanden, som forstod at se paa sin
Fordel, var der dog ikke lidt i ham af Statsmanden, for hvem det
var en hellig Pligt at fremme det Lands Tarv, som han havde
sluttet sig til. A. P. Bernstorff udtalte om ham efter hans Død,
at han til Trods for store Fejl var en saare stor Mand. Der kan
ej heller være Tvivl om, at han ved sin Færd i de første Aar
efter sin Indflytning her til Landet indlagde sig Fortjenester af den
største Betydning ved at frelse Staten af en overordentlig stor
finansiel Fare, og det staar lige saa fast, at han paa mange
Punkter ogsaa senere viste en overordnet Dygtighed. Men de
hidsige Angreb, der ere gjorte paa hans Minde, have for saa
vidt ikke været uden delvis Berettigelse, som Statens Overtagelse
af Banken 1773, om den end i Øjeblikket bragte store finansielle
Fordele, dog i Længden blev fordærvelig ved den Fristelse, den
bragte til at nytte Udstedelsen af Banksedler som et Hjælpemiddel,
naar man havde Brug for Penge, og det er umuligt at sige andet
end, at den Maade, hvorpaa han lod Staten gribe ind i de økonomiske 
Forhold, allerede i hans Tid havde begyndt at vise sig mislig.

I sit Ægteskab havde S. 9 Børn, 6 Sønner og 3 Døtre. Den
ældste af denne Børneflok var den ndfr. omtalte H. E. Greve S.

Høst, Clio I, 2, 3 ff.
J. Schovelin,  Fra den danske Handels Empire.

<i>E. Holm.</i>

</chapter><chapter name="Schimmelmann, Heinrich Ernst Greve, 1747-1831, Statsmand">

<b>Schimmelmann, Heinrich Ernst</b> Greve, 1747-1831, Statsmand. 
Han var ældste Søn af førnævnte Skatmester H. C. Greve
S. og fødtes 4. Dec. 1747 i Dresden. Under Ledelse af den senere
Lottoadministrator L. F. Zagel rejste han udenlands, lærte i Genf
Necker at kjende og fattede Beundring for dennes Finanssystem,
berejste England, [Frankrig og Norditalien, hvorfra han vendte
tilbage i Efteraaret 1767. Hans Hu stod til fortsatte videnskabelige
Studier, men Faderen bestemte ham til Statstjenesten. I Sommeren 

1771 berejste han Norge, og Kjærligheden til dette Land forlod
ham aldrig siden. Efter Dronning Caroline Mathildes Forvisning
sluttede han sig til det af Englænderen Wraxall dannede hemmelige 
Forbund til hendes Gjenindsættelse, en Plan, der dog ikke
modnedes. 1773 blev han Medlem af Overskattedirektionen og
Deputeret i Kommercekollegiet samt 1775 Assessor i 
Skatkammerdirektionen. Aaret efter udnævntes han til 1. Deputeret i 
det nævnte Kollegium samt tillige til Deputeret i Finanskollegiet. I
April 1781 afgik han fra denne sidste Stilling, men blev Aaret
efter Kommerceminister og Medlem af Bankdirektionen og den
extraordinære Finanskommission. Saa længe Faderen levede, der
i Karakter og Livsanskuelse dannede en fuldkommen Modsætning
til sin udpræget ideelt anlagte Søn, arbejdede Ernst S. ivrig og
ihærdig, men kun lidet paaskjønnet, til Gavn for Danmarks
Handel og Industri.

18. Sept. 1775 holdt han Bryllup med Emilie Caroline Christiane 
Rigsgrevinde Rantzau (f. 2. Juni 1752 i Burg paa Femern,
d. 6. Febr. 1780), Datter af General og Kommandant i Glückstadt
Ditlev Carl Rigsgreve R. og Gisela Christiane f. v. Stammer. Med
hende, der af alle samtidige skildres som en ualmindelig tiltalende,
lys og fager Kvindeskikkelse, levede han et meget lykkeligt, men
kun kort Samliv. Indskriften paa Støtten ved «Emilies Kilde» -- 
opkaldt efter hende -- uden for hans Landsted «Sølyst» ved
Klampenborg, der skiftevis med Hellebækgaard tjente ham til
Sommerbolig, taler endnu til den vejfarende om hans dybe Sorg ved
hendes Død. Til hendes Ære skrev Pram sin Digtning «Emilies
Kilde», og F. L. Stolberg, hendes Ven og Beundrer, sin en Gang
saa berømte Ode «Hellebeck».

Ved Faderens Død 1782 arvede S. Grevskabet Lindenborg og
blev Medejer af Plantagerne i Vestindien. Kort efter indgik han
Ægteskab med Charlotte Schubart (s. ndfr.). Begge hans
Ægteskaber vare barnløse. Saa vel i sit Palais i Bredgade som paa
«Sølyst» førte han indtil hendes Død 1816 og senere endnu 1824-31 
et glimrende Hus, hvor alt samledes, hvad Danmark ejede
af fremragende Personligheder i Videnskabens, Kunstens og
Litteraturens Verden. Det blev et Fristed for de forskjelligste
Interesser, her udvexledes Tanker, der fik stor Betydning for vort
Aandsliv, og mangen lovende Begavelse udvikledes her i Omgang med
saa mange ypperlige Mænd og Kvinder.

Med sine trofaste Venner A. P. Bernstorff og C. D. F. 
Reventlow dannede S. i Aarene 1773-84 Oppositionen mod den
Guldbergske Styrelse og afgik i Avg. 1783 sammen med Stampe,
Reventlow og C. F. Numsen fra Bankdirektionen. S. og Svogeren
Grev J. L. Reventlow vare de første, hvem Schlanbusch drog ind
i de mellem Kronprinsen og A. P. Bernstorff tilvejebragte hemmelige 
Forhandlinger, der førte til Statskuppet 14. April 1784, t hvilket
S. tog virksom Del. Efter Bernstorffs Tilbagekaldelse udnævntes
S. 2. Juni til 1. Deputeret i Finanskollegiet, Medlem af
Skatkammer- og Overbankdirektionen samt faa Dage senere til
Finansminister. 1788 blev han Statsminister og fik 1790 Elefantordenen.

Efter Regeringsforandringen gjaldt det at omordne Pengevæsenet, 
der befandt sig i en meget mislig Tilstand. Allerede 1785
kunde S. offentlig forelægge sin store Finansplan, i Følge hvilken
hele Statsgjælden, o. 24 Mill. Rdl., skulde være af betalt 1815.
Seddelmængden (o. 15 Mill.), som S. alt 1781 havde betegnet som
«den evige Løgn», skulde atter gjøres indløselig og nye Sedler
kun udstedes mod fuld Valuta i ædelt Metal eller let realisable
Effekter. Til Forrentningen af Statsgjælden oprettedes en særlig
Rentefond og til dens Afdrag en synkende Fond. Fællesskabet
mellem Banken og Statskassen skulde ophæves. Den stort og
skarpsindig anlagte Plan gjør i høj Grad S. Ære, selv om den ikke
stod sin Prøve under de tunge Ulykker, der hjemsøgte Danmark.
I Altona oprettedes 1788 Speciesbanken, der holdt sig i usvækket
Kredit indtil 1812. Den korte Krig 1788 medførte alt en Udgift
paa 7 Mill., og Seddelkursen gik betydelig tilbage. 1791 oprettedes 
den dansk-norske Speciesbank, der styrkede Publikums Tillid
til Finansstyrelsen. De gode Aar i 90erne med gunstige
Handelsforhold, fremmede ved de vigtige Forordninger af 1788 om
Frihandelen, af 1793 om Kreditoplag og især Toldforordningen
af 1797, for hvilken S. selv tilregnede sig Æren, bragte Opsving i
alle Forhold.

Under den store Handelsperiode fik S. Lejlighed til at sikre
sig et uforglemmeligt Navn som Ophavsmanden til Negerhandelens
Afskaffelse i de danske Besiddelser i Guinea og Vestindien. Det
skyldes ham, ikke A. P. Bernstorff, at Danmark først af alle Stater
i Evropa bragte denne humane Tanke til Udførelse. Som Ejer af
store Plantager paa St. Croix havde han tidlig haft Opmærksomheden 
henvendt paa Negrenes sørgelige Kaar. De fleste Slaver,
der arbejdede paa de dansk-vestindiske Øer, opkjøbtes i Guinea.
Under den lange Rejse der hen lede Negrene ofte store Pinsler. 
1778-87 indkjøbtes over 5000 Slaver. I sin paa Foranledning af
S. 1787 afgivne Betænkning fraraadede den vestindiske Regering
bestemt Slavehandelens Ophævelse med den Motivering, at
Danmark ikke var rigt nok dertil, og at «denne Ære maatte
forbeholdes en større Nation og en heldigere Tidsalder». S. lod sig
dog ikke afskrække heraf, men fik 1791 nedsat en Kommission,
dahnet af ham, Statsministrene Scheel og Brandt m. fl., til Drøftelse
af Sagen. Hans omhyggelig gjennemtænkte, af ægte Menneskekjærlighed 
prægede Forestilling havde den mindeværdige Forordning 
af 16. Marts 1792 til Følge, der bestemte, at Negerhandelen
for Danmarks Vedkommende skulde ophøre fra 1803. I Mellemtiden 
skulde man betrygge Negrene mod voldelige Overgreb og
arbejde paa deres Opdragelse og Undervisning. For at forbedre
Negrenes Kaar i Guinea og tillige at udvide Danmarks
Landomraade her udsendte S. 1788-89 den dygtige og humane
Kolonisator P. E. Isert, der indkjøbte store Landstrækninger paa
Guineakysten, hvor han lod opføre Bygninger til Brug ved Landets
Opdyrkning; men des værre lagde hans tidlige Død alle S.s
Forhaabninger øde. En anden af S. foranlediget Sendelse til
Vestindien fik et lignende sørgeligt Udfald.

Et stort og frugtbringende Arbejde udførte S. i de mange
Kommissioner og Direktioner, af hvilke han ikke alene var
Medlem, men i de fleste Tilfælde den ledende Mand. 1778 blev han
Direktør for det vestindiske Kompagni. 1785 blev han Formand i
Kommissionen angaaende Islands almindelige Væsen. 1780-1804
var han Medlem af Kanalkommissionen. Som Finansminister havde
han Sæde i den i Anledning af den nye Hærordning af Dec. 1784
nedsatte store Kommission. Særlig som Meddirektør af Fonden ad
usus publicos i det lange Tidsrum 1784-1831 har han udfoldet en
højst fortjenstfuld Virksomhed. 1796-1829 var han Medlem af
Kommissionen til Oprettelse af et Musæum for Naturvidenskaberne.
Fra 1789 sad han i Kommissionen til de danske Almueskolers
bedre Indretning og blev 1791 Meddirektør for Blaagaards
Seminarium. Som Beundrer af Pestalozzis Methode, for hvis Indførelse
her i Landet han var meget virksom, fik han Riber og Strøm
sendt til Udlandet. 1793 fik han sammen med Chr. Brandt det
Hverv at undersøge den kongl. Porcellænsfabriks Forhold. 1786
blev han Meddirektør af Postpensionskassen. Fra 1800 var han
Medlem af den afrikanske Konsulatsdirektion. Desuden var han
Meddirektør for det Classenske Fideikommis og Patron for St. Petri 
og for Frederiks Kirke i Kjøbenhavn. 1815 blev han Præsident
for Bibelselskabet, der skylder hans nidkjære Ledelse meget. 
1797-1831 var han Præsident i Videnskabernes Selskab.

Der var saaledes ikke levnet S. megen Tid til Varetagelsen
af hans private Anliggender. 1798 kjøbte han Gudumlund, som
han indlemmede i Grevskabet Lindenborg. Her fortsatte han F.
Buchwalds Kanalarbejder og Fabrikanlæg (s. III, 222) og oprettede
Tegl-, Glas- og Saltværker, et Sæbesyderi samt en Stentøjs- og
Fajancefabrik. 1800 kjøbte han Brede Kobberværk og erhvervede
Papirfabrikkerne Ørholm og Nymølle, paa hvis Drift han anvendte
betydelige Summer, hvilket ogsaa var Tilfældet med den ham
tilhørende Kronborg Geværfabrik og jdet store Sukkerraffinaderi paa
Christianshavn. Paa Grevskabet Lindenborg ophævede han med
store Ofre Jordfællesskabet i Landsbyerne, afskaffede næsten helt
Hoveriet og opførte efter J. L. Reventlows Forbillede gode
Skole- og Skolelærerbygninger. Ogsaa i Hellebæk var han elsket som
sine undergivnes Velgjører, og paa den skjønne Odinshøj, hvor
han havde ønsket at jordfæstes, rejste taknemmelige Bønder ham
en simpel Mindesten, som en uskjønsom Eftertid har fjærnet. -- 
Den af Statssager aarle og silde optagne Minister kunde des værre
ikke personlig føre Tilsyn med sine Ejendomme og industrielle
Anlæg, men maatte betro sig til Funktionærer, af hvilke flere
misbrugte hans Tillid. Mislykkede Transaktioner, Krigsaarene og
hans egen, næsten exempelløse Rundhaandethed og Godgjørenhed
bevirkede, at han i Tidens Løb tilsatte hele den store, fra Faderen
arvede Formue og efterlod sig Gjæld.

Hvor meget godt og nyttigt S. har udrettet i sin offentlige
Virksomhed, der overvejende beredte ham store og dybe Skuffelser,
vil han dog længst blive mindet som den Ihøjsindede Mæcen og
Velynder. Selv nærede han gjennem hele Livet den største
Kjærlighed til Videnskab, Kunst og Digtning, og der er i Manuskript
bevaret en stor Samling Afhandlinger fra hans Haand, af æsthetisk
og filosofisk Indhold, samt Poesier. Rousseau og Ossians Sange
vare hans Yndlingslæsning i unge Dage, senere vendte han sig til
Shakspeare, Schiller og Goethe. I Filosofien var han en ivrig
Tilhænger af Kant og Schelling. Med faderlig Omhu tog han sig
af Baggesen (1787), jævnede hans Veje, højnede hans Mod og
støttede ham i mange Aar rundhaandet; ogsaa Oehlenschläger
«satte han i Sol», talte hans Sag, udvirkede ham Understøttelse
til den store Udenlandsrejse (1805) og gav Digteren Ophold paa 
sit Landsted Christiansholm (1810). Steffens, Schack Staffeldt og
Mynster staa ogsaa i Taknemmelighedsgjæld til ham, Pram og
Rahbek ligeledes. Klopstock, Claudius og Gerstenberg skylde hans
virksomme Fortale meget. Sammen med Hertug Frederik Christian
af Augustenborg udsatte han 1791 for den af Sygdom og tunge
økonomiske Sorger nedbrudte Schiller en Hædersgave af 1000 Rdl.
gjennem 3 Aar under den hensynsfuldeste Form. Alle Digterens
Biografer have tiltraadt den Mening, at Schillers Forfatterbane uden
hin virkningsfulde Bistand efter menneskelig Beregning vilde være
endt med «Don Carlos». Senere gav S. af sin egen Kasse Digterens 
Enke en rundelig aarlig Understøttelse indtil hendes Død. -- 
Sine Privatsekretærer, Kirstein, Merkel, Niebuhr, Rist, Grev
Herman Wedel-Jarlsberg, Schmidt von Lübeck og Dankwart, hvis Valg
gjør ham den største Ære, uddannede han til dygtige Mænd i
Statstjenesten, og alle som én have udtalt deres Beundring og
Kjærlighed for ham.

Det var lykkelige Aar for Danmark, da S. sammen med
Bernstorff og Reventlow styrede Landet. Bernstorff forstod ham,
skattede ham i fuldeste Maal og lyttede til hans Raad, deres
Samarbejde var en næsten uafbrudt Udvexling af gjensidig befrugtende
Tanker og Følelser. S. indvirkede heldig paa Bernstorffs til Tider
haarde og herskesyge Væsen, og tør man tro Merkel, var det
endog ham, der afholdt Bernstorff fra at bryde Nevtraliteten, da
den franske Revolution udbrød. Efter Bernstorffs Død, der vakte
det smerteligste Savn hos S., beklædte denne Stillingen som
Premierminister i mange Aar i de ugunstigste Tider.

I Statsraadet efter Slaget paa Reden (2. April 1801) var S. i
Modsætning til Kronprinsen og C. G. Bernstorff stemt for at slutte
Fred med England, medens han i Følge Niebuhr i selve Farens
Stund viste stort Mod og Standhaftighed. I de nu paafølgende
Aar forværredes Finansernes Tilstand i betænkelig Grad. 1801-7
optoges en Række betydelige Statslaan, og byrdefulde Skatter
paalagdes. En Skatkammerfond til Bestridelse af de overordentlige
Militærudgifter oprettedes (1803), Tolden og Konsumtionen
forhøjedes (1806). Englændernes Overfald 1807, Hovedstadens
Ødelæggelse og Flaadens Ran paaskyndede yderligere Pengevæsenets
Sammenstyrtning. Handel og Industri laa hen i Aarevis. Hærens
Vedligeholdelse, Bygningen af en ny Flaade og Underholdningen
af det fransk-spanske Hjælpekorps samt endelig Norges Providering 
krævede store Udgifter. Uafhængig af selve 
Provideringskommissionen (1809-14) udfoldede S., som det fremgaar af de 
til ham rettede kongelige Reskripter og hans Koncepter, en storstilet
Virksomhed til Fordel for det af Hungersnød truede Norge. Skjønt
Danmark selv led Savn, sendtes her fra ufortrødent Skib efter Skib,
ladet med Levnetsmidler, der op, uagtet mange Ladninger faldt i
Kapernes Hænder. I Ord og Skrift var S. Talsmand for den
skandinaviske Tanke, og det 1810 udkomne Skrift «Über die
Vereinigung der drei nordischen Reiche» tillægges ham.

Til Forsvar for S.s haardt angrebne Finansstyrelse tjener, at
alle Forudsætninger, under hvilke han tænkte sig Gjennemførelsen
af sin Plan, brast, hovedsagelig ved Tidernes Ugunst og uforudsete
Ulykker. Mærkes bør ogsaa, at Frederik VI, uden at ænse S.s
Modforestillinger, indgik Forbundet med Napoleon, fra den Tid
af stadig sjældnere raadspurgte ham og ved sin stivsindede Egenvilje 
og Selvklogskab krydsede hans Planer. Skjønt S. alt fra 1808
ansaa den finansielle Katastrofe for uafvendelig, forblev han paa
sin Post og søgte, uudtømmelig i Kunstgreb, hvis Virkninger tit
ophævede hinanden, at forhale dens Indtræden. Seddelmængden
var efterhaanden voxet til en uhyre Størrelse, og dens Værdi (1812)
reduceret til en Fjortendedel af det paalydende Beløb. Indtil 1812, da
Banken i Altona fik Ordre til at standse Indløsningen af sine Sedler,
havde Pengevæsenet i Hertugdømmerne, i Modsætning til Kongeriget, 
været i ret god Forfatning. Dette fortvivlede Skridt fremkaldte 
stor Forbitrelse i Hertugdømmerne, og hermed var det sidste
Nødanker kappet, der hidtil havde reddet Situationen. Forordningen 
af 5. Jan. 1813, der indførte et helt nyt Pengevæsen:
Reduktionen af Kurantsedlerne, Ophævelsen af alle bestaaende Banker
og Oprettelsen af den nye Rigsbank samt Paaligningen af en stor
Skat paa al fast Ejendom, betegner Statens og Folkets Bankerot.
Den vakte overalt en Storm af Uvilje mod S., selv blandt hans
nære Venner. Sikkert har han begaaet mange Misgreb, han lod
sig for meget lede af sit gode Hjærte, og man bebrejder ham ikke
med urette Frygtsomhed og Ubeslutsomhed. Utvivlsomt kunde der
ved fornuftige Skattepaaligninger i de gode Aar have været
tilvejebragt en Ordning af Landets Pengevæsen, saa at man i de
vanskelige Tider vilde have haft en Reservefond at ty til. Det maa dog
ikke overses, at A. S. Ørsted og flere samtidige, der nøje kjendte
Traadene i det Schimmelmannske Finanssystem, tage hans Styrelse
varmt i Forsvar. Hans Efterfølgere, der oplevede Landets
Gjenopblomstring under den lange Fredsperiode, kunde være ham 
taknemmelige for, at han havde holdt fuldstændigt Opgjør med
Fortiden. «Det er vanskeligt», ytrer S. selv, «at fælde en retfærdig
Dom over den, der fører et Fartøj i Storm, og som maa kaste en
Del af den ham betroede Ladning i Bølgerne. Ene den lykkelige,
den sejrende, bliver retfærdiggjort her paa Jorden.»

S. afskedigedes 6. Dec. 1813 som Minister, men beholdt sit
Sæde i Statsraadet og (indtil 1816) i Flnanskommissionen, af hvilken
han fra 1787 af havde været Medlem. Frederik VI skrev til S.:
«Finanserne ere gaaede tilbage ved Tidsomstændighederne, vist
ikke ved Deres Skyld, De har haft den sjældne Højmodighed
hellere at opofre Dem selv end at lade Statens Finanser falde.»
Under N. Rosenkrantz' Fraværelse paa Kongressen i Wien fra
Sept. 1814 til Juni 1815 fungerede S. som Chef for det udenlandske
Departement og ligesaa efter hans Død fra 1824 til sin egen
dødelige Afgang. Da Joachim Bernstorffs Forhandlinger i London for
at bevare Foreningen med Norge afbrødes i Maj 1813 uden Resultat, 
opfordrede Prins Christian Frederik Kongen til at udsende S.
som den eneste, der med højere Overblik kjendte England og
Englænderne nøjere. Frederik VI optog dog ikke Prinsens Tanke.
Under de Forhandlinger, der førte til Kieler-Freden, lykkedes det
S. at bevare vore nordlige Bilande for den danske Krone. Hans
Gjenindtræden i den aktive Statstjeneste i en Alder af 77 Aar
opflammede paa ny hans svigtende Livsmod, og med usvækket 
Aandskraft og Iver arbejdede han ufortrødent videre til sin sidste
Livsdag, 9. Febr. 1831.

Samtiden har givet S. et saa enstemmig hædrende og skjønt
Eftermæle, som kun er blevet faa af Danmarks Stormænd til Del.
Oehlenschläger har sat ham et blivende Minde i sit stemningsrige
Digt. H. C. Ørsted fremhæver i sin prægtige Mindetale, holdt
over S. i Videnskabernes Selskab, «den Hjærtets Renhed, den
Barnlighed og Tiltro til Menneskene, han aldrig gav Slip paa».
Jens Møller skrev i «Litteraturtidende» en varmtfølt Nekrolog over
den hedengangne Statsmand. «Aldrig», siger Rist, «har jeg kjendt
et renere Sind, en mere barnlig Sjæl, en ædlere Aand.» Niebuhr
priser hans Fordomsfrihed og Konsekvens, hans store Aand og
uendelig milde og blide Sind. «Jeg beundrer dette overordentlige
Menneske jo længere jo mere», skriver Gierlew, «denne dybe
Granskeraand, forenet med en glødende, ungdommelig Fantasi; en
herlig, lysende Guddomsstraale maa være trængt dybt ned i denne
Sjæl, der er hævet over den menneskelige Aands sædvanlige Lod.» 
Lignende Udtalelser foreligge fra mange andre. I sit Ydre skildres
S. som en lille, bleg Mand, uanselig, forlegen og undselig over
for fremmede, indtagende ved sin venlige Tale og sit
hjærtevindende Smil.

Lit. Tid. 1832. 
Museum 1891. 
Deutsche Rundschau 1894. 
Bobé, Efterladte Papirer fra den Reventlowske Kreds IV-V. 
M. Rubin, 1807-14. 
Schovelin, Fra den danske Handels Empire II. 
Steffens, Was ich erlebte III og V.
Lebensnachrichten über B. G. Niebuhr I-II. 
Rist, Lebenserinnerungen. 
G. Merkel, Darstellungen u. Charakteristiken (1840) II, 226 ff. 
H. C. Ørsted, Saml. Skrifter VI. 
Dansk Ugeskr. II. 
Speidel u. Wittmann, Bilder aus der Schillerzeit S. 193 ff.
Urlichs, Charlotte v. Schiller II.                                                    

<i>Louis Bobé.</i>

</chapter><chapter name="v. Schimmelmann, Heinrich Ludvig Ernst, 1743-93, Generalgouvernør">

<b>v. Schimmelmann, Heinrich Ludvig Ernst,</b> 1743-93, 
Generalgouvernør. Han var Søn af Konsistorialraad Jacob S. (Broder til
ovennævnte Heinrich Carl Greve S.) og Margrethe Sabine f. Neye,
fødtes 10. Sept. 1743 i Gross-Luckow, hvor Faderen var Præst,
kom som ung i Skatmesterens Hus i Hamborg og 1765 til Kjøbenhavn, 
hvor han førte Hovedbogen for sin Onkel. 1768 sendtes
han til Vestindien for at bestyre de Schimmelmannske Plantager.
1769 blev han Medlem af det sekrete Raad paa St. Croix, 1771
Medlem af Regeringsraadet og Justitsraad. 1773 blev han Gouvernør 
ad interim og Kommandant paa St. Thomas med Oberstlieutenants 
Karakter. 1776 blev han Oberst, 1781 Vicegouvernør og 1785
Generalgouvernør med Rang af Generalmajor. 1789 blev han sat
paa Vartpenge. 1780 optoges han i Adelstanden. S. udmærkede
sig ved sin humane Optræden over for den farvede Befolkning paa
de dansk-vestindiske Øer. Han døde 4. Dec. 1793 i Kjøbenhavn.
S. ægtede 19. Sept. 1775 Paa St. Croix Henriette Cathrine Schäffer,
f. Lexmond (f. 1741 i Utrecht, d. 15. Maj 1816 i Odense), Datter
af den hollandske Generalgouvernør i Kapkolonien L. og Enke efter
Justitsraad, Byfoged paa St. Thomas Vilhelm S. Hun ejede
Lyststedet Skodsborg.                                                               

<i>Louis Bobé.</i>

</chapter><chapter name="Schimmelmann, Magdalene Charlotte Hedevig Grevinde, 1757-1816">

<b>Schimmelmann, Magdalene Charlotte Hedevig</b> Grevinde, 
1757-1816. Charlotte Schubart var Datter af Oberstlieutenant Carl
Rudolf S. og Inger f. Løvenskiold og fødtes 10. Avg. 1757 paa
Fossum eller Borrestad i Norge. Kun 2 Aar gammel mistede hun Faderen, 
men fik trods Moderens smaa Kaar en fortræffelig Opdragelse, især
under Tilsyn af sin Gudmoder, den udmærkede Gehejmeraadinde
M. C. H. Løvenskiold, f. Numsen (X, 609), paa Løvenborg. Hun
ægtede 25. Maj 1782 foran nævnte Minister Heinrich Ernst Greve 
Schimmelmann. Opfyldt af en ualmindelig Kundskabstrang,
udrustet af Naturen med fremragende Evner og udprægede Interesser
i æsthetisk, filosofisk og politisk Retning udfyldte hun paa en
glimrende Maade sin Plads ved Ernst S.s Side, med hvem hun
kappedes om at hjælpe og støtte lovende Begavelser. Med sin
«Trang til at protegere» havde hun altid Tanken henvendt paa
at «gjøre Erobringer for sit Fædreland i Aandens Verden». Hun
var i høj Grad følsom og modtagelig, men, som Schiller har sagt
om hende, liberal i sin Sentimentalitet, fordomsfri og vidtskuende
i religiøs og politisk Henseende, utrættelig i sin Higen efter det
gode og nyttige. Hendes Navn er paa det nøjeste knyttet til
Baggesens, Oehlenschlägers, Schillers og Niebuhrs Livshistorie, og
hun underholdt med disse en mangeaarig Brevvexling, der vidner
om hendes rige, varme Hjærte og den forbavsende Mangfoldighed
af Interesser, der beskæftigede hendes Tanker. I Besiddelse af sin
Ægtefælles fuldkomne Fortrolighed og af ham indviet i Statssager
udøvede hun til Tider utvivlsomt en ikke ringe Indflydelse i
Regeringsanliggender. Hun forstod at vinde de fremmede Gesandters
Tillid og at aflokke dem mangen Hemmelighed, og det ses af
deres Indberetninger, at man regnede med hende. Hertug Frederik 
Christian af Augustenborg var hendes fortrolige, og under den.
Splittelse, der herskede i Statsraadet i de skæbnesvangre Dage før
og efter Slaget paa Reden, hidførte hun en Forsoning mellem E.
Schimmelmann og C. G. Bernstorff, «saa at Fornuftens Stemme
atter kunde gjøre sig gjældende, inden det var for sent». Ihærdig,
men forgjæves arbejdede hun med sit glødende Had til Napoleon
og Frankrig paa en Udsoning med England efter 1807 og en
Tilslutning til Preussen, men hun opnaaede des værre kun at fjærne
sin Ægtefælle mere og mere fra Frederik VI. I hendes senere
Leveaar, da hun hjemsøgtes af Svagelighed, traadte de mindre
behagelige Sider af hendes Karakter, som Mynster og Steffens
omtale, Paastaaelighed, Pirrelighed og Omskiftelighed, stærkere frem.
Hun døde 2. Dec. 1816. Schack Staffeldt skrev et ægtefølt Digt
i klassisk Form til Minde om «de danske Skjaldes Moder».

<i>Louis Bobé.</i>

</chapter><chapter name="v. Schindel, Charlotte Helene Grevinde, o. 1690-1752, 
Frederik IV's Elskerinde">

<b>v. Schindel, Charlotte Helene</b> Grevinde, o. 1690-1752, 
Frederik IV's Elskerinde. Hun var Datter af nedennævnte 
Overhofmester Wiglas v. S. I ung Alder blev hun «Husfrøken» hos 
Frederik IV's Elskerinde Grevinde Vieregg, i hvis Hjem Kongen 
lærte hende at kjende. Under sin Rejse til Italien skal han have
korresponderet med hende. Senest 1709 traadte han i Forhold til
hende, og i Maj 1710 fødte hun ham en Datter, som næppe blev
et Aar gammel. Moderen ophøjedes til Grevinde, og Kongen
skjænkede hende det af Næsbyholm og Bavelse under Navnet
Frederiksholm oprettede Grevskab. Hendes Ødselhed og Lunefuldhed 
bevirkede, at Kongen snart blev kjed af hende, især efter
at Anna Sophie Reventlows Skikkelse var traadt i Forgrunden for
ham. Faa Næsbyholm førte Grevinde S. et lystigt Liv og traadte
i Forhold til Amtmanden paa Antvorskov, Generalmajor E. G.
Bülow (III, 280), hvem hun hemmelig fødte et Barn. Da Kongen
fik Nys herom, gav han Bülow Befaling til at ægte hende, og
Vielsen fandt Sted i Antvorskovs Slotskirke 9. Febr. 1716. S. A.
fratog Kongen hende Grevskabet og tillagde hende en aarlig
Pension. Ægteparret tog Ophold i Hamborg indtil Bülows Død 1721,
hvorefter hun flyttede til sin Søster i Schlesien og senere til
Berlin; fra 1750 boede hun i Flensborg. Til Trods for den hende
tillagte Aarpenge af 1000 Rdl. døde hun paa Grund af sin slette
Økonomi i Fattigdom 6. April 1752. Hun skildres i sin Ungdom
som temmelig smuk og fin af Lemmer. Ved Siden af sit Letsind
var hun meget godgjørende.

Suhms Nye Saml. I-II.
Personalhist. Tidsskr. 2. R. IV.

<i>Louis Bobé.</i>

</chapter><chapter name="v. Schindel, Conrad, 1715-94, Søofficer">

<b>v. Schindel, Conrad,</b> 1715-94, Søofficer, Brodersøn til 
efternævnte Admiral Wiglas v. S., var Søn af Generalmajor Diderik Vilhelm
v. S. (f. 3. Marts 1690 d. 13. April 1755) og Anna f. Ulfeldt (d. 1744).
S., der fødtes 24. Febr. 1715, blev Sekondlieutenant i Marinen 1737,
Premierlieutenant 1740, Kapitajnlieutenant 1746, Kapitajn 1755,
Kommandørkapitajn 1759, Kommandør 1766, Schoutbynacht (Kontreadmiral) 
1770, Viceadmiral 1776 og virkelig Admiral 1790. 1738 samt
1744-46 var han i engelsk Orlogstjeneste, 1748 ægtede han
Hendrine Cathrine Dekker, der døde 29. Juli 1762. -- 1751-53
tilbragte han i Middelhavet som Chef for Fregatten «Dokken». Ved
denne Lejlighed afsluttede han en Handelstraktat med Tunis. Efter
sin Hjemkomst ansattes han ved Indrulleringen i Korsør. 1756-62
var han dels Chef for Linjeskibe, dels Flagkapitajn i de udrustede
Eskadrer; ved Admiral Fischers Død 1761 indtraadte han som 2.
Deputeret i Admiralitetskollegiet, men overtog allerede det
paafølgende Aar (indtil 1766) Stillingen som Holmens Chef samt Medlem
af Havnekommissionen. 1764 indgik han sit andet Ægteskab, med 

Christiane v. Haven, f. Leegardt (f. 1730 d. 24. Marts 1771), Enke
efter Justitsraad, Møntinspektør Pet. Nic. v. H. 1767 blev han
Generaladjudant, Jagtkapitajn og Kammerherre; 1774 førte han en
mindre Eskadre til Meklenborg og dekoreredes paa dette Togt med
Danebrogsordenens forinden (1769) havde han erholdt Ordenen de
l'union parfaite. 1775 indtraadte S. paa ny i Kollegiet, det
paafølgende Aar var han Kommitteret ved Ordningen af den norske
Indrullering og Søkadetakademiet. 1780 foretog han en Rejse til
Schlesien for at overtage Godserne Kunzendorf, Wabnitz og Nauke, 
af hvilke han ved Arv var kommen i Besiddelse. S. A. førte han
en Eskadre paa 14 Skibe til Handelens Beskyttelse i Nordsøen. I
Kollegiet avancerede han 1788 til 1. Deputeret; som saadan
vedblev han at administrere Marinen indtil 1792, da Kronprins
Frederik selv overtog Præsidiet. S.s sidste Udkommando var 1789, da
han om Bord i Linjeskibet «den prægtige» førte en Flaade paa
ii Orlogsskibe, 3 Fregatter, 14 mindre Skibe samt 17 Kanonfartøjer, 
hvilke alle udrustedes for at beskytte den russiske Eskadre i
Østersøen mod Svenskerne. Ved denne Lejlighed havde han det
Uheld at blive ramt af Lynet. Han døde 30. Nov. 1794. 

<i>C. With.</i>

</chapter><chapter name="v. Schindel, Wiglas, --1695, Overhofmester">

<b>v. Schindel, Wiglas,</b> --1695, Overhofmester, tilhørte en
gammel schlesisk Adelsslægt og var vistnok den W. v. S., der
kort efter Enevældens Indførelse indfandt sig ved det danske Hof
for at øve sig i ridderlige Idrætter, og som var anbefalet
Kongen af en tysk Greve. 1665 forlod han Danmark og begav sig
til Kurpfalz. Senest i Sommeren 1690 vendte han tilbage her
til, kaldes Ejer af Godserne Puditsch, Wabnitz og Nauke og
indkom da med Forslag om at oprette et Akademi til Uddannelse af
unge Adelsmænd. Han kjøbte paa gunstige Vilkaar den Schackske
Gaard paa Nytorv, hvor nu Kjøbenhavns gamle Raadhus staar,
opnaaede kongeligt Privilegium paa Akademiet og Udnævnelse til
Overhofmester i Nov. 1690. Dette synes til en Begyndelse at have
vakt en Del Modstand blandt Publikum. I det første Aar af
Akademiets Virksomhed ses der at have været opslaaet Pasquiller,
møntede paa S., men som paa kongelig Befaling brændtes af Bøddelen.
Akademiet trak mange Elever til sig, væsentlig af fremmed Herkomst, 
men dets Indretning var alt for kostbar, og S. siges at have
tilsat alle sine Penge paa dette Foretagende. S. døde allerede 16.
Marts 1695. Han var gift med Anna Helene Baronesse Horn 
(gravsat 4. Juni 1709). Deres Afkom forblev her i Landet. 

<i>Louis Bobé.</i>
</chapter>

<chapter name="v. Schindel, Wiglas, 1684-1756, Søofficer">

<b>v. Schindel, Wiglas,</b> 1684-1756, Søofficer, Søn af ovfr.
nævnte Overhofmester Wiglas v. S., er født 9. Juni 1684. Han
blev Sekondlieutenant i Marinen 1703, Premierlieutenant 1706,
Kapitajnlieutenant 1709, Kapitajn 1710, Kommandørkapitajn 1711,
Kommandør 1715, Schoutbynacht (Kontreadmiral) 1717, Viceadmiral 1720
og virkelig Admiral 1735. 10. Juli 1756 døde han ugift. -- 1706-8
var S. i udenlandsk Krigstjeneste. Ved Krigens Udbrud blev han
1710 Chef for Linjeskibet «Venden» og deltog med dette i Gyldenløves 
Slag paa Kjøge Bugt. I alle de paafølgende Krigsaar førte
han stadig Skibe, bl. a. 1711 «Delmenhorst» i H. Knoffs Eskadre
til Norge, 1712 «Laaland», med hvilket han deltog i Gyldenløves
Kamp i Sept. under Rygen, ved hvilken Lejlighed den svenske
Transportflaade ødelagdes, 1715 «Fyn»; han deltog da i Gabels
Slag mod den yngre Wachtmeister paa Kolberger-Heide og udmærkede 
sig. 1718 var han Eskadrechef og havde som saadan nogle
mindre Sammenstød med den svenske Flaade. Efter Krigens
Afslutning fik han 1720 Sæde i Admiralitetet. 1722 ansattes han som
Indrulleringschef i Fyns og Langelands Distrikt; 1721 blev han
tillige Medlem af Tøjhuskommissionen. 1723 og 25 rejste han til
Tyskland i Anledning af en Arvesag. 1726 var han Medlem
af Regnskabskommissionen, 1742 deltog han i Søkrigsartiklernes
Affattelse; det paafølgende Aar kom han ved Arv i Besiddelse
af Godset Bernstadt i Schlesien. Ved Admiralitetets Ophævelse
1746 udtraadte han af dette og kom ikke senere i praktisk
Virksomhed.

<i>C. With.</i>

</chapter><chapter name="Schindler, Poul Christian, o.1648-1740, Musiker">

<b>Schindler, Poul Christian,</b> o.1648-1740, Musiker, var en
Søn af kongl. Glasskærer Poul S. og blev født i Kjøbenhavn. Han
ansattes 1670 som «Viol de gambist» i det kongl. Kapel og kaldes
senere Kammermusikus. Musikken til den første her i Landet opførte 
egentlige Opera, «Der vereinigte Götterstreit», var komponeret
af S. til Text af Slesvigeren P. A. Burchard. Opførelsen fandt
Sted Kongens Fødselsdag 15. April 1689 paa et lille Theater, som
var blevet bygget ved Amalienborg i denne Anledning. Under 
Gjentageisen af Forestillingen 19. s. M. gik der ulykkeligvis Ild i
et af de Transparenter, der vare anbragte paa Siderne af den med
Grønt og Blomster dekorerede Tilskuerplads. I et Nu var Salen
omspændt af Flammer, og mange Mennesker omkom, deriblandt
S.s Hustru og ældste Datter. Da S. begyndte at blive til Aars,
ansøgte han Kongen om at «befri ham fra Musikken» og tillægge 
ham en anden Tjeneste, hvorefter han i 1706 indtraadte af Kapellet
og fik Ansættelse som Sølvpop. Han levede endnu længe efter
den Tid og afgik ved Døden af et Slagtilfælde i Okt. 1740, 92 Aar
gammel. Han var 2 Gange gift.

Vierteljahrsschr. f. Musikwissensch. 1892, S. 502. 
P. Hansen, Den danske Skueplads I, 66 f. 
Bobé, Operahusets Brand 1689 S. 17 ff.

<i>V. C Ravn.</i>

</chapter><chapter name="Schinkel, jvfr. Skinkel.">

<b>Schinkel,</b> jvfr. Skinkel.

</chapter><chapter name="Schinkel, Peter Nicolaus Erich Theodor, 1790-1880, Præst">

<b>Schinkel, Peter Nicolaus Erich Theodor,</b> 1790-1880, Præst,
blev født 6. Sept. 1799 i Ravnkjær i Angel, hvor hans Fader var
Lærer. Han studerede Theologi i Kiel, hvor han uden al Tvivl
er bleven religiøst paavirket af Claus Harms. 1825 tog han sin
Embedsexamen og var fra nu af beskæftiget som Privatlærer
forskjellige Steder, mest i Flensborg, indtil han 1843 blev Præst 
og Lærer paa den meget lille Hallig Grøde i Vesterhavet, fra hvilket
Embede han 1875 tog sin Afsked; han flyttede da til Flensborg,
hvor han døde 7. Avg. 1880. -- Mærkelig nok ophørte han efter
at være bleven Præst fuldstændig med sin litterære Produktion,
som ellers var begyndt ganske lovende, baade med et Par
Prædikensamlinger, af hvilke den ene nærmest var Betragtninger,
beregnede paa Børn, og 1841 med «Geistlicher Liederkranz», hvoraf
2. Oplag udkom næste Aar. Om det end ikke er store Præstationer, 
han er naaet til, hverken kvantitativt eller kvalitativt, have
hans Bøger dog i sin Tid ikke været uden Betydning; man sporer
i dem religiøs Varme og Inderlighed, der dog ikke saa sjælden
falder i det sødladne og sentimentale.

Alberti, Schlesw.-Holst.-Lauenb. Schriftsteller-Lex. 
Zeitschr. d. Gesellsch. f. Schlesw.-Holst.-Lauenb. Gesch. XVI, 333.

<i>Vilh. Bang.</i>

</chapter><chapter name="Schinmeyer, Johan Christoph, 1696-1767, Præst">

<b>Schinmeyer, Johan Christoph,</b> 1696-1767, Præst, blev født
8. Jan. 1696 i Nordhausen. Han studerede i Halle og var i 7
Aar ansat ved Franckes Waisenhus. Derefter var han Præst og
Lærer ved Militærwaisenhuset i Potsdam 1727-30. Imod Magistratens 
Vilje udnævnte Kongen ham til Præst ved Johanneskirken
i Stettin. Derved kom han strax i et skjævt Forhold til Byens
Øvrighed, og da han søgte at faa oprettet et Waisenhus i Stettin,
vilde Magistraten aldeles ikke hjælpe ham. Han søgte da Kongens
Bistand og begyndte en Undervisningsanstalt i sit eget Hjem,
hvilken Skole efterhaanden gjennem mange Bryderier udviklede sig
til det første Skolelærerseminarium i Preussen. 1737 forflyttedes 

han fra Stettin til Rathenow, men forlod ikke Stettin, førend han
havde holdt en vældig Straffeprædiken til den ugudelige Stad. I
Rathenow laa han ogsaa stadig paa Krigsfod med Byens Magistrat,
og da han efter 14 Aars Virksomhed her 1751 drog til Tønning
som Sognepræst, lyste han næsten Forbandelse over Menigheden
til Afsked. Stridbarheden hørte ikke op paa det nye Sted; men
i Tønning laa han i aabenlys Fejde med sin Kollega ved Kirken
og med Skolens Rektor, den lærde J. C. Kleffel (d. 1764). Han
mistede sin Hustru 1765, og 2 Aar efter døde han selv, 1. Juli
1767. -- Dette urolige Hoved var en yndet asketisk Forfatter.
Hans forskjellige Traktater, der strax bleve oversatte paa Dansk,
bleve vidt udbredte. En af de bekjendteste, «Den rette Vej til
Livet» (1739), er optrykt paa ny 1862 i Christianssand, og hans
«Bibelske Sprog- og Skatkiste», der giver Sentenser af Luthers
Skrifter til hvert anført Bibelord, har holdt sig i Brug i Danmark
og Norge til den seneste Tid og er i begge Lande udkommen i
nye Aftryk ved Midten af det 19. Aarhundrede.

Allg. Deutsche Biographie XXXI.

<i>A. Jantzen.</i>

</chapter><chapter name="v. Schirach, Gottlob Benedikt, 1743-1804, Forfatter">

<b>v. Schirach, Gottlob Benedikt,</b> 1743-1804, Forfatter, fødtes
13. Juni 1743 i Tiefenfurt i Oberlausitz og var Søn af Stedets Præst.
Han besøgte Gymnasiet i Lauban og studerede i Leipzig Theologi
og Filologi. 1765 erhvervede han den filosofiske Doktorgrad i Halle
og udgav her som Privatdocent «Clavis poëtarum classicorum» (1768-69), 
en Afhandling om Sophokles' «Oedipus» samt en Digtsamling 
(1766). 1769 blev han extraordinær og 1771 ordentlig Professor
i Moral og Politik ved Universitetet i Helmstedt. Her beskæftigede
han sig overvejende med historiske Studier, og han er en af de
første, der have behandlet Historien med kritisk Sans. 1771-74
udgav han «Biographie der Deutschen» (6 Bind) og 1776 «Pragmatisches
Leben Kaiser Carl VI». Som Anerkjendelse af det sidstnævnte
Arbejde ophøjedes han i Rigsadelstanden. Han oversatte 1776-78 
Plutarchs Biografier og blev, foranlediget ved en af ham
udgiven Afhandling om den danske Indfødsret (1779), indkaldt til
Danmark. I Sommeren 1780 kom han til Kjøbenhavn og fik Løfte
om et Professorat i Kiel, hvorefter han nedlagde sit Embede i
Helmstedt. Paa Prokansler Cramers Erklæring om, at Universitetet 
ikke formaaede at udrede hans Gage, sattes S. paa Ventepenge, 
der indtil 1784 udbetaltes af Chatolkassen, og udnævntes til
Legationsraad. Han begyndte derpaa 1781 Udgivelsen af 

«Politisches Journal», hvori han udbredte Kundskaber om Danmark i
Henseende til dets fremskridende Forbedring. S. vidste ved gode
Referencer i Udlandet og dygtig Ledelse at skaffe det stor
Udbredelse og Anseelse. Selv A. P. Bernstorff stod i Korrespondance
med ham. C. L. Stemann giver ham det Vidnesbyrd, at Staten
ved hans Udgivervirksomhed, der fortsattes i 24 Aar, indtil hans
Død, har vundet betydelige Summer. S., der 1783 udnævntes til
Etatsraad, var bosiddende i Altona, hvor hans Blad udkom. Han
døde 7. (12.) Dec. 1804. Samtidige som W. F. Schmettow og Lauckhard 
omtale hans forargelige moralske Vandel og Cynisme. C. D.
F. Reventlow betegner ham som en fuldkommen Karikatur. S.
ægtede Caroline Philippine Hoffmann (f. 11. Jan. 1755 i Brunsvig,
d. 23. Maj 1834 i Glückstadt).

Allg. Deutsche Biographie XXXI.
Herold 1879.

<i>Louis Bobé.</i>

</chapter><chapter name="v. Schirach, Karl Benedikt, 1790-1864, Overappellationsretsraad"> 

v. Schirach, Karl Benedikt, 1790-1864, Overappellationsretsraad, 
Søn af foregaaende, fødtes 25. Maj 1790 i Altona, tog 1811
juridisk Examen i Glückstadt og blev 1813 Volontær i tyske Kancelli 
og Kammerjunker. Efter fra 1818 at have været konstitueret
som Aktuar i Nørreditmarsken udnævntes han 1834 til Overretsraad 
i Glückstadt, 1840 til Etatsraad og 1841 til Medlem af
Overappellationsretten i Kiel. Fra dette Embede tog han 1854 sin
Afsked og døde 9. Jan. 1864 i Hamborg. 1812-28 redigerede han
Tidsskriftet «Politisches Journal», som udkom i Hamborg, udgav
1828 «Handbuch des schlesw.-holst. Criminalrechts», 1829-30
«Geschichte unserer Zeit» og 1840 «Mittheilungen aus dem Leben eines
Richters» I. Han ægtede 27. Febr. 1818 Meta Maria Grove (f.
8. Nov. 1799, d. 10. Jan. 1866 i Ratzeburg), Datter af Kapitajn i
Marinen Laurids Jensen G.

Lübker u. Schröder, Schlesw.-Holst.-Lauenb. Schriftsteller-Lex. 
Alberti, Schlesw.-Holst.-Lauenb. Schriftsteller-Lex. 
Allg. Deutsche Biographie XXXI.

<i>H. R. Hiort-Lorenzen.</i>

</chapter><chapter name="Schiwe, Adam Wilhelm, 1827-1901, Søofficer">

<b>Schiwe, Adam Wilhelm,</b> 1827-1901, Søofficer. Forældrene
vare Justitsraad og Grosserer Henrik Laurentius S. (f. 1. Nov. 1783
d. 13. Jan. 1839) og Nicoline Petrine f. Hjelte (f. 16. April 1785 d.
8. Okt. 1851). S. var født 25. Nov. 1827. Han blev Sekondlieutenant 
i Marinen 1847, Premierlieutenant 1855, Kapitajn 1868,
Kommandør 1878 og Kontreadmiral 1886. 1892 afgik han paa Grund
af Alder. I Krigsaarene 1848-50 gjorde S. Tjeneste i Briggen
«Mercurius», Korvetten «Galathea» og efter Ekernførdeaffæren i 
Linjeskibet «Skjold», 1850-51 var han Adjudant ved, senere Chef
for Militærstyrken paa Femern. Efter en længere Koffardirejse
gjorde han 1853 et Togt til Vestindien og var derefter i 4-5 Aar
næstkommanderende ved Krydstoldvæsenet, senere (1858-64)
Navigationsexaminator i Slesvig og Holsten. I Krigsaaret 1864
ansattes S. ved Søtransportvæsenet; han ledede en, for øvrigt
resultatløs, Demonstration mod Fredericia og sendtes efter Kapitajn
Hammers Tilfangetagelse paa Vesterhavsøerne til Fanø med 2 Dampskibe
for at optage Flygtninger. 1865-70 gjorde S. en Del Togter som
subaltern, 1872 var han Chef for Panserbatteriet «Gorm», 1875 for
Korvetten «Heimdal», 1882 for Fregatten «Sjælland»; 1889 og 92
var han Chef for Øvelseseskadrerne. En betydningsfuld Virksomhed 
har S. udfoldet som den første Chef for Marinens Torpedovæsen, 
hvilket han organiserede, udviklede og ledede fra 1872-86,
fra 1878 som Chef for Søminevæsenet, fra 1880 som Chef for
Søminekorpset; desuden har han ved flere Lejligheder vikarieret som
Chef for Orlogsværftet, foruden at han har været Medlem af mange
vigtige Kommissioner.

S., der 1888 dekoreredes med Kommandørkorset af 1. Grad,
var gift med Regitze Caroline Frederikke f. Hohlenberg (f. 20. April
1837), Datter af Kapitajn i Fodfolket Johan Christian Carl H. (d.
1849) og Elizabeth Christiane Frederikke f. Schou (d. 1884). Han
døde 25. Febr. 1901.

<i>C. With.</i>

</chapter><chapter name="Schive, Niels, o.1661-1733, Rektor">

<b>Schive, Niels,</b> o.1661-1733, Rektor, er født i Skive. Han 
blev Student fra Viborg Skole 1681, tog Bakkalavrgraden 1686 og
Magistergraden 1696. I Kjøbenhavn var han Hovmester for den
senere Biskop Bartholomæus Deichman, hvem han 1688 dimitterede
til Universitetet, og Aaret efter findes han immatrikuleret ved
Leidens Universitet som Studiosus theologiæ. 1691 blev han
Konrektor og 1705 Rektor ved Latinskolen i Viborg, hvilket Embede han
beklædte til sin Død, 28. April 1733. Han var anset som en dygtig
Skolemand og berømmes for sin store Lærdom, særlig i Hebraisk,
de klassiske Sprog og Mathematik. En lang latinsk Gravskrift over
ham, forfattet af Stiftsprovst Tychonius, fandtes i Viborg Domkirke.
Han var gift med Ottilia Melchiorsdatter Olpius, der døde 4.
Jan. 1732.

Hundrup, Lærerstanden ved Viborg Kathedralskole. 
Saml. t. Jydsk Hist. og Topogr. IV, 386 f.

<i>Chr. Villads Christensen.</i>
</chapter>
<chapter name="Schjødte, Andreas Ferdinand, 1816-87, Præst">

<b>Schjødte, Andreas Ferdinand,</b> 1816-87, Præst, Søn af
Urtekræmmer og Oberstlieutenant i det borgerlige Artilleri Lauritz S.
og Diderikke Louise f. Bech, fødtes i Kjøbenhavn 26. Marts 1816,
blev 1833 dimitteret fra den kjøbenhavnske Borgerdydskole, fik 1836
Accessit for en Besvarelse af den filosofiske Prisopgave (om Kants
Filosofi) og tog 1841 theologisk Embedsexamen. 1843-48 var han
Alumnus paa Borchs Kollegium; i de følgende Aar refererede han
Rigsdagsforhandlingerne til «Kjøbenhavnsposten» og «Flyveposten»
og oversatte en Del af de udenlandske Skrifter, der i Oversættelse
bleve optagne i «Tidsskrift for udenlandsk theologisk Litteratur».
Af og til skrev han ogsaa ledende Artikler i «Flyveposten», t. Ex.
i 1853 Nr. 84 en Artikel om «Situationens og i Nr. 245 og 246
«Om Stillingen ved Ørsteds Udnævnelse til Premierminister». 1855
blev han resid. Kapellan ved Viborg Domkirke og 1861 resid.
Kapellan ved Aarhus Domkirke. 1879 blev han entlediget, og 16.
Febr. 1887 døde han ugift i Kjøbenhavn. Han syslede meget med
exegetiske og filosofiske Studier og har, foruden et Par exegetiske
Afhandlinger, skrevet: «Om de dialektiske Grundbegreber hos Søren
Kierkegaard» (1874) og «Om Treenigheden, betragtet saa vel fra
det objektiv filosofiske Standpunkt som set i Forhold til Følelsen
eller den umiddelbare Selvbevidsthed» (1876).

Erslew, Forf. Lex.
Elvius, Danmarks Præstehist. 1869-84 S. 30.

<i>Fr. Nielsen.</i>

</chapter><chapter name="Schiødte, Erik, f. 1849, Arkitekt">

<b>Schiødte, Erik,</b> f. 1849, Arkitekt, Søn af nedennævnte
Professor J. M. C. S. Han er født paa Christianshavn 26. Avg. 1849,
tog Artium ved Metropolitanskolen 1867, Philosophicum 1868 og
fik Akademiets Afgangsbevis 1875. Desuden Elev af Hans J. Holm.
Han foretog 1882 en Rejse til Tyskland og Italien og 1889 til
Paris og har senere paa mindre Studierejser besøgt Berlin, Christiania, 
Stockholm, Helsingfors og St. Petersborg. Under sin senere
Virksomhed for Ministeriet og for Nationalmusæet har han foretaget
en Række mindre Rejser, bl. a. til Færøerne (Kirkebø Ruin) og
til Bornholm (Restavreringen af Bodils Kirke, hvor han opførte en
Tilbygning i Bindingsværk efter Motiver fra Kirkens gamle
Klokketaarn). Han har opført adskillige Privathuse baade i Kjøbenhavn
og rundt om i Provinsbyerne (Thisted, Holbæk); i Hovedstaden
kan særlig nævnes Murmester Lichts Villa paa Philippavej Nr. 5
og Huset Nr. 22 i Linnésgade, hvor han anvendte Majolika til
Facadens Udsmykning, samt Barnekowshuset i City (1900) og 
Journalistforeningens Stiftelse (1901). Som Arbejder af mere
fremtrædende Karakter kunne nævnes Fiskeribygningen til Udstillingen 
1888 (nu brændt) og en Række Bygninger i Frihavnen (1894), navnlig
Kontorbygningen, Toldbygningen og Skibsprovianteringsboderne. I
disse Bygninger har han ligesom i Lichts Villa med kunstnerisk
Smag og Forstaaelse overført Murstensmotiver fra vore gamle
Herregaarde paa moderne Opgaver. Desuden har han udfoldet en ret
omfattende Virksomhed i kunstindustriel (Møbler) og dekorativ
Retning. Endelig har han været en frugtbar Forfatter af Bidrag til
Tidsskrifter og Blade. Ogsaa i sin litterære Virksomhed har han
paa besindig Maade fulgt med, hvad der fremkom af nyt i kunstnerisk 
Retning, og bidraget til den rette Værdsættelse deraf.

Weilbach, Nyt Kunstnerlex.

<i>P. Johansen.</i>

</chapter><chapter name="Schiødte, Jørgen Matthias Christian, 1815-84, Zoolog">

<b>Schiødte, Jørgen Matthias Christian,</b> 1815-84, Zoolog,
fødtes 20. April 1815 paa Christianshavn. Hans Fader, fhv.
Skibsfører Mons (Magnus) S., levede i trange Kaar og døde 1840,
Moderen, Helene Marie f. Beck, døde 1833. 1822 blev S. Elev i
Borgerdydskolen paa Christianshavn, men da han 1832 var rykket
op i øverste studerende Klasse og altsaa skulde dimitteres det
følgende Aar, forlod han Skolen og opgav at blive Student. Grunden
til dette Skridt var dels de økonomiske Vanskeligheder, hvorunder
Familien led, og som i hans Øjne gjorde det til en Pligt for ham
saa hurtig som muligt at slaa ind paa en Livsvej, hvortil
Studenterexamen ikke behøvedes, dels hans begejstrede Kjærlighed til
Naturen, især til Iagttagelse og Undersøgelse af Dyreverdenen.
Efter at han i Semesteret 1832-33 havde hørt Forelæsninger over
Anatomi paa det kirurgiske Akademi, blev han Lærer i
Naturhistorie ved Borgerdydskolen og ernærede sig derved i 4 Aar.
Han anvendte samtidig al sin Fritid til Exkursioner og zoologiske
Studier, og det var navnlig Entomologien, der drog ham til sig
med uimodstaaelig Magt. Allerede medens han gik i Skole, havde
han (i 1830) paa en af sine Exkursioner til Skodsborg tilfældig
mødt Chr. Drewsen (IV, 339), der ligeledes var ude for at samle
Insekter. Den 16 Aar ældre Mand havde strax faaet Interesse for
den ivrige og videlystne Samler, og dette Møde gav Anledning til
et Venskab, der varede hele Livet og blev af stor Betydning for
dem begge. Blandt de Naturhistorikere, som S. tidligst kom i
Berøring med, vare Botanikeren Professor J. F. Schouw og den
bekjendte Insektsamler Westermann, hvis rige og udmærket 
præparerede Samling kom S. til stor Nytte. Til ingen af disse Mænd
knyttede han sig dog med noget virkeligt Fortrolighedsbaand, men
desto inderligere traadte han i Forhold til Henrik Krøyer (IX, 583),
der ved sin personlige Hæderlighed, sin store Lærdom og samvittighedsfulde Undersøgelsesmethode vakte hans Beundring og Sympathi,
og som til sin Død blev ham en trofast Ven og Kampfælle, -- thi
S.s Liv blev Kamp.

Gjennem Drewsen kom S. 1837 i Forbindelse med Konferensraad 
Jonas Collin, i hvem han fandt en indflydelsesrig og beredvillig 
Beskytter, og hvem han selv ofte nævner som sin Velgjører.
Som Præsident i Landhusholdningsselskabet skaffede Collin ham
Midler til ved Rejser i Indlandet at foretage en planmæssig
Undersøgelse af den danske Insektfavna som forberedende Studier til
Udgivelsen af et stort Værk over Danmarks Insekter. Det skyldtes
ligeledes Collins Indflydelse, at der af Fonden ad usus publicos
blev bevilget ham Midler til Udgivelsen af dette Værks 1. Bind,
der under Titelen «Genera og Species af Danmarks Eleutherata»
udkom i 1841, ledsaget af 25 Kobbertavler, som S. selv havde
stukket. Arbejdet vakte stor Opsigt i Udlandet, og Datidens største
Entomologer (bl. a. Erichson) havde næppe Ord stærke nok til at
udtale deres Beundring over dette klassiske og i sin Genre
enestaaende Værk. Samtidig med Udarbejdelsen af «Genera og Species» 
havde S. fundet Tid til at publicere andre, mindre Arbejder,
dels i det af Krøyer nylig stiftede «Naturhistorisk Tidsskrift», dels
i Guérin-Mènevilles «Magazin de zoologie», og skjønt hans Tid
var stærkt optaget af videnskabeligt Arbejde, undslog han sig ikke
for at overtage Forelæsningerne i Zoologi ved Veterinærskolen,
da Krøyer 1840 foreløbig maatte opgive disse for at rejse til
Sydamerika. Først 1845 overtog Krøyer dem paa ny. 1842 blev S.
ansat uden Løn som Underinspektør ved Insektsamlingen i det
kongl. naturhistoriske Musæum. Den nævnte Samling var for en
stor Del i den ynkeligste Forfatning og henstod uden videnskabelig 
Ordning spredt omkring i forskjellige Lokaler. Ved direkte
Henvendelse til Christian VIII fik S. imidlertid raadet nogenlunde
Bod paa denne sidste Ulempe og tog nu med stor Iver fat paa
at oparbejde Samlingen og redde, hvad reddes kunde. Fra 1844
blev han gageret med 300 Rdl. aarlig, og s. A. blev han Medlem
af Videnskabernes Selskab.

Med S.s Ansættelse ved Musæet begyndte den Kamp at ulme,
som senere skulde blusse op med en Heftighed, der forbitrede ham 

Tilværelsen. Den ældre Reinhardt (XIII, 606), der var Musæets
Bestyrer og i vide Kredse nød stor Anseelse baade som Zoologiens
fornemste Repræsentant i Danmark og som en litterært dannet
Mand, følte sig ilde berørt af, at Krøyer og S. bleve ansatte ved
Musæet som to med ham videnskabelig ligestillede Afdelingsbestyrere. 
Det var for øvrigt ret naturligt, at den gamle Mand ikke
kunde se med velvillige Øjne paa, at der, uafhængig af ham og
uden nogen som helst Forbindelse med Universitetet, udviklede sig
en blomstrende naturvidenskabelig Virksomhed og Produktion, der
ved sin stringente Undersøgelse stod i skarp Modsætning til den
af ham docerede og af hans Yndlingselev og Protegé Japetus
Steenstrup med langt større Begavelse og Aandrighed anvendte Methode.

I Maj 1845 tiltraadte S. en Rejse til Sydevropa, hvorfra han
først vendte tilbage i Nov. 1846. Paa denne Rejse stiftede han
Bekjendtskab med en Del af Datidens mest fremragende Entomologer, 
gjorde mangfoldige biologiske Iagttagelser og indsamlede et
overvældende rigt Materiale af Leddyr til Musæet. Under hans
Fraværelse blev Steenstrup ansat som Professor ordinarius (1845)
ved Universitetet, og skjønt S. i høj Grad misbilligede denne
Udnævnelse, fordi han betragtede den som en stor Uret mod Krøyer,
fremkaldte Begivenheden dog ikke noget personlig fjendtligt
Forhold mellem ham og Steenstrup, i alt Fald ikke aabenlyst. Men
Modsætningen mellem den af Steenstrup repræsenterede, saakaldte
naturfilosofiske Retning, der navnlig gjennem Tankeexperimenter
og mere eller mindre aandrige Gisninger søgte at forklare
Fænomenerne i Naturen, og den exakte, indtrængende Undersøgelsesmethode, 
der fulgtes af Krøyer og S., var for stor til, at Kritikken
kunde holdes tilbage. Dog vilde den næppe have antaget en saa
fjendtlig Karakter eller være gaaet uden for den formelle Høfligheds
Grænser, hvis ikke den hos Steenstrup mere og mere fremtrædende
Herskesyge omsider, da han i 1848 var ble ven ansat som Direktør
for det kongl. naturhistoriske Musæum og som saadan var bleven
Krøyers og S.s overordnede, var bleven ganske utaalelig for disse.
Striden førtes over paa det administrative og personlige Omraade,
og den ene Fortrædigelse fra Steenstrups Side afløste den anden.
Dette fremkaldte Klager til Ministeriet over Steenstrup, og disse
Klager lode intet tilbage at ønske i Retning af Bitterhed og
usminket Voldsomhed, i det hans to Modstandere ikke toge Hensyn til,
at den daværende Kultusminister, Madvig, var hans Ven og
Beundrer. Følgen blev, at det af Krøyer udgivne «Naturhistorisk 
Tidsskrift», i hvilket S. netop havde begyndt en skarp Polemik
mod Steenstrup om et zoologisk Æmne, blev berøvet den Statsunderstøttelse, 
uden hvilken det ikke kunde bestaa. Ved Standsningen 
af Tidsskriftet blev S.s saa glimrende begyndte videnskabelige 
Løbebane for en Tid stærkt hemmet, og i en Aarrække maatte
han, ligesom Krøyer, arbejde ved Musæet under det pinligste Tryk,
næsten afskaaret fra at publicere. Dertil kom, at Collin ved
Tronskiftet havde mistet sin Indflydelse, og at den Understøttelse til
Udarbejdelse og Udgivelse af større selvstændige Værker, som S.
og Krøyer hidtil ved hans Hjælp havde oppebaaret, derved faldt
bort. Medens den allerede aldrende Krøyer til Dels som Følge
af disse Begivenheder saa at sige knækkedes og aldrig rejste sig
igjen, optog S. med den ham ejendommelige Styrke og Udholdenhed 
Kampen mod sin kloge og indflydelsesrige Modstander, indtil
han efter mange Aars Forløb atter naaede en nogenlunde
uafhængig Stilling.

Standsningen af det paabegyndte store Arbejde over Danmarks 
Eleutherata var dog ikke for S. saa haardt et Slag, som
man skulde tro. Trods den store Anseelse, dette Værk havde
vundet overalt i den videnskabelige Verden, var S. selv kommen
til den Erkjendelse, at et saadant Arbejde paa Videnskabens
daværende Standpunkt ikke lod sig udføre paa en virkelig
fyldestgjørende Maade, i det Kundskaben om Insekternes indre Bygning
kun var meget ufuldkommen, selv hvad de fuldt udviklede Dyr
angik, og Kjendskabet til Larve- og Puppestadierne for de fleste
Formers Vedkommende næsten ganske manglede. Da det ikke
alene i videnskabelig Henseende var af stor Interesse at kaste Lys
over disse Dyrs Udviklingshistorie, men da Kjendskabet navnlig til
Larvernes Biologi og Udvikling havde den største praktiske
Betydning for Land- og Skovbruget, kastede S. sig med Iver over
Studiet af Insekternes, særlig Billernes, Udvikling og fik i forholdsvis
kort Tid tilvejebragt en Samling af Larver, Nymfer og Pupper,
der langt overgik, hvad man andensteds besad af saadanne
Udviklingsformer.

I disse Bestræbelser fandt han kraftig Støtte hos sine Elever.
Midt under al hans Modgang var det nemlig, efter et ham af
Monrad som Minister givet Løfte og med kraftig Bistand af J. F.
Schouw, blevet Overdraget ham at holde entomologiske Forelæsninger, 
og en Del yngre Mænd med Interesse for videnskabelig 
Forskning sluttede sig snart om ham. Som Docent var S. noget 
for sig; den Opgave, han satte sig, var at aabne Elevernes Øjne,
saa de selv kunde se, at klare deres Tænkning og Opfattelse af
Fænomenerne, med andre Ord, at uddanne dem til Forskere. Selv
var han Forsker i dette Ords intensiveste Betydning. Men hans
Forhold til Eleverne strakte sig langt ud over Forelæsningerne og
Ovelserne. Hvor han sporede Talent, Dygtighed, ærlig Stræben
eller Trang til aandelig Frihed, aabnede han sit gjæstfrie Hjem for
Ungdommen, og i dette Hjem samledes i Aarenes Løb en ikke
ringe Skare af unge Videnskabsmænd, Digtere, Kunstnere og andre,
der nu nævnes blandt de ypperste. S. var altid Sjælen i disse
Sammenkomster; med sit rige Fond af Kundskaber, sin intelligente,
frisindede Opfattelse, sin skarpe Tænkning, sin Kjærlighed til Kunst
og Poesi forstod han at vække og retlede uden at misbruge sin
Magt, og for flere af dem, der nøde godt af hans overlegne Evner,
blev han en faderlig Ven. I Forholdet til de unge, i udholdende
og indtrængende videnskabelig Undersøgelse og i Arbejde for
Musæets Opkomst fandt S. Trøst i de haarde Modgangens Aar indtil
Begyndelsen af 60erne. Efter at Monrad paa ny var bleven Minister 
i 1859, begyndte det at lysne for S., navnlig da han erholdt
Statsunderstøttelse til Gjenoplivelse af «Naturhistorisk Tidsskrift»
og derved atter blev sat i Stand til at publicere. Som det var
at vente, blev hans Hovedbidrag til Tidsskriftet en Række Afhandlinger 
over Insekternes Udviklingshistorie, men ogsaa den entomologiske 
Systematik og Kundskaben om vor Insektfavna bleve berigede
med højst værdifulde Bidrag fra hans Haand. En særlig Glæde
fandt S. i at kunne aabne sit Tidsskrift for sine Venners og
Elevers (f. Ex. Krøyers og R. Berghs) Arbejder. 1858 havde S. efter
Krøyer overtaget Undervisningen i Forstzoologi, men først 1863,
da Forstundervisningen blev henlagt under den nye Landbohøjskole, 
fik han Ansættelse ved denne som Docent i Zoologi. S. A.
lykkedes det ham -- ved Sammensmeltningen af det kongl.
naturhistoriske Musæum og Universitetsmusæet -- efter en haard Kamp
med Steenstrup at afkaste dennes Overherredømme og opnaa
Ligestilling med ham ved Musæet, i det de begge bleve Inspectorer,
hver ved sin Afdeling. Fra denne Tid af oprandt der lysere Dage
for S., men Kampens Dage vare endnu ikke talte. Fra Steenstrups 
Side gjordes der s. A. energisk, men frugtesløs Modstand
mod S.s Optagelse i Fakultetet; ved Monrads Hjælp gik S.
sejerrig ud af Kampen, og fra nu af indtil S.s Død førtes der fra
Steenstrups Side kun en Guerillakrig mod ham og hans Elever. 
S.s Hovedarbejde er den ovenfor nævnte Serie af Afhandlinger 
om Billernes Udviklingshistorie, der under Fællestitelen «De
metamorphosi Eleutheratorum observationes» publiceredes i 
«Naturhistorisk Tidsskrift» 3. Række. De udgjøre tilsammen et stort
Værk med 86 fortræffelig udførte Kobbertavler. Det var S.s
Hensigt, naar han fik afsluttet disse Undersøgelser, at sammenarbejde
Afhandlingerne til et Hele og udgive dette som et særskilt Værk,
der skulde staa som hans litterære Monument; men før han naaede
til Ende med den foreløbige Bearbejdelse, blev han angrebet af
en uhelbredelig og langvarig Sygdom, for hvilken han efter haarde
Lidelser bukkede under 22. April 1884.

Blandt hans øvrige o. 60 Arbejder, der med faa Undtagelser
omhandle Leddyrenes Naturhistorie og for største Delen ere
ledsagede af Tavler, stukne efter S.s egne Tegninger af den
udmærkede Kobberstikker Løvendal (X, 614), maa nævnes
«Ichneumoni-darum ad faunam Daniæ pertinentium genera et species novæ»
med 5 Tavler (Paris 1839), «Specimen faunæ subterraneæ» med 4
Tavler (1849), «Corotoca og Spirachtha» med 2 Tavler (1856),
«Krebsdyrenes Sugemund» med 7 Tavler (1866-75) samt et større
Antal fortrinlige Monografier og kritiske Fortegnelser over de i
Danmark levende Arter af forskjellige Billefamilier.

Af Ydre var S. en høj, kraftig, imponerende Skikkelse med
et prægtigt, intelligent Ansigt, der strax røbede hans ualmindelige
Forstand og Viljekraft. Han blev 1848 gift med Fylla Hellmann,
Datter af Handelsbogholder Benjamin H. og Vilhelmine f. Meier.
Hans eneste Søn er Arkitekt Erik S. (s. ovfr.).

Gosch, Danmarks zoolog. Lit. 
Samme, J. C. S. I-II (1898-99). 
Illustr. Tid. XXV, Nr. 1283. 
Tilskueren 1884, S. 761 ff. 
Erslew, Forf. Lex.

<i>Jonas Collin.</i>

</chapter><chapter name="Schjødte, Laurids, 1792-1843, Præst">

<b>Schjødte, Laurids,</b> 1792-1843, Præst, Søn af Sognepræst
Matthias S. (d. 1803) og Frederikke Louise f. Schmidt, er født i
Snøde Præstegaard paa Langeland 1792 (døbt 9. Nov.). Han blev
Student med Udmærkelse fra Nyborg Skole 1811 og tog theologisk
Embedsexamen 1817, ligeledes med Udmærkelse. Efter at have
været Lærer, bl. a. ved v. Westens Institut, og manuduceret til
theologisk Examen blev han 1827 Sognepræst ved Viborg
Domkirke, Asmild og Tapdrup og 1828 tillige Stiftsprovst. 1842 var
han kongevalgt Medlem af Viborg Stænderforsamling. Han døde
28. Juni 1843 paa en Baderejse i Carlsbad, i det han i Vildelse
kastede sig ud ad et Vindue. Han ægtede 1831 Christiane 

Musmann, f. Raae (f. 1791 d. 1854), først gift med Kjøbmand M. og
Datter af Kjøbmand H. R. i Aarhus. -- S. har udgivet flere
Prædikensamlinger. Han faar det Eftermæle, at han havde været
et sandt Mønster paa kristelige Dyder, en øm og faderlig
Sjælesørger og en veltalende Prædikant, hvis Formaninger og
Trøstegrunde udtaltes med en sjælden malmfuld Stemme. Af Viborgs
Skole- og Fattigvæsen havde han store Fortjenester.

Thaarup, Fædrenelandsk Nekrolog 1843, S. 46 ff.
Erslew, Forf. Lex.

<i>L. Koch.</i>

</chapter><chapter name="Schiøning, s. Schøning.">

<b>Schiøning,</b> s. Schøning.

</chapter><chapter name="Schiønnebøll, s. Schønnebøl.">

<b>Schiønnebøll,</b> s. Schønnebøl.

</chapter><chapter name="Schiønning, jvfr. Skjønning.">

<b>Schiønning,</b> jvfr. Skjønning.

</chapter><chapter name="Schiønning, Claus Christian, 1778-1858, Højesteretsassessor">

<b>Schiønning, Claus Christian,</b> 1778-1858, Højesteretsassessor,
Søn af Etatsraad, Kommitteret i Rentekammeret Christian S. (f. 22.
Sept. 1734 d. 12. Okt. 1817), en Broder til ndfr. nævnte Kapitajn
Peter S., og Marie f. Olrog (f. 20. Sept. 1755 d. 12. Juli 1797),
fødtes 1. Avg. 1778 i Kjøbenhavn, blev 1794 privat dimitteret til
Universitetet, 1798 juridisk Kandidat, 1800 Underkancellist i danske
Kancelli, 1805 Kancellist sammesteds, 1806 Assessor i Landsover- 
samt Hof- og Stadsretten og 1815 Assessor i Højesteret. Denne
Stilling, i hvilken han nød megen Anseelse for sin store
Skarpsindighed, beklædte han til 1852, da han paa Grund af tiltagende
Øjensvaghed afskedigedes med Tilkjendegivelse af Kongens
Tilfredshed med hans Embedsvirksomhed. Desuden var han fra 1831
Justitsdirektør ved Tallotteriet indtil dettes Ophævelse. 1806 fik
han Titel af Kancellisekretær, 1814 af Justitsraad og 1833 af 
Konferensraad. 1840 blev han Kommandør af Danebrog, og 1850 tildeltes
der ham Storkorset af samme Orden. Han døde 10. Marts 1858 i
Kjøbenhavn. -- Han var gift med Anna Marie Christine f. Schiønning 
(f. 21. April 1776, d. 31. Marts 1858 i Kjøbenhavn), en Datter
af hans nævnte Farbroder, Kapitajn Peter S.

<i>G. Kringelbach.</i>

</chapter><chapter name="Schiønning, Frederik, 1778-1843, Præst">

<b>Schiønning, Frederik,</b> 1778-1843, Præst, Søn af Prokurator
Peter S. og Ellen Margrethe f. Therkilsen, er født i Vordingborg
31. Avg. 1778. Han dimitteredes 1794 fra Christiania Skole og tog
theologisk Embedsexamen 1800. 1803 blev han Sognepræst for
Aardestrup, Buderup og Gravlev i Viborg Stift, og 1836 udnævntes
han til Konsistorialraad. Det følgende Aar forflyttedes han til St.
Mortens Sogn i Randers og blev tillige Provst for Støvring og 
Galten Herreder. Han døde i Randers 3. April 1843. Han
ægtede 1804 sin Formand i Aardestrup, Jens Bloch Aagaards Enke,
Vilhelmine Caroline Joachime Margrethe f. Mønsted (f. 1765 d. 1846),
Datter af Forpagter S. M. -- S. var en virksom og dygtig Mand,
især ivrig for Skolevæsenets Fremme. Han underviste Lærere, der
ikke vare Seminarister, og arbejdede for Indførelse af indbyrdes
Undervisning. Han nød stor Anseelse og udøvede ikke ringe
Indflydelse.

Erslew, Forf. Lex.

<i>L. Koch.</i>

</chapter><chapter name="Schiønning, Niels Leth, 1783-1862, Overretsjustitiarius">

<b>Schiønning, Niels Leth,</b> 1783-1862, Overretsjustitiarius, en
Broder til ovennævnte Højesteretsassessor Claus Christian S., fødtes
i Kjøbenhavn 30. Nov. 1783, blev 1802 privat dimitteret til
Universitetet og 1809 juridisk Kandidat. S. A. indtraadte han som
Volontær i det danske Kancelli, hvor han 1812 blev Underkancellist 
og 1818 Kancellist. Kort forinden, s. A., havde han imidlertid
-- foreløbig med Bibeholdelse af sin Stilling i Kancelliet -- faaet
Beskikkelse som surnumerær Assessor i Landsover- samt Hof- og
Stadsretten, hvor han et Par Aar efter rykkede op til at blive
virkelig Assessor. 1829 udnævntes han, der havde vist sig i
Besiddelse af et ualmindelig sikkert og praktisk Blik for Retssagers
heldige Behandling, til Justitiarius i Viborg Landsoverret, en
Stilling, som han derefter i 30 Aar beklædte med anerkjendt
Dygtighed og Nidkjærhed. Han afskedigedes 1859, tog derefter Ophold
i Kjøbenhavn og døde ugift 16. Juli 1862. Han hørte til de
«oplyste Mænd», der 1832 sammenkaldtes for at raadslaa om
Enkelthederne i den vordende Stænderforfatning. 1815 havde han faaet
Titel af Kancellisekretær, 1828 af Justitsraad, 1850 af Konferensraad,
og ved Entledigelsen i 1859 tildeltes der ham Kommandørkorset af
Danebrogsordenen.

<i>G. Kringelbach.</i>

</chapter><chapter name="Schiønning, Peter, 1732-1813, Søofficer">

<b>Schiønning, Peter,</b> 1732-1813, Søofficer, Søn af
Kammer-raad, Renteskriver Peter S. (f. 1. Marts 1691 d. 25. Jan. 1745)
og Anna f. Leth (f. 1697 d. 6. Nov. 1766), blev født 14. Avg.
1732. 1755 blev han Sekondlieutenant i Marinen, 1758 Premierlieutenant, 
1763 Kapitajnlieutenant og 1769 Kapitajn. S.s militære
Løbebane var forholdsvis kort; hans selvstændige Virksomhed
indskrænkede sig til, at han 1770-71 var Vagtskibschef, 1773 Chef for
Fregatten «Søridderen» i Viceadmiral Kaas' Eskadre, 1779 for
Fregatten «Christiansø», 1780-81 for Fregatten «Bornholm», der først 
var i Middelhavet med et Presentskib til Dejen af Algier og senere
havde Station i Vestindien, hvor den konvoierede mellem de
franske og danske Antiller til stor Ærgrelse for den engelske Søstyrke,
der paa den Tid var i Krig med Franskmændene. 28. Dec. 1780
mødte S. paa Tilbagevejen fra Guadeloupe med en Konvoi 3
engelske Fregatter (der senere viste sig at være Kapere, udsendte
under Vimpel af den engelske Admiral), som forlangte at visitere
Skibene. Efter nogen Parlamenteren, under hvilken S. vægrede
sig ved at give Tilladelsen, lagde Englænderne sig i Slagorden for
«Bornholm», og en Kamp begyndte. Der var imidlertid ingen
Udsigt til, at den danske Fregat vilde kunne fordrive Fjenden, og S.
strøg da sit Flag, hvorefter Konvoien blev beslaglagt. Ved sin
Hjemkomst stilledes S. for en Krigsret, hvis Medlemmer forinden
vare blevne bearbejdede i hans Disfavør ved en af Guldberg
paraferet Kabinetsordre, der egentlig i og for sig indeholdt en
Domfældelse. S. blev under Paavirkning heraf kasseret, uagtet Retten
maatte erkjende, at han her som ved andre Lejligheder havde vist
personligt Mod. Aarsagen til, at Guldberg fór saa strængt frem
mod ham, tilskrives den Omstændighed, at S. skal have været
yndet af Struensee, der i sin Tid tilbød ham et vigtigt Hverv,
hvilket dog ikke blev modtaget. I Følge et Rygte, der i sin Tid
vandt Tiltro i Marinekredse, hidførtes S.s Fald ogsaa derved, at
Avtoriteterne ønskede paa hans Bekostning at fremhæve den stærkt
protegerede Premierlieutenant Otto Lütken, der omtrent samtidig
havde haft en -- for øvrigt betydningsløs -- heldig Affære mod
nogle engelske Smaakapere. Efter Dommen bosatte S. sig i
Vordingborg, her levede han meget tilbagetrukket; efter Guldbergs
Fald opnaaede han en Pension og døde 7. Avg. 1813. Til
Universitetsbibliotheket har han efterladt ret betydelige Samlinger 
af skrevne Optegnelser fra sit Liv. -- S. blev gift 1772 med Marie
Christine Nægler, Datter af Oberstlieutenant Jeremias N.

Nyerup, Lit. Lex. 
Hist. Tidsskr. 4. R. II, 720 ff. 
Berlingske Tid. 8. Avg. 1900.

<i>C. With.</i>

</chapter><chapter name="Schiønning, Peter, 1781-1872, Søretsjustitiarius">

<b>Schiønning, Peter,</b> 1781-1872, Søretsjustitiarius, var født i
Kjøbenhavn 14. Marts 1781 og Broder til ovennævnte Højesteretsassessor 
Claus Chr. S. og Justitiarius Niels Leth S. I 1799 blev han privat
dimitteret og bestod i Efteraaret 1803 den juridiske Examens
theoretiske Del, men tog først 3 Aar efter den praktiske Del. 1805 var
han blevet Underkancellist i danske Kancelli og blev i 1807 

Kancellisekretær, 1810 Kancellist. 1811 gik han over i Landsover- samt
Hof- og Stadsretten som Assessor. I 1820 blev han udnævnt til
Borgmester i Kjøbenhavn, men ombyttede allerede det følgende
Aar dette Embede med Stillingen som Justitiarius i Kjøbenhavns
Søret, fra hvilken han først entledigedes 1858. Han var i 1826
blevet Etatsraad, i 1852 Konferensraad og døde i den høje Alder
af 91 Aar 5. Sept. 1872 i Kjøbenhavn. I 1820 havde han ægtet
Christiane Charlotte Lund (d. 1861), Datter af Krigskancellisekretær
Christian Carl L. -- I sin Stilling som Søretsjustitiarius nød han
ikke ringe Anseelse og har ogsaa som litterært Vidnesbyrd om
denne Virksomhed efterladt sig et Skrift: «Bemærkninger ved
enkelte Artikler af Lovens 4. Bog» (1838). Disse «Bemærkninger»
ere ret usystematisk sammenstillede, men have Værdi som Udtryk
for en kyndig Praktikers vel overvejede Tanker om Lovbestemmelser,
hvormed han indgaaende har beskæftiget sig; ved Søloven af 1892
have de dog tabt en væsentlig Del af deres praktiske Betydning.

Erslew, Forf. Lex.

<i>H. Munch-Petersen.</i>

</chapter><chapter name="Schjørring, Caspar Peter Charles, f. 1831, Borgmester og
Politiker">

<b>Schjørring, Caspar Peter Charles,</b> f. 1831, Borgmester og
Politiker. S. blev født 1. Jan. 1831 i Vandborg ved Lemvig, hvor
hans Fader, Matthias Jacob S. (f. 1797 d. 1858), da var Sognepræst;
hans Moder hed Nicoline f. Ring (f. 1796 d. 1839). Han blev
1848 Student fra Horsens Skole og 1854 juridisk Kandidat; var
derefter i flere Aar Manuduktør, blev 1858 Kancellist i
Justitsministeriet, 1860 Protokolsekretær i Højesteret, 1869 By- og
Herredsfoged i Skjelskør og 1877 Byfoged og Borgmester i Kolding. Her
vandt han efterhaanden almindelig Velvilje og stor Indflydelse; er
desuden Formand i Bestyrelserne for Musæet paa Koldinghus og
for det sydjyske Telefonselskab. Under sit Ophold i Kjøbenhavn
var S. 1862-65 Medudgiver af en «Samling af Reskripter, Resolutioner 
m. m. af mere almindelig Interesse fra 1660-1860» og 1863-66 
af «Tidsskrift for Retsvæsen», hvori han bl. a. skrev om
Dødsstraffen og gav en Samling «juridiske Ordsprog»; endelig 1866
af «Lov og Ret i de almindelige borgerlige Forhold» (2. Udg.
1869); skrev ogsaa i de frisindede Dagblade.

1861 kom han første Gang i Berøring med det politiske Liv,
i det han var Medstifter af «Danevirkeforeningen» og blev
Medlem af dens Bestyrelse. 1866 valgtes han til Folketinget for
Thisted Amts 4. Kreds (Morsø) og gjenvalgtes indtil 1876. Han
sluttede sig strax til det nationale Venstre, vilde ikke være med, da 
det forenede Venstre dannedes 1870, og hørte i de følgende Aar
til de nationale «Løsgængere». Han blev Ordfører i flere vigtige
Spørgsmaal, saaledes 1874 om Skifteloven; var 1867-73 Medlem
af Finansudvalget, i 2 Samlinger (1869-71) en af dets Ordførere
og 1871-72 dets Formand. I Dec. 1873 foreslog han en Adresse
til Kongen for at bede om et Ministerskifte som Middel til at
standse den storpolitiske Kamp. Adressen vedtoges vel, men
bragte intet Udbytte, ja skærpede snarere Striden og medførte
Sprængning af hans egen Gruppe. Han stod senere næsten ene
i Tinget og trak sig derfor tilbage 1876; han søgte dog 1881 Valg
i sin gamle Kreds, men forgjæves.

Han ægtede 31. Juli 1857 Elvira Teilmann (f. 22. Sept. 1830
d. 24. April 1880), Datter af Sognepræst A. P. J. T. (f. 1797 d. 1883).

Kolding Avis 23. Maj 1894. 
Sorø Amtstid. 26. Maj 1894. 
Dannebrog 28. Maj 1894.

<i>Emil Elberling.</i>

</chapter><chapter name="Schiørring, Christen Christian Frederik, 1837-93, Violinist">

<b>Schiørring, Christen Christian Frederik,</b> 1837-93, Violinist,
Søn af Musiker Christian Christensen S. (d. 1877) og Dorothea Catharine 
f. Ustrup, var født 10. Febr. 1837 i Aarhus. Først undervist af
Faderen paa Violin kom han i sit 14. Aar til Kjøbenhavn, hvor den
dygtige Kapelmusikus H. Koch varmt tog sig af Drengen. Allerede
i Dec. 1858 fik han Ansættelse i det kongl. Kapel som Violinist,
afløste 1870 F. Schram som Solospiller og virkede som saadan til
sin Død, 20. Dec. 1893. Udmærket som Kammermusikfortolker ved
sit klare og rolige Foredrag var han selvskrevet Medlem af
Neruda-Kvartetten, da den blev stiftet, alternerede med Vald. Tofte 
som Primarius, men forstod tillige som ægte Kunstner at underordne
sig og overtog efterhaanden den for Sammenspillet ikke mindre
vigtige Plads som 2. Violin. Sammen med Neruda spillede han
ofte Trioer med Dronning Louise og udnævntes 1869 til kongl.
Kammermusikus. Elskværdig som Menneske og dygtig som Lærer
var han meget søgt; 1884 blev han Violinlærer ved Blindeinstituttet 
og har med offentlig Understøttelse 1889 og 1891 rejst i
Udlandet for at undersøge Forholdene paa fremmede Blindeinstitutter.
Han har udgivet en Del Kompositioner for sit Instrument, mest
beregnede for Elever, men velklingende og praktiske. Gift 1.
(1862) med Johanne Amalie f. Erichsen (d. 1869), Datter af
Skorstensfejermester Niels E. og Ane Bolette Sophie f. Mathiessen; 
2. (1874) med Emma Maria f. Scholefield, Datter af Henry Michael
S., Kjøbmand i Hamborg, og Emma Maria f. Voelckers. -- Hans 
Søn af 1. Ægteskab, Johannes Christian Frederik S., f. 10. Jan.
1869, er en dygtig Violinist og er ansat i Kapellet siden 1893.

Søndagsposten Nr. 1010.
Schytte, Musiklex.

<i>S. A. E. Hagen.</i>

</chapter><chapter name="Schjørring, Helene Johanne Caroline, f. 1836, Forfatterinde">

<b>Schjørring, Helene Johanne Caroline,</b> f. 1836, Forfatterinde. 
Johanne S. er født 4. Juni 1836 i Hem Præstegaard ved
Skive og er Datter af Pastor Ludolph Johan Krohn (f. 2. Sept.
1801 d. 7. Avg. 1872) og Hansine Jacobine Frederikke f. Hansen
(f. 28. Dec. 1799 d. 17. Marts 1853). Hendes formelt strænge, men
i sit Indre milde, humane og dannede Fader drog sammen med
sin Hustru mange til deres Præstegaard, der havde en egen patriarkalsk 
Ynde over sig. I dette Hjem vurderedes deres eneste Datter
højt, og der anvendtes meget paa hendes Opdragelse. Da hun
tidlig mistede sin Moder, maatte hun selv styre Huset og
anvendte da Kraft paa at bevare dets gamle Hygge og Gjæstfrihed;
men ved Siden af dette Arbejde læste hun meget, studerede Latin
hos Faderen og skrev i al Hemmelighed Digte. Hun var dog alt
andet end et Stuemenneske. 4. Juni 1862 ægtede hun Cand. jur.,
Assistent (1870 Fuldmægtig) i Justitsministeriet Jens Broder Theodor
Schjørring (f. 21. Juli 1836 d. 27. Juni 1871), der var en meget søgt
juridisk Manuduktør. Dette højst lykkelige Ægteskab blev des
værre ikke af lang Varighed. Hendes Ægtefælle havde opfordret
hende til Forfattervirksomhed; men først da hun var bleven Enke,
og hendes Fader ogsaa var død, gjorde hun -- «knuget af Sorg,
Livets Tryk og Fattigdom» -- Alvor deraf, for en Del med det
Formaal at skaffe Udkomme for sig selv og sine Børn. Dagen
gav hende ikke megen Tid dertil, saa hun maatte bruge Natten
til Hjælp. Hendes Debut var «Den tavse Mund», der optoges i
«Fædrelandet». I «Fortællinger og Skitser» (1874) samlede hun
sine første Forsøg og udgav i Aarenes Løb: «Havets Datter, en
Historie fra Vesterhavet» (1875; 3. Opl. 1894), («Fra Vaar til Høst»,
en Livshistorie (1876; 3. Opl. 1900), «Rige Dage», en Fortælling
{1878; 3. Opl. 1900), «Flyvende Sommer», en Fortælling (1878),
«Fem Fortællingen) (1880), «Den gamle Herregaard» (1881; 2. Opl.
1888), «Skilles og mødes» (1882; 2. Opl. 1899), «Esthers Historie»
(1884; 2. Opl. 1899), «For Vind og Vove» (1887; 2. Opl. 1899),
«Beslægtede Naturer» (1888; 2. Opl. 1900), «Fra Jyllands Vestkyst
og andre Historier» (1889), «Elisabeth af Rusland», historisk
Skuespil i 5 Akter (1891), «En Krise» (1892), «Fra en Middelhavsrejse»
(1892), «Skiftende Tider» (1893), «Familien paa Søgaard» (1894), 
«Svundne Drømme» (1895), «Slesvigske Kvinder i 1848 og 64»
(1895), «Et Hjem Paa Heden» (1896), «Til Lykkens Land» (1898)
og «Sirius» (1900). Hun har end videre skrevet 2 Børnebøger og
leveret en Mængde spredte Bidrag, bl. a. i «Vort Hjem», hvilket
Kvindeblad hun en Tid redigerede.

Alle hendes større Bøger ere oversatte paa Tysk, en hel Del
af dem ogsaa paa Hollandsk, nogle ere udkomne i Ungarn, Schweits
og Amerika, og den Anerkjendelse, hun har vundet i Udlandet,
staar ikke lidet over den, der er bleven hende til Del i hendes
Fædreland. Hun har mest skrevet folkelig for Hjemmene; den
psykologiske Analyse og Karakterudviklingen ere ikke saa meget
hendes Sag som det underholdende, hyggelige og fredelige. Lune
og Vemod, Hjærtelag og Jævnhed, Religiøsitet og Hang til Grubleri
forene sig i hendes Frembringelser, som ere optimistiske i deres
Livsbetragtning og stadig vende tilbage til Skildringen af
Forholdet mellem Kvinde og Mand, saaledes at den trofaste
Kjærlighed betegnes som Livets lutrende Magt. Hun er mere og mere
bleven en Tilhænger af Nutidens Kvindebevægelse, dog kun
saaledes, at hun aldrig vil overskride Skjønhedslinjen.

A. Andersen, Danske Forfatterinder S. 188 ff.

<i>Nic. Bøgh.</i>

</chapter><chapter name="Schjørring, Jens Nicolai Ludvig, 1825-1900, Præst">

<b>Schjørring, Jens Nicolai Ludvig,</b> 1825-1900, Præst, en
Broder til ovennævnte Borgmester Casp. Pet. Charles S., fødtes 16.
Sept. 1825 i Vandborg Præstegaard. 1844 blev han Student fra
Aalborg Skole og gav sig derpaa til at studere Theologi; men da
Krigen udbrød, gik han, efter Slaget ved Slesvig, med som frivillig
og gjorde Tjeneste i Jagds Frikorps, indtil han efter Hærskuet paa
Lerbæk Mark blev hjemsendt. Da han var vendt tilbage til
Kjøbenhavn, kom han ind i en Kreds af Venner, af hvilke den meget
ældre P. K. Algreen (I, 180) især fik Betydning for ham, og under
deres Paavirkning sluttede han sig til den grundtvigske Retning.
1850 blev han theologisk Kandidat og kort efter Kapellan hos E.
T. Clausen (III, 604) i Bóslunde. Aaret efter blev han Kapellan
hos den lærde W. F. Engelbreth (IV, 513) i Lyderslev, og i hans
Præstegaard blev han forlovet med Mette Marie Olsen (f. 2. Febr.
1824 d. 22. Maj 1889), Datter af Lærer Lars O. i Lund i Lyderslev
Sogn. 1854 opgav han Kapellaniet i Lyderslev og tilbragte de
følgende Aar dels hos sin Fader i Skanderborg, dels hos Gaardejer 
Johan Bertelsen i Starup, for hvis Børn (II, 90) han var Lærer.
Efter en kortvarig Kapellangjerning hos Sognepræsten i Fruering 
overtog han en Tjeneste som Hjælpepræst hos V. Birkedal i Ryslinge 
og Provst Knudsen i Gislev, og der giftede han sig (1857).
Under det stærke aandelige Røre paa Fyn blev der ofte kaldt paa
ham som Taler; i Sødinge havde han, paa Kolds Opfordring,
overtaget en Friskole, og 1859 begyndte han ogsaa at holde Højskole
baade for Karle og Piger. 1864 blev han Sognepræst i Hodde og
Tistrup, et Par Mil nord for Varde, og i Vestjylland fortsatte han
Arbejdet for kirkelig og folkelig Oplysning, støttet af V. Birkedal,
H. Sveistrup, F. E. Boisen og N. J. Termansen. 1878 blev han
forflyttet til Ørslev ved Skjelskør, og der døde han 14. Marts 1900.
Han havde en lille Digteraare, og et Par af hans aandelige Sange
(«Kjærlighed fra Gud», «Herrens Venner ingen Sinde») har
vundet en stor Udbredelse og fundet Optagelse i «Salmebog for Kirke
og Hjem». I «Aarbog for dansk Kulturhist.» 1895, 96 og 98 har
han givet en livlig Skildring af sit Barndomshjem, sine Skoleaar
og sit Studenterliv. -- Efter sin første Hustrus Død ægtede han
1890 Caroline Mathilde Andersen (f. 5. Juli 1862), Datter af
Forpagter C. A. paa Snedinge i Ørslev Sogn.

Højskolebladet 1900, Nr. 43 ff.

<i>Fr. Nielsen.</i>

</chapter><chapter name="Schiørring, Niels, 1743-98, Musiker">

<b>Schiørring, Niels,</b> 1743-98, Musiker, var født paa Ulstrup
i Aarhus Stift. Den første Undervisning i Musik fik han af sin
Morbroder Organist Lütken i Horsens. Senere studerede han under
Scheibe i Kjøbenhavn og C. Ph. Eman. Bach i Hamborg og uddannede 
sig navnlig til en dygtig Klaverspiller. Da Theaterbestyrelsen 
i Kjøbenhavn for at fremme Udviklingen af en national
Opera i 1773 besluttede sig til at oprette en dansk Syngeskole og
give Orkestret en bedre Indretning, blev S. ansat som Cembalist
i Kapellet med Forpligtelse til at undervise de danske Sangere og
Sangerinder og gjennemgaa deres Partier med dem samt
akkompagnere i Orkestret ved Opførelsen af danske Syngestykker.
Desuden skulde han medvirke i Musikopførelserne ved Hoffet som
Akkompagnatør og Koncertspiller. 1775 udnævntes han til kongl.
Kammermusikus. Ved Siden af sin praktiske musikalske Virksomhed 
fik han Tid og Lejlighed til at udføre et betydeligt Arbejde
som Samler af sjældne Bøger og Musikværker, Portrætter m. m.
En stor Del af disse Skatte gik des værre tabt ved Slotsbranden
1794. Nogle Sange, han udgav 1787, roses for deres varme Følelse.
Som Komponist var han imidlertid kun lidet produktiv. Derimod
gjorde han sig fortjent ved at udgive forskjellige Samlinger af dels 
kirkelige, dels verdslige Sange. Mest bekjendte ere hans
«Koralbog» (1783), «Selskabssange med Melodier» (1783-89) og «Arier
og Sange af danske og oversatte Syngestykker» (1786-89).

S. var ikke blot en dygtig og kundskabsrig Musiker, men
ogsaa uden for sit egentlige Fag en anset og betroet Mand. Charlotte 
Biehl omtaler saaledes i sine Meddelelser om  Regeringsforandringen 
1784, at de Kabinetsordrer, hvorved det var blevet Brug
at afgjøre Statens Anliggender, undertiden bleve forelagte Kongen
af Kammermusikus S., «under hvis Opsigt Kongen ofte skrev Breve
af største Betydenhed». S., der døde 6. Febr. 1798, var gift med
den smukke og talentfulde Mette Marie f. Rose (s. XIV, 167).

Nyerup, Lit. Lex. 
Gerber, Neues Lex. d. Tonkünstler. 
Collin, For Historie og Statistik II, 191. 
Hist. Tidsskr. 3. R. V, 289.

<i>V. C. Ravn.</i>

</chapter><chapter name="Schjøtt, Frederik Viggo Erik Frisenberg Thorup, 1839-98, Præst">

<b>Schjøtt, Frederik Viggo Erik Frisenberg Thorup,</b> 1839-98, 
Præst, Søn af Præsten Peter Ulrik Frederik S. (f. 1802 d. 1873) 
og Theodora Christiane f. v. Lichtenstein (f. 1802 d. 1853),
fødtes i Odense 12. Nov. 1839. Efter at være dimitteret fra
Aalborg Skole 1858 studerede han Theologi, men hans Studier bleve
afbrudte ved hans Deltagelse i Krigen, i hvilken han gjorde
Tjeneste som Sekondlieutenant ved 11. Bataillon. 1866 blev han
theologisk Kandidat, og Aaret efter foretog han en Udenlandsrejse, paa
hvilken han, under Vejledning af Professor E. Reuss i Strasburg,
blev ledet ind paa de Studier af den nytestamentlige Textkritik,
der hele Livet igjennem optoge ham i hans Fritimer. 1868 blev
han Kapellan hos Sognepræsten i He, 1869 Kapellan i Gjerlev og
Enslev, 1873 konstitueret som Pastor vicarius i Raaby og Sødring,
1875 Sognepræst i Ringkjøbing og Rindom, 1883 Sognepræst i Kolding, 
1893 forflyttet til Nakskov og Branderslev paa Laaland, og han døde 
4. Okt. 1898 under et Ophold i Kjøbenhavn. Han har udgivet en 
Prædikensamling («12 Prædikener over den nye Textrække», 1881), givet 
flere Bidrag til opbyggelige Blade og skrevet et Par textkritiske
Afhandlinger og et Angreb paa den gammeltestamentlige Bibelkritik. 
Hans Livs Hovedværk var en ny textkritisk Udgave af det nye
Testamente («Novum testamentum Græce ad fidem testium vetustissimorum 
recognovit nec non variantes lectiones ex editionibus
Elzeviriana et Tischendorfiana subjunxit», 1897), der des værre er 
udarbejdet efter textkritiske Principper, som have gjort det store
Arbejde temmelig værdiløst. 1869 blev han gift med Alvilde
Neergaard, Datter af Sognepræst Peter N. i Ugilt. 
Elvius, Danmarks Præstehist. 1869-84 S. 307.
Den indre Missions Tid. 1898, Nr. 43.

<i>Fr. Nielsen.</i>

</chapter><chapter name="Schiøtt, Heinrich August Georg, 1823-95, Portrætmaler">

<b>Schiøtt, Heinrich August Georg,</b> 1823-95, Portrætmaler,
var født i Helsingør 17. Dec. 1823 som Søn af Toldforvalter og
Kammerraad Heinrich Erpecum S. og Anna Sophie Marie f. Fleron.
Efter sin Konfirmation blev Aug. S. sat i Malerlære i Kjøbenhavn
og kom nogle Aar derefter ind paa Kunstakademiet, hvor han
1846 vandt den lille og s. A. den store Sølvmedaille; andre
Prisbelønninger opnaaede han ikke. Sit første selvstændige Arbejde,
et Barneportræt, udstillede S. 1844, 2 Aar før han afgik fra Akademiet, 
og derpaa fulgte i næsten uafbrudt Rækkefølge en Mangfoldighed 
af Portrætter, de fleste Aar mindst 6 eller 8; i alt har han
paa Charlottenborg udstillet over 150 Saadanne, deriblandt ikke faa
af kongelige og andre kjendte Personer, saaledes Dronning
Caroline Amalie (3 Gange), Arveprins Ferdinand og Arveprinsesse
Caroline, Prins Christian af Danmark (Kong Christian IX) og dennes
Børn, Baron C. F. A. B. Blixen-Finecke, Gehejmeraad F. Tillisch,
General G. C. v. Krogh, Etatsraad C. A. Broberg og Historiemaleren
J. L. Lund; paa Portrættet af denne sidste, et af hans bedste
Arbejder, blev han i 1854 optagen som Medlem af Kunstakademiet.

S. var 2 Gange gift: 1. (1850) med Enke efter Premierlieutenant 
Adolf Schultz, Betty Augusta Ultima f. Søht (f. 1820 d. 1853),
Datter af praktiserende Læge H. H. S.; 2. (1855) med Mary Ann
f. Ogelvie (f. 1836 d. 1857), Adoptivdatter af Grosserer M. F. O.
Winther. Sin første Udenlandsrejse tiltraadte S. i Sommeren 1850
med Understøttelse fra Akademiet; han blev borte i 2 Aar,
studerede først en Tid lang i Paris og besøgte derpaa England og
Italien. Senere var han i Norge og paa Island og endelig i 1872-73
med det Anckerske Legat i Sydevropa, Ægypten og Palæstina;
overalt, hvor han kom frem, malede han flittig, ikke alene Studier
efter den levende Model, men ogsaa større og mindre
Landskabsbilleder.

S., der i 1866 blev titulær Professor, var i saa godt som hele
den lange Aarrække, hvori han virkede, en af sit Fædrelands mest
søgte Portrætmalere; siden Juels Dage har næppe nogen af hans
Kaldsfæller været yndet som han, særlig af Aristokratiet og det
velstaaende Bourgeoisie. Den Lykke, han gjorde, skyldte han, ved
Siden af sit glatte, udpenslende Foredrag og en vis Harmoni i
Farven, sit Greb paa tækkelig Opstilling af Modellen og sin Evne 
til at fremhæve det tiltalende hos denne, medens han ikke
betonede de formelle Mangler stærkere end højst nødvendigt; udpræget
psykologisk Sans hørte ikke til hans fremherskende Evner.
Foruden Portrætter malede S. ogsaa større Figurkompositioner -- 
«Kong Vermund og Uffe den spage» (1850), «Asger Rygs Hjemkomst» 
(1852), «Christus i Gethsemane» (1860), «En Fader, der
frier for sin Søn; Thelemarken», solgt til Kunstforeningen 1862,
«En islandsk Brud, der bliver pyntet af Moderen» (1866) og «Hos
en islandsk Bonde ved Aften i Badstuen; en Saga bliver læst» (1871)
-- samt ikke faa Landskaber, af hvilke en Del ere udførte over
østerlandske Motiver. S. døde i Hellebæk 25. Jan. 1895. -- En
Datter af ham, <i>Sofie Marie Elisabeth S.</i>, f. 12. Febr. 1856, har
uddannet sig til Kunstnerinde under Vilhelmine Bang, paa Krøyers
og Tuxens Skole og senest, fra 1888-91, i Akademiets Kunstskole
for Kvinder; ogsaa i Holland og Paris har hun studeret og har
fra 1888 udstillet Landskabsmalerier paa Charlottenborg.

Weilbach, Nyt Kunstnerlex.

<i>Sigurd Müller.</i>

</chapter><chapter name="Schiøtt, Julius Frederik, f. 1856, Redaktør og Direktør for Zoologisk Have">

<b>Schiøtt, Julius Frederik,</b> f. 1856, Redaktør og Direktør for 
Zoologisk Have. Han er født 14. Dec. 1856 i Horsens; hans
Forældre vare Murmester J. P. S. og Anna Catharine f. Breyde. Han
blev Student fra Horsens Skole 1874, studerede i Paris i Vinteren
1877-78 og tog Magisterkonferens i fransk Sprog og Litteratur
1880. S. A. deltog han i Stiftelsen af «Foreningen til Oplysningens 
Fremme blandt Kjøbenhavns Arbejdere» og 1882 i Stiftelsen
af «Studentersamfundet», hvor han har virket for Arbejdernes
Undervisning og Udvikling. Efter i 1882-84 at have redigeret
«Theaterbladet» stiftede han i 1884 Ugebladet «Nordstjærnen», hvis 
Redaktion han opgav 1896. I 1897 deltog han i Planlæggelsen af «Frem»,
Ugeskrift for underholdende Belæring, og overtog dets Redaktion.
1894 opstilledes han til Borgerrepræsentantvalget i Kjøbenhavn, men
opnaaede ikke Valg. S. A. blev han Sekretær i Industriforeningen,
hvilken Stilling han opgav 1899 for som Direktør at overtage
Administrationen af Zoologisk Have. I 90erne holdt han talrige
Foredrag rundt om i Landet, særlig i Industri- og Haandværkerforeninger. 
1881 udgav han det første billige Konversationslexikon («Dansk
Folkebibliotheks»). Siden 1892 har han sammen med Frøken Thora
Goldschmidt udarbejdet Bøger til «sproglig Anskuelsesundervisning»;
derhos har han udgivet en Del Oversættelser og skrevet mange 

mindre Afhandlinger. Han ægtede i 1882 Frøken Hansine
Adolfine Vilhelmine Hansen af Kjøbenhavn.

<i>C. Christensen.</i>

</chapter><chapter name="Schiøtt, Preben, 1703-82, Præst">

<b>Schiøtt, Preben,</b> 1703-82, Præst, Søn af resid. Kapellan i 
Nyborg Anders S. (d. 1714) og Marie Elisabeth f. Wandal (f. 1676
d. 1763), er født i Korsør 29. Marts 1703, blev Student fra Nyborg
Skole 1722 og 1726 Hører ved samme Skole. 1730 tog han
theologisk Embedsexamen og ansattes 1736 som Kateket ved Holmens
Kirke. 1738 blev han 2., 1747 1. Kapellan ved vor Frue Kirke i
Kjøbenhavn, i hvilket Embede han døde 6. Maj 1782. Han ægtede
1739 Anna Willers (f. 1708 d. 1752). -- S. ansattes ved vor Frue
Kirke, samtidig med at H. Gerner (V, 612) blev Stiftsprovst, og
ligesom denne var han, som Biskop Hersleb udtrykte sig, saa god
en Herrnhuter som nogen. I hans Hus gik Brødremenighedens
Medlemmer gjennem mange Aar ud og ind; de fejrede aarlig hans
Fødselsdag, og han kaldes af dem ligefrem en Broder. Han var
i øvrigt en stille Mand, som aldrig kom i Konflikt med de
kirkelige Øvrigheder. Hans Død gav Anledning til, at Brødremenigheden 
androg paa og fik Tilladelse til at holde egen Gudstjeneste.

Helveg, Den danske Kirkes Hist. eft. Reform., 2. Udg., II, 122. 152. 201.
Kirkehist. Saml. 3. R. I og 4. R. V.

<i>L. Koch.</i>

</chapter><chapter name="Schiøtt, Valdemar Johannes Ludvig, f. 1826, Filanthrop og Musiker">

<b>Schiøtt, Valdemar Johannes Ludvig,</b> f. 1826, Filanthrop 
og Musiker. S., Søn af Kobberstikker Søren S. (d. 1868) og 
Caroline f. Lindholm, er født i Kjøbenhavn 8. Avg. 1826. Den
musikalske Dreng fik tidlig Undervisning i Musik og skaffede sig ved
sin Jærnflid snart en betydelig Praxis som Musiklærer og Orkesterspiller. 
I 1847 stiftede han «Ny musikalsk Forening», som opførte
maanedlige Koncerter paa Hoftheatret, men da han blev udskrevet
til Soldat i Krigsaarene, maatte han 1849 nedlægge sin Dirigentstok, 
og Foreningen, som under ham talte henved 600 Medlemmer,
sygnede nu hen. 1852 blev han ansat som Fløjtenist i det kongl.
Kapel og ægtede 1854 Laura Gottliebine Louise Amanda Hansen,
Datter af kongl. Kammerfourér, Kammerraad H. P. H.; men uagtet
hans Embede og hans private Virksomhed kun levnede ham ringe
Hviletid, paatog han sig dog i flere Aar uden Vederlag den af
«Kjæden» grundede Musikundervisning for de blinde, og som 1.
Musiklærer ved Statens Blindeinstitut (indviet 1858) har han virket
ivrig for Blindesagen. Han indførte det Brailleske Nodesystem
her, konstruerede forskjellige Apparater: den bevægelige Tavle for 

blinde Syngelærere, en Nodeskrivemaskine (sammen med Ingeniør
C. Møller) m. m., og har ved adskillige, med offentlig Understøttelse 
foretagne Rejser til de i Udlandet afholdte Blindelærerkongresser 
grundig sat sig ind i sit Fag. Hans Evner til at vække
Folks Godgjørenhed kom til deres fulde Ret, og han har utrættelig 
foranstaltet Koncerter o. dsl. i Velgjørenhedens Tjeneste. 1866
stiftede han en Forening, kaldet «Vald. Schiøtts Minde», til at
skaffe begavede Børn af ubemidlede Forældre fri Skoleundervisning;
den har i en Række Aar gjennemsnitlig hjulpet 100 Børn om Aaret.
1889 tog han sin Afsked fra Kapellet.

Illustr. Folkeblad Nr. 426.
Søndagsposten Nr. 1038.

<i>S. A. E. Hagen.</i>

</chapter><chapter name="Schiøtz, Theodor Ludvig, 1821-1900, Botaniker og Brygger">

<b>Schiøtz, Theodor Ludvig,</b> 1821-1900, Botaniker og Brygger,
er født 4. Sept. 1821 paa Bognæsgaard ved Roskilde; hans Fader,
Krigsraad, Exam. jur. Joseph Anton Ludvig S., havde den i Fæste;
Moderen var Augusta Georgia f. Metzgen. Efter sin Konfirmation
blev han (1836) Discipel paa Frederikssunds Apothek, kom derpaa
som Medhjælper til Waisenhusapotheket i Kjøbenhavn og tog
farmacevtisk Examen 1844. Derefter blev han Laborant paa
Løveapotheket i Kjøbenhavn og Bestyrer først af Apotheket i Roskilde,
derpaa af Apotheket i Gram, men Virksomheden her blev afbrudt,
ved at han 1849 gik som frivillig med i Krigen. Fra 1851-56
var han derpaa Lærer i Naturvidenskab ved Rødding Højskole.
Hans særlige Videnskab var Botanik. 1846 blev han Formand for
det naturhistoriske Selskab i Kjøbenhavn, og dette Selskab, der
opløstes og gjenopstod som den botaniske Forening, overdrog S.
forskjellige botaniske Undersøgelser, saaledes 1849 Paa Bornholm
og 1858 i Sønderjylland. Han vendte sig imidlertid nu til
praktisk Gjerning, uddannedes som Brygger paa Gammel Carlsberg og
startede 1859, sammen med Grossererne Joh. F. Rasmussen og
Esmann, Albani bajerske Ølbryggeri i Odense, hvis Bestyrer han blev.
Da det stærkt voxende Foretagende 1866 omdannedes til et Aktieselskab, 
blev han Direktør for det og vedblev i denne Stilling, til
han 1889 trak sig tilbage. Som Medlem af Odense kommunale
Forskjønnelsesudvalg har han store Fortjenester af Plantningerne i
Fruens Bøge. Men for øvrigt har han kun uvæsentlig deltaget i
det offentlige Liv. Ved Siden af sit kjære botaniske Studium, som
han stadig drev, interesserede han sig for Sejlsport og i sine sidste
Aar for Opdræt af rene danske Landhøns. Glemmes maa det ikke
heller, at da Claus Bergs store Altertavle 1885 erhvervedes for St. 
Knuds Kirke ved 2 Odensemænds patriotiske Offer, var S. den ene
af dem. Han døde ugift 31. Avg. 1900.

Erslew, Forf. Lex.
J. Lauritzen, Odense i Billeder.
H, Rosendal, Rødding Højskole.
Farmaceut. Tid. 1900.

<i>C. Nyrop.</i>

</chapter><chapter name="Schlanbusch, Theodor Georg, 1756-1829, Amtmand">

<b>Schlanbusch, Theodor Georg,</b> 1756-1829, Amtmand, Søn 
af Jagtjunker Frederik Leegaard S. paa Ejdsvold og Margrethe f.
Sehested, var født 29. Juli 1756 i Norge, studerede fra 1774 paa
Sorø Akademi, siden ved Universitetet og blev 1779 juridisk
Kandidat. S. A. blev han ansat som Kammerjunker hos Kronprins
Frederik. Som saadan hørte han til Prinsens intimeste Omgang,
og denne mærkede, at han kunde stole paa S. Det var derfor
ret naturligt, at Prinsen, da han 1781 besluttede at hidføre en
Forandring i de bestaaende Regeringsforhold og derved tiltvinge
sig den Indflydelse, der svarede til hans Stilling som Tronfølger,
betroede sig til S. Med besindig Klogskab satte denne sig i
Forbindelse med A. P. Bernstorff, hvem han paa Kronprinsens Vegne
og forsynet med dennes skriftlige Fuldmagt 1782 forhandlede med
i Meklenborg, efter at han havde erholdt Orlov til en Baderejse
til Pyrmont. Ved sin Hjemkomst kunde han bringe sin Herre
Efterretninger om den indledede Forbindelse, der siden fortsattes
og udvidedes, indtil Sagen var saaledes modnet, at Kronprinsen
ved sin Konfirmation 1784 selv kunde overtage Regeringen. For
ikke at vække Mistanke havde S. forinden ladet sig fjærne fra
Hoffet, saa han var ikke selv tilstede ved Regeringsforandringens
Iværksættelse. Saaledes fortæller han selv; men adskilligt tyder
paa, at hans uregelmæssige Liv ogsaa var medvirkende til hans
Afsked, som dog meddeltes ham paa den Maade, at han (Febr.
1783) udnævntes til Assessor i den norske Overhofret. Dette
Embede tiltraadte han imidlertid ikke, et Par Maaneder efter rejste
han til Frankrig, og Kronprinsen fandt det fornødent at meddele
Bernstorff, at S. ikke længer havde Fuldmagt til at forhandle med
ham. Hvad der nu end kan have været at sige paa ham, saa
glemte Kronprinsen ikke hans gode Tjeneste; kort efter Katastrofen
1784 udnævntes S. til overordentlig Gesandt ved det sicilianske
Hof og Kammerherre. 1789 blev han Amtmand i Rensborg, hvor
han døde 13. Avg. 1829. Det hvide Baand havde han faaet 1803,
Gehejmekonferensraads Titel 1813, og 1826 forhøjede Kongen
yderligere hans Rang. Fra sit Ungdomsophold paa Sorø havde S.
bevaret nogen litterær Sans, og ved sin Død efterlod han sig et rigt 
Bibliothek, omfattende Historie, Geografi, Nationaløkonomi,
Filologi, Theologi m. fl. Videnskaber. -- Gift med Margrethe f.
Sehested (f. i Christiania 13. Juli 1758, d. i Glückstadt 20, Avg. 
1838), Datter af S.s Morbroder Generalmajor Frands Vilhelm S. og Anne
Barbara f. Løvenskiold.

Hist. Tidsskr. 3. R. V, 255 ff.
Illustr. Tid. 1867-68, Nr. 448.

<i>G. L. Wad.</i>

</chapter><chapter name="Schlecht, s. Slecht.">

<b>Schlecht,</b> s. Slecht.

</chapter><chapter name="Schlegel, Carl Otto Emil, 1794-1864, Officer">

<b>Schlegel, Carl Otto Emil,</b> 1794-1864, Officer, var Søn af
Justitsraad, Kommitteret i Økonomi- og Kommercekollegiet Henrik
Frederik S. (f. 1749 d. 1822) og Caroline Sigfridia f. Hyllested (f.
1761 d. 1827) og blev født i Kjøbenhavn 21. Okt. 1794. Allerede
tidlig betraadte han den militære Vej, i det han 1809 udnævntes
til Frikorporal og 1810 til Sekondlieutenant ved danske Livregiment
til Fods. 1811 overgik han som Sekondlieutenant til Ingeniørkorpset, 
hvor han 1813-T4 benyttedes ved Batterianlæg ved Lille Bælt
(Fænø) og 1814-20 var ansat ved Kjøbenhavns Fæstning, i det
han dog i et Aars Tid, 1816-17, var fraværende ved Demoleringen
af Glückstadt Fæstning; han var i 1814 bleven forfremmet til
Premierlieutenant. Fra 1820-24 beordredes han til Frankfurt med
Ingeniørmajor Prangen (s. XIII, 271). Efter sin Hjemkomst bistod
han denne med Tilendebringelsen af nogle Arbejder i Anledning
af Udenlandsrejsen, indtil han i 1825 paa ny ansattes ved
Kjøbenhavns Fæstning. 1827 fik han Kapitajns Karakter, 1828 beordredes
han som Volontær med det franske Armékorps til Morea i den
græske Frihedskrig, 1829 blev han virkelig Kapitajn og vendte
s. A. tilbage til Tjeneste ved Kjøbenhavns Fæstning. Fra 1834-37 
var han ansat ved Vejtjenesten i Kongeriget og blev efter
i 1838 at have erholdt Majors Karakter uden Anciennitet
dirigerende Stabsofficer ved denne Tjeneste. 1841 tildeltes der ham
Majors Anciennitet, og han udnævntes efter Hærorganisationen af
1842 til Kapitajn af 1. Klasse. 1844 blev han virkelig Major,
1848 Oberstlieutenant og 1849 karakt. Oberst uden Anciennitet.
1848-49 var han kongevalgt Medlem af den grundlovgivende
Rigsforsamling, men en Del af Tiden fraværende i en diplomatisk
Sendelse til Paris. I Krigen 1849 var han Kommandør for 
Feltingeniørdetachementet og deltog i Fægtningerne ved Kolding 23. April
og Gudsø 7. Maj samt i Udfaldet fra Fredericia 6. Juli. Kort efter
denne Affære fik han Obersts Anciennitet, og han gjorde imellem 
Krigsaarene atter Tjeneste ved Vejvæsenet for i 1850 paa ny at
overtage Kommandoen over Feltingeniørdetachementet, indtil han
5. Marts s. A. blev Generalmajor og Chef for Ingeniørkorpset.
1850-58 beklædte han Stillingen som højstkommanderende for
Kjøbenhavns Brandkorps i Ildebrandstilfælde. 1851 indtraadte han
i Defensionskommissionen og blev Præses i Kommissionen
angaaende Armeens fremtidige Organisation. I Anledning af Orsinis og
Pieris mislykkede Attentat paa Napoleon III sendtes Prins Christian 
til Danmark til Paris i Begyndelsen af 1858 for at lykønske
Kejseren, og S. beordredes da til at ledsage Prinsen. S. overtog
1860 Præsidiet i den raadgivende Komité under Krigsministeriet,
af hvilken han i øvrigt havde været Medlem fra dens Oprettelse i
1848 til dens Retablering i 1856. Han udnævntes 1861 til 
Generallieutenant, og 1863 blev han paa ny sendt til Paris, for at
notificere Kejseren Frederik VJI's Død og Christian IX's Tronbestigelse.
I Vinteren 1863-64 var han i nogle Maaneder midlertidig
kommanderende General i i. Generalkommandodistrikt i Anledning af,
at Generallieutenant de Meza overtog Overkommandoen over den
aktive Armé, og 30. Juli 1864 døde han i Kjøbenhavn. Han blev
Kommandør af Danebrog i 1849 og Storkors i 1858.

S. ægtede 5. Juni 1841 i Randers Sophie Marie Lorentz (f.
13. Maj 1820 d. 29. April 1890), Datter af Amtmand over Randers
Amt, Kammerherre Wilhelm Conrad L. (f. 1787 d. 1854) og Sophie
Marie f. Herholdt (f. 1794 d. 1861). Ægteskabet var barnløst.

Erslew, Forf. Lex. 
Tychsen, Fortifikations-Etaterne og Ingenieurkorpset 1684-1893.

<i>V. E. Tychsen.</i>

</chapter><chapter name="Schlegel, Johann Elias, 1719-49, Forfatter">

<b>Schlegel, Johann Elias,</b> 1719-49, Forfatter, født 17. Jan.
1719 (ikke som før antaget 28. Jan. 1718) i Meissen, hvor hans Fader,
Johann Friedrich S. (f. 1689 d. 6. Sept. 1748), var Appellationsraad
og Stiftssyndikus; Moderen, Ulrica Rebecca f. Wilke (d. 1736), var
Datter af en Superintendent i Meissen. S. undervistes i Hjemmet,
indtil han 1733 kom i Landsskolen i Pforta, hvor Studiet af de
klassiske Sprog dreves paa Modersmaalets Bekostning; Latin var
Samtale- og Undervisningssprog. Den begavede og litterært
dannede Fader fulgte med Omhu sine Sønners<footnote>Foruden J. E. 
den nedennævnte Johan Heinrich og Johann Adolph, Fader til de 
bekjendte tyske Romantikere August Wilhelm og Friedrich S.</footnote> Studier; i latinske
Breve maatte de gjøre ham Rede for dem, og han stillede dem 
Opgaver til Besvarelse, som han kritisk bedømte. Som Dreng
skrev S. alt Vers, i Skolen Oversættelser af Klassikerne og efter
klassiske Forbilleder fra 1736 en Række Tragedier, der ere holdte
stramt inden for den franske Tragediestils Rammer med dens typiske
Helteskikkelser. Hans «Hermann» (1741) var det første tyske Drama
med et nationalt Æmne. Med omfattende og grundige Kundskaber
i Oldtidens og den moderne Skjønlitteratur, især den dramatiske,
der blev hans Livs Studium og Lidenskab, og besjælet af utæmmelig 
Lærelyst og Lyst til at omsætte det lærte i Produktion kom
han 1739 til Universitetet i Leipzig for at studere Retsvidenskab.
Den unge, dramatisk interesserede Student knyttedes først til den
da litterært enevældige Gottsched, Forkæmperen for den stive
franske Smagsretning, men svingede efter at have lært de engelske
Digtere, især Shakspeare, at kjende stærkt over til de friere
Anskuelser, som repræsenteredes af Schweitseren Bodmer; men for
selvstændig i sin Udvikling, en for kølig overvejende Natur til at
«sværge til nogens Fane», deltog han ikke i deres Polemik. Ved
Siden af juridiske og historiske Studier skrev han Digte og
Lystspil, fattige paa Lune, men de første, der skildre det borgerlige
Livs Karakterer. Hans Studier af dramatisk Digtning affødte en
Række æsthetiske og dramaturgiske Afhandlinger, der vise ham
som tænksom Theoretiker. I «Abhandlung von der Nachahmung»
(1742-43) hævder han, at Kunsten bestaar i Efterligning med det
Formaal at fornøje ved Iagttagelsen af det fremstilledes Lighed
(Åhnlichkeit, ikke Gleichheit) med sit Forbillede. 1741 havde hans
Fader ved forsømmelig Embedsførelse mistet Embede og Formue.
Sønnerne maatte hjælpe sig selv, og S. blev, efter 1742 at have
fuldendt sine Studier, Privatsekretær hos Gehejmekrigsraad v. Spener
i Dresden, som s. A. udnævntes til kursachsisk Gesandt ved det
danske Hof.

19. Febr. 1743 ankom S. til Kjøbenhavn. Den unge, beskedne, 
flittige og alvorlige lærde fik her den bedste Modtagelse.
Han kom strax i Forbindelse med Gram, fik Adgang til Berckentins 
og Korffs store Bibliotheker, J. P. Anchersen forsynede ham
med Bøger om dansk Sprog og Historie, og hos den ikke let
tilgængelige Holberg mødte han stor Venlighed. Med forbavsende
Hurtighed satte han sig ind i dansk Sprog og Litteratur og gjorde
sig fortrolig med Folkets Skik og Tænkesæt; hvor godt det er
lykkedes ham, derom vidner bl. a. hans træffende Betragtninger
over danske Digtere, der fremkom i hans Ugeblad «Der Fremde» 
(6. April 1745-5. April 1746), skrevet for danske om danske
Forhold, fornøjelig underholdende ved Betragtninger over, hvad han
kalder Sædelærens Smaating: den gode Smag i Omgangstone og
Selskabsliv, i Skrive- og Tænkemaade i Danmark, og udført livlig
og yndefuldt af en fin og dannet Iagttager. Med en uskyldig
Mine snærter han det pietistiske Hofs Afsky for Forlystelser, og i
Striden mellem Langebek og Pontoppidan (jvfr. X, 54) greb han
ind med en vittig Artikel, der vakte den sidstes levende Harme.
Hele hans Virksomhed i Danmark er præget af Viljen at være
dansk; Sproget havde han, som Holberg siger, i Grund udstuderet;
her har ogsaa hans Talent baaret sine modneste Frugter. Til hans
Tragedie «Canut» (1746) er Æmnet taget af den danske Historie; 
baade den og sine Lystspil skrev han med deres Opførelse paa
den danske Skueplads for Øje; Prologen «Die Langeweile» var
bestemt til i Oversættelse at aabne Theatret 1747. Skuepladsens
Gjenaabning fremkaldte hans «Gedanken zur Aufnahme des
dänischen Theaters»; her fremhæver han med Vægt, hvilken
opdragende og dannende Magt en national Skueplads har for Folket;
kun maatte man ikke blive staaende ved den lave Komedie, som
man havde -- hvormed han mener Holbergs --, men gjennem
højere Skuespilarter, passende for Middelstandens og Hoffets Smag,
til sidst hæve sig til Tragedien. Maaske af Hensyn til sin
Velynder Holberg lod S. ikke Afhandlingen trykke; den kom først
frem 1764 i hans «Werke» (I-V, 1761-70).

Da der 1747 skulde ansættes Professorer ved Sorø Akademi,
foreslog Holberg S. til Professor i Historie og Statsret, men
opnaaede ikke sit Ønske. Ved A. G. Moltkes Hjælp blev han dog
i Maj 1748 Professor i nyere Historie, Statsret og Handelsvidenskab 
i Sorø med 300 Rdl.s Løn. Med sin Jærnflid satte han sig
ind i sin nye Virksomhed, fik mellem Akademisterne oprettet et
Diskussionsselskab, udkastede Planer til poetiske Arbejder og
fordybede sig i Studier af Tysklands Middelalder og Nordens Oldtid.
Hans svage Helbred taalte ikke Overanstrængelsen, en hidsig Feber
bortrev ham 13. Avg. 1749. I April 1748 havde han ægtet Johanna
Sophia Niordt (f. o. 1730 d. 22. Maj 1774).

Som dramaturgisk Forløber for Lessing brød S. theoretisk med
det franske Dramas Kunstform, men som Digter mægtede han ikke
at løsrive sig fra den. Hans fint dannede Aand har vel højnet
det tyske Skuespils yderst lave Niveau, og hans Lethed i Dialogen
og smagfulde Versbehandling kaste i hans bedste Værker Tække 
over hans Fremstilling («Die stumme Schönheit», 1747), men han
besad for liden oprindelig Digterevne til at skabe en ny Stil. I
«Die Braut im Trauer», oversat fra Engelsk (1748), anvender han
som den første Fremtidens Tragedies Versemaal, den 5fodede
rimfri Jambe.

J. E. S.s Werke, hrsg. von J, H. Schlegel, V, S. I-LII. 
Allg. Deutsche Biographie XXXI. 
Hettner, Literaturgesch. des 18. Jahrh. III, I, 353 ff.
Deutsche Literaturdenkmale des 18. u. 19. Jahrh. XXVI. 
E. Wolff, J. E. S. (1889). 
Rentsch, J. E. S. als Trauerspieldichter (1890). 
Söderhjelm, J. E. S. särskildt som lustspeldiktare (1884). 
N. M. Petersen, Den dsk. Lit. Hist. III-V, 1, passim.
Stolpe, Dagspressen i Danm. IV, 240 ff. 
Engelstoft, Univ.- og Skoleannaler 1806, II, 293 ff. 
Museum 1893, II, 34 ff.

<i>P. Stolpe.</i>

</chapter><chapter name="Schlegel, Johan Frederik, 1817-96, Gehejmekonferensraad">

<b>Schlegel, Johan Frederik,</b> 1817-96, Gehejmekonferensraad,
en Søn af Kontorchef i Generaltoldkammer- og Kommercekollegiet
Wilhelm August S. (f. 28. Jan. 1791 d. 30. Juli 1871) og Dorothea
Maria f. Frost (f. 24. Febr. 1791 d. 25. Nov. 1852), fødtes i
Kjøbenhavn 22. Jan. 1817, blev 1833 Student fra Metropolitanskolen
og 1838 juridisk Kandidat. 1842 indtraadte han som Volontær i
Generaltoldkammer- og Kommercekollegiets Handels- og Konsulatskontor, 
hvor han 1847 udnævntes til Fuldmægtig. Efter Kollegiets
Omordning blev han i Slutningen af 1848 udnævnt til Chef for
Kolonialkontoret og fik 1852 Titel af Kammerraad. Da H. D. F.
Feddersen (V, 94), hvem det var lykkedes at dæmpe en farlig
Negeropstand paa St. Croix, 1854 ønskede at fratræde Stillingen
som Gouvernør paa de vestindiske Øer, besluttedes det, at S., der
som Kolonialsekretær havde lagt ualmindelig Dygtighed og varm
Interesse for Øerne for Dagen, det følgende Aar skulde afløse ham.
Den Gjerning, han saaledes 1855 overtog, var vanskelig nok under
de daværende Forhold, navnlig for saa vidt som det paahvilede
ham at gjennemføre Omorganisationen af forskjellige Sider af
Øernes Administration. Han naaede imidlertid i saa Henseende ved
utrættelig personlig Anstrængelse og stræng Retfærdighed i
Forbindelse med al den Hensynsfuldhed, som Forholdene paa nogen
Maade tillode, et saa tilfredsstillende Resultat, at han, da han efter
5 Aars Forløb af Helbredshensyn 1860 nødtes til at opgive Stillingen, 
kort efter sin Hjemkomst ikke alene fik Danebrogsordenens
Kommandørkors, men tillige udnævntes til Gehejmeetatsraad.

Fra nu af tog han vel ikke mere fast Ansættelse i Statstjenesten, 
men efter at hans Helbred havde bedret sig, blev der dog
paa forskjellig Maade lagt Beslag paa hans Arbejdskraft. Saaledes 

blev han 1866 Raadmand i Kjøbenhavns Magistrats 2. Afdeling og
erhvervede sig i denne Stilling saa almindelig Sympathi, at
Borgerrepræsentationen 1873 valgte ham til Borgmester for den nævnte
Afdeling. Svækket Helbred nødte ham dog allerede 1875 til at
trække sig tilbage fra dette Embede og indskrænke sig til i de
følgende 6 Aar som Borgerrepræsentant at deltage i Styrelsen af
Kommunens Anliggender. I Begyndelsen af 1879 blev han af
Regeringen sendt til vore vestindiske Øer som Formand for den
Kommission, der skulde undersøge og afgive Beretning om
Forholdene der efter Oprøret det foregaaende Aar, og ved
Hjemkomsten der fra blev han s. A. udnævnt til Storkors af Danebrog.
End videre fik han, der siden 1884 gjentagne Gange havde været
konstitueret som Overpræsident i Kjøbenhavn, 1886 Titel af
Gehejmekonferensraad. Endnu fortjener det at anføres, at han --
ved Siden af anden filanthropisk Virksomhed -- var en nidkjær
Formand for Bestyrelsen af Kysthospitalet paa Refsnæs fra dettes
Oprettelse 1875 til sin Død, 8. Juni 1896 i Kjøbenhavn, ligesom
ogsaa, at han fra 1887 var Formand for «Universitetsjubilæets danske
Samfund ».

S. var ikke blot en ualmindelig elskværdig og harmonisk
Personlighed, men tillige en litterært interesseret og kunstforstandig
Mand, der efterlod sig et betydeligt Bibliothek og værdifulde
Samlinger af Raderinger og Kobberstik. Han blev 3. Nov. 1847 gift
med Regine Olsen (f. 23. Jan. 1822), en Datter af Etatsraad,
Kontorchef Terkel O. (f. 1784 d. 1849) og Regine Frederikke f. Malling
(f. 1778 d. 1856).

Illustr. Tid. 1895-96, Nr. 38.

<i>G. Kringelbach.</i>

</chapter><chapter name="Schlegel, Johan Frederik Vilhelm, 1765-1836, Retslærd">

<b>Schlegel, Johan Frederik Vilhelm,</b> 1765-1836, Retslærd, var
Søn af nedennævnte Professor Joh. Heinr. S. og fødtes 4. Okt. 1765
i Kjøbenhavn. Han nød i sit højtdannede Hjem en omhyggelig
Undervisning, indtil Faderens Død væsentlig af denne selv, og
det berettes, at Moderen stedse talte Fransk, Faderen stedse Tysk
med ham. Fra sit 13. Aar havde han som Kontubernal Faderens
Medhjælper i Bibliotheksgjerningen, den 6 Aar ældre Rasmus
Nyerup (XII, 341), og med denne begavede Yngling sluttede han et
Venskab, der varede Livet igjennem og var frugtbart for begge.

1782 dimitteredes han til Universitetet af den senere Rektor
i Horsens Ole Worm, tog Aaret efter filosofisk Examen og allerede
1784 den store filologiske Examen, alt med et udmærket Udfald, som 

han i Hovedsagen skyldte de usædvanlige Sprogkundskaber, han
allerede førend sin Studenterexamen havde erhvervet sig ved at
følge sin Faders, paa Grundsætningen: Hjælp til Selvhjælp, byggede
Studieplan. Endnu kun et Aar, og S. havde med offentlig
Berømmelse absolveret juridisk Examen, til hvilken han særlig havde
nydt Vejledning af Jacob Edvard Colbjørnsen (IV, 39), der allerede
før Examen havde skaffet ham Stillingen som Vicedecanus ved
Kommunitetsøvelserne med en virkelig Dekans Indtægter. Med
offentlig Understøttelse tiltraadte S. Aaret efter (1786) en længere
Studierejse, paa hvilken han i Særdeleshed opholdt sig i Gøttingen,
Berlin, Dresden og London. I Gøttingen udgav han (paa Latin)
sit første videnskabelige Arbejde: «Om Borgernes Udvandringsfrihed» 
(1787), der indbragte ham et Accessit fra Byens Universitet.
Han studerede i øvrigt Statsret, Historie, Proces og, vistnok især,
Cameralia. Hans Interesse gik paa denne Tid mest i sidstnævnte
Retning, og hans Maal var at komme ind paa den diplomatiske
Løbebane. Efter Colbjørnsens Raad afbrød han imidlertid sin
Udenlandsrejse for 1788 at deltage i en Konkurrence om et ledigt
juridisk Professorat ved Kjøbenhavns Universitet. Den 11 Aar
ældre C. M. T. Cold sejrede over ham, men det følgende Foraar
udnævntes S. til Adjunkt ved det juridiske Fakultet, hvor han
endnu s. A. (1789) blev extraordinær Professor; Stillingen som 
Professor ordinarius opnaaede han først 1800.

Der er over S.s videnskabelige Produktion og akademiske
Lærergjerning noget af den Forstaaen sig paa alt, af den Mangesidighed, 
som hører en svunden Tids Videnskabelighed til, og som
ganske vist ogsaa var mere forenelig med Datidens Stofmængde
end med Nutidens. S. læste over Statsret, almindelig Retslære,
Retshistorie, juridisk Encyklopædi, Romerret, Statistik og adskilligt
mere, og han, der i de yngre Aar stedse var rede til under en
Kollegas Bortrejse, Svagelighed eller Overtagelse af andet Embede
at varetage hans partes, stod til Tider som den eneste aktive
Lærer inden for det retsvidenskabelige Fakultet. Hans litterære
Efterladenskaber frembyde et ikke mindre broget Billede. Hans
vigtigste Arbejde og, tør man vel sige, det eneste, i hvilket hans
videnskabelige Navn er nærværende for den almindelige juridiske
Bevidsthed i Nutiden, er «Danmarks og Hertugdommenes Statsret
med stadigt Hensyn til deres ældre Forfatning» 1. Del (1827). Med
særligt Hensyn til, at der her var Tale om en Slags Nybegyndelse
-- før juridisk Examens Omordning ved Forordningen af 26. Jan. 

1821 bestode Forelæsningerne over Statsret kun i fattige Kommentarer 
til Kongeloven --, fortjente dette Værk trods sine Svagheder
Anerkjendelse og fandt den ogsaa baade hos retskyndige og 
Historikere, ligesom det blev oversat paa Tysk 1829. 2. Del af
Arbejdet, der skulde have indeholdt Hertugdømmernes Statsret,
udkom aldrig, ligesom S. ogsaa efter Orla Lehmanns noget bitre
Vidnesbyrd (Efterladte Skrifter I, 28) under sin Forelæsningsvirksomhed 
negligerede denne Del af Statsretten, der aabenbart
betragtedes som «noget, der egentlig kun vedkom Universitetet i
Kiel, som visselig ikke forsømte sin Del af Opgaven». S.s
«Naturrettens eller den almindelige Retslæres Grundsætninger», der
afløste Nørregaards Naturret og udkom i 2 Oplag (1798 og 1805),
var paavirket af den Kantske Filosofi og faldt i Tidens Smag, og
hans 1825 udgivne «Juridisk Encyklopædi» udfyldte et Savn i
Datidens Litteratur. Det første større Skrift, som S. udgav her hjemme
-- efter at han 1790 (ved Kronprinsens Formæling) havde
publiceret sin for den juridiske Doktorgrad skrevne Afhandling om
Forskjellen mellem Besiddelse i god Tro og i ond Tro efter romerske
Retsgrundsætninger --, var imidlertid en (ufuldendt) «Statistisk
Beskrivelse af de fornemste evropæiske Stater» (1793-96), det
umiddelbare Udbytte af hans Ungdomsstudier i Udlandet.

En vigtig Plads inden for S.s Produktion indtage hans 
Lejlighedsskrifter, der til Dels saa Lyset i Tidsskriftet «Astræa», som
han i Aarene 1797-1805 udgav i 5 Bind. Her maa først og fremmest 
nævnes hans Afhandling «Frimodig Prøvelse af den engelske
Admiralitetsrets Dom, afsagt 11. Juni 1799 i den bekjendte svenske
Konvoisag» (1800), hvori han over for den af Sir William Scott
afsagte Dom med Kyndighed og Skarpsindighed hævder Sætningen
«Frit Skib, frit Gods» og paaviser Utilstedeligheden af Visitation
af Handelsskibe under Konvoi af Krigsskibe. Afhandlingen blev
strax oversat paa Fransk og Engelsk og levende diskuteret i det
engelske Parlament og i den engelske Litteratur, hvor ingen ringere
end Lord Granville skrev imod den. Fra svensk officiel Side
indbragte Skriftet sin Forfatter forskjellig Anerkjendelse, og S. blev
en søgt Konsulent i vigtigere engelske Prisesager. Over for
Birck-ners Skrift om Trykkefriheden skrev S. (1797) et Modskrift, som
han selv betegner som et «Forsøg paa at bestemme Grænseskjellet
imellem Trykkefrihed og Trykkefrækhed», et Arbejde, der just ikke
lagde Grunden til nogen Popularitet for ham hos en senere Tids
Liberalisme. I en fransk Afhandling om Forbindelsen mellem 
Slesvig og Holsten (1816) søgte han at modarbejde urigtige Forestillinger 
blandt Diplomatiet, og efter Opfordring af den engelske
Gesandt i Kjøbenhavn udarbejdede han en Fremstilling af
Katholikkernes retlige Stilling i Danmark (1816). For den preussiske
Regering skrev S. (1831) «Memoiren üb. Gesetzgebung» (uudgivet), for
den svenske Regering et Lovgivningsudkast, og af Yngvar Nielsen
er der i 1882 («Bidrag til Norges Historie i 1814») udgivet et i
det danske Gehejmearkiv opbevaret Udkast til en Forfatning for
Norge, som S. i 1814 tilstillede Prins Christian Frederik. I videre
Forstand kunne ogsaa under S.s talrige Lejlighedsskrifter henregnes
hans Anmærkninger til den af ham og R. Nyerup besørgede
Udgave af Kofod Anchers Skrifter (1807-11), hvori han med Hensyn
til de gamle danske Love og Retssædvaners Oprindelse gjorde de
samme Anskuelser gjældende, som han senere udviklede i en
fyldigere Afhandling: «Om de gamle danskes Retssædvaner og
Avtonomi» (1827), og hans Indledning og Kommentar til den
Arnamagnæanske Kommissions Udgave af den islandske Lovbog
«Graagaasen» (1829).

S. blev indtil sin Dødsdag ved Universitetet. Han var i 1801
bleven beskikket til Kancellideputeret og Chef for det gejstlige
Departement i Kancelliet, men han havde ikke tiltraadt denne
Post, da han i 1803 paa Kronprinsens Opfordring frasagde sig
Udnævnelsen og med et Lønningstillæg af 1100 Rdl. og Titel af
virkelig Etatsraad traadte tilbage til Universitetet, hvor der ved en
Revision af Reglerne om juridisk Examen var særlig Brug for ham.
I sine Velmagtsdage var S. en dygtig og omhyggelig Docent, og
han skal have været den første, der (1792) indførte skriftlige
Øvelser som et Led i Undervisningen. Paa sine ældre Dage led han
utvivlsomt af Professortræthed, og som Universitetets Senior
opnaaede han (1833) Dispensation fra at holde Forelæsninger. Fra
1791 var S. extraordinær Assessor i Højesteret og deltog jævnlig i
Rettens Voteringer, fra 1800, da Posten som Referendarius
consistorii oprettedes, beklædte han denne indtil 1804, da han blev
Nørregaards Eftermand som Decanus i Fakultetet, hvilken Post
han indtog, indtil den fra 1817 gik over til vexelvis at forestaas
af Professorerne. Flere Gange (1803-4, 1812-13 og 1828-29)
var han Universitetets Rektor. 1803 blev han Medeforus for den
Arnamagnæanske Stiftelse, 1806 Medlem af Videnskabernes Selskab
og det kongl. danske Selskab, 1820 Formand for det skandinaviske
Litteraturselskab og 1831 for det kongl. nordiske Oldskriftselskab. 

Talrige vare de udenlandske lærde Selskaber, af hvilke han var
Æresmedlem eller korresponderende Medlem; endnu i de nærmeste
Dage efter hans Død indløb der 3 Saadanne Patenter fra fjærne
Steder. I 1832 var S. Medlem af den Notabelforsamling, der skulde
afgive Betænkning over Stænderinstitutionen, men den paa ham
faldne Udnævnelse som Repræsentant for Universitetet i 
Stænderforsamlingerne frasagde han sig paa Grund af Svagelighed. 1812
blev S., der stod højt anskrevet hos Frederik VI, Konferensraad
og 1828 Kommandør af Danebrog.

S., der 17. Maj 1793 havde ægtet sit Søskendebarn Marie
Elisabeth Hellfried (f. 1773 d. 1851), ældste Datter af
Generalpostdirektør J. C. F. H. (VII, 300), døde 19. Juli 1836 paa
Søllerødgaard.

Erslew, Forf. Lex. 
Genealog. og biogr. Archiv. 
Neuer Nekrolog der Deutschen 1836, II. 
Steenstrup, Historieskrivningen i Danm. i d. 19. Aarh. 

<i>M. P. Friis.</i>

</chapter><chapter name="Schlegel, Johan Heinrich, 1726-80, Historiker">

<b>Schlegel, Johan Heinrich,</b> 1726-80, Historiker, en Broder
til ovennævnte Professor Joh. Elias S., fødtes 24. Nov. 1726 i
Meissen og kom 1745 til Universitetet i Leipzig, hvor han hurtig
fik litterære Venner, deriblandt den brave Gellert og J. A. Cramer
(IV, 100), og litterær Beskæftigelse, især som Oversætter. Paa
Foranledning af Broderen drog han 1748 til Danmark for at blive
Hovmester i Grev Chr. Rantzaus Hus (XIII, 411), og her, mest i
Odense og paa Brahesborg, tilbragte han nu 10 Aar, der bleve af
afgjørende Betydning for ham, i det han tilegnede sig det danske
Sprog og begyndte at studere Historie. Efter 1758-60 at have
været med de 2 yngste Rantzauer i Sorø ansattes han, som
allerede 1757 havde opnaaet Titel af Sekretær i danske Kancelli, 1760
som Professor philosophiæ ved Universitetet, ikke uden en vis
Modstand fra dettes Side, og det overdroges ham at læse over
Filosofien, særlig dens praktiske Del. Foreløbig gav dette ham
imidlertid kun Arbejde og ikke Løn; først 1776 rykkede han op i
en af de normerede Professorpladser, og s. A. overtog han at
examinere i Historie og Geografi i den gamle B. Møllmanns Sted.
Fra 1763 til sin Død var han (lønnet) Sekretær i Selskabet for de
skjønne Videnskaber, der udfoldede en ret livlig Virksomhed og
gav sin Sekretær en Del at bestille som Udgiver dels af Samlingen
«Forsøg i de skjønne og nyttige Videnskaber», dels af særskilt
udkommende Arbejder, og 1772 var han med at stifte et typografisk 
Selskab, hvorved han som en af dets ledende Mænd ogsaa 
kom ind i megen Udgivervirksomhed. 1766 valgte Kunstakademiet
ham til Professor i Geometri, en Post, han beklædte til sin Død,
og 1770 udnævntes han til succederende kongl. Bibliothekar og
Historiograf efter Møllmann, en Fremtidsudsigt, som først 1778 ved
Møllmanns Død blev til Virkelighed. I Ventetiden havde han dog
intet haft at gjøre med Bibliothekets Styrelse, indtil 1775 ikke
engang haft uhindret Adgang til det. For at udvide sine Bibliothekskundskaber 
foretog han 1779 med offentlig Understøttelse en Rejse
til Tyskland. De mange Hverv, han havde samlet -- han opgav
ikke sin Universitetsgjerning, da han blev Bibliothekar --,
overskrede imidlertid hans legemlige Kræfter; han havde været
skrøbelig fra Ungdommen, en Nervesygdom truede 1770 med at berøve
ham Synet, en Rejse til Pyrmont 1773 havde ikke øvet nogen
kjendelig Virkning, og 18. Okt. 1780 døde han. -- S., som 1774
blev Justitsraad og 1772 blev Medlem af det norske Videnskabernes
Selskab, 1776 af det danske, ægtede 5. Okt. 1764 Augusta Amalie
v. Jessen (f. 4. Sept. 1747), Datter af Etatsraad, Kommitteret i
Kommercekollegiet Joh. Fred. Vilh. v. J. (d. 1780) og Ulrica
Antoinette f. Bøhn. Hun optraadte lidt som Forfatterinde og døde
først 11. Sept. 1821 hos en Svigersøn i Nærheden af Svendborg.
Sønnen Joh. Fred. Vilh. S. er omtalt ovenfor.

S. følte sig oprindelig dragen til Skjønlitteraturen. Han skrev
Vers, naturligvis tyske, der dog forbleve utrykte, og man har ikke
Grund til at tro, at Verden derved er gaaet tabt af noget. Minder
om denne Periode i S.s Liv ere hans tyske Oversættelser af 7
engelske Skuespil, næsten alle Tragedier (1756-64). Men imidlertid
var han som sagt kommet ind paa historiske Studier, fra
Begyndelsen for at afslutte sin afdøde Broders efterladte ufuldendte
Manuskript om Hertug Henrik Løve, hvilket dog aldrig blev fuldført,
og hans første større Arbejde i denne Retning er en tysk, forkortet
Bearbejdelse af N. Slanges da nylig udkomne store Christian IV's
Historie. Af dennes 4 Bøger bearbejdede S. de 3 (2 Bind, 
1757-71), der gaa til 1629; Resten kom aldrig. Foruden Slanges
forkortede Text indeholder Værket en Mængde oplysende Anmærkninger 
af S., til Dels af meget betydeligt Omfang, og disse vare
ingenlunde uden Fortjeneste for sin Tid, da dertil vare benyttede
sjældnere Bøger og nogle utrykte Kilder; men de gaa mere i
Bredden end i Dybden og staa for saa vidt i Modstrid med Texten,
der har skullet være saa kortfattet som muligt. S.s næste
historiske Arbejde, Foliopragtværket «Geschichte der Könige von 
Dänemark aus dem oldenburgischen Stamme» (I-II, 1769-77), skrevet
som Text til J. M. Preislers store kobberstukne Portrætter af
Kongerne, havde samme Skæbne som dets Forgænger, at det blev
ufuldendt, og standsede nøjagtig ved samme Tidspunkt som dette,
Aaret 1629. C. Paludan-Müller betegner det som «et meget
prisværdigt og grundigt Arbejde», «et Forsøg paa at fremstille
Historien paa Grundlag af en kritisk Gjennemarbejdelse af dens Kilder».
Fremstillingen lider imidlertid af Tørhed. Endelig udgav S. 1771-76 
«Sammlung zur dänischen Geschichte, Münzkenntniss, Ökonomie 
u. Sprache» (2 Bind), indeholdende gode, hidtil utrykte Bidrag
(paa Dansk) og Afhandlinger, især til det 17. Aarhundredes
Historie.

Disse 3 Arbejder ere S.s værdifuldeste, ligesom de ogsaa ere
de største i Omfang. Hvad han ellers har skrevet, er mest
Smaating af temmelig broget Indhold. Han er saaledes optraadt som
Filolog med «Observationes criticæ et historicæ in Cornelium
Nepotem» (1778), hans Professordisputats, som ikke blev helt venlig
modtagen, han har paabegyndt en Afhandling om danske Landkort, 
skrevet Programmer om Litteraturens Tilstand under Christian
V og Frederik IV osv. Foruden hans ovenomtalte skjønlitterære
Udgivervirksomhed kan anføres, at han har udgivet Broderen J. E.
S.s «Werke» i 5 Bind (1761-70) med Broderens Biografi og for
General-Landvæsenskommissionen en Samling økonomiske 
Prisskrifter (1774).

S. var en flittig, men næppe nogen særlig begavet Mand.
Sine fremskudte Stillinger og sine Understøttelser skyldte han vel
den indflydelsesrige tyske Koloni her, som han tilhørte, og især
sine personlige Patroner. Han havde en egen Evne til at erhverve
sig saadanne: Statsministrene J. H. E. Bernstorff og Schack-Rathlou
fik han til at gjennemlæse Manuskriptet til hans Danmarkshistorie,
Høegh-Guldberg og Grev Thott søgte han Raad hos, og paa samme
Tid, som disse Stormænd toge sig af ham, forstod han at bruge
deres Navne til Reklame for sig. Alligevel havde han ikke ret
Held med sig som Universitetslærer og som Forfatter. Antallet af
Tilhørerne ved hans Forelæsninger sank efter de allerførste Aars
Forløb og blev latterlig lille; i sin baade af Omfang og Indhold
ubetydelige Piece «Om historiske Forelæsninger» fra 1776 opfordrer
han Ungdommen fra 10 Aar af til at møde, men sagtens forgjæves.
Noget lignende skete med hans Bøger, i det de ikke fik den
ventede Afsætning. Medens det gik ganske godt med Salget af 1. 
Bind af Danmarkshistorien -- 1771 kom et nyt Oplag af det, dog
ikke fordi 1. Oplag var udsolgt, men fordi en hel Del Exemplarer
henlaa i Tyskland og ikke kunde skaffes her til --, vilde man ikke
kjøbe Fortsættelsen. S. forstod hverken det ene eller det andet,
kun det vidste han med Sikkerhed, at hans var Skylden ikke.
Med sine høje Forestillinger om egen Dygtighed og sin Uforstaaenhed 
over for den Kritik, der kom til Orde mod ham, saa han i
hver Indvending Udslag af Ildesindethed mod ham personlig. Hans
«Betragtninger over Journaler og lærde Tidender» (1779) er et
Forsvarsskrift, en i egen Indbildning haardt forurettet Forfatters Klager,
trættende ved Udførligheden (over 200 Kvartsider), men oplysende
med Hensyn til hans Tankegang og Livsforhold og vidnende om
stor Sandhedskjærlighed. -- Betænker man, at S. var voxen, da
han kom til Danmark, maa man indrømme, at han tilegnede sig
det danske Sprog godt; men fejlfrit blev det aldrig i hans Pen,
og med rette har man sagt, at han skrev det «uden al Ynde».
Det var derfor et stort Misgreb at gjøre ham til en af Dommerne
over dansk Skjønlitteratur ved at sætte ham ind i de skjønne
Videnskabers Selskab. At tænke sig ham med hans usikre Sprogsans 
og ringe Opfattelse af Poesiens Betydning siddende til Doms
over Johannes Ewald l Dog dette maa mindre bebrejdes ham end
dem, der betroede ham denne Gjerning; selv havde han, ligesom
adskillige af hans Landsmænd, ingen Følelse af, at Aandslivet er
en Nations Helligdom, hvis Ild skal passes af Landets egne Børn.
At han ikke forstod sin Begrænsning, viste han ved sit lille Skrift
«Afhandling om det danske Sprogs Fordele og Mangler i
Sammenligning med det tyske og det franske Sprog» (1763). Det var
fremkaldt ved en af en unavngiven udsat Pris og blev indsendt, skjønt
den ældre Sneedorff fraraadede S. det. Det vandt da heller ikke
Prisen, men alligevel udgav Forfatteren det.

Hvor kort Tid S. end styrede det kongl. Bibliothek, har han
dog indlagt sig Fortjenester af det. Det skyldes Forslag fra ham,
at den danske Litteratur (senere) udskiltes som en særegen Samling
i Bibliotheket. At dette Forslag skulde komme fra en Udlænding,
er mærkeligt. Han fremsatte ogsaa Ideer om at aabne Bibliotheket 
til offentlig Brug og om Affattelsen af Kataloger, Ideer, som
en senere Tid skulde se virkeliggjorte. Ret karakteristisk er det,
at han, med egen Erfaring for Øje, tog Ordet for, at der til øverste
Chef for Bibliotheket skulde indsættes en højtstaaende Embedsmand
med umiddelbar Adgang til Kongen, og dette blev det eneste 
Forslag, han selv oplevede at faa gjennemført. At det kunde blive
til Nytte, skulde Bibliotheket i den følgende Tid ved mer end én
Lejlighed erfare.

J. H. Schlegel, Betragtninger ov. Journaler og lærde Tidender (1779).
Nyerup, Lit. Lex. 
Genealog. og biogr. Archiv S. 261 ff. 
N. M. Petersen, Den dsk. Lit. Hist. V, 1, 20 ff. 
Hist. Tidsskr. 5. R. IV, 120 ff. 
Werlauff, Efterr. om det st. kongl. Bibl., 2. Udg.

<i>C. F. Bricka.</i>

</chapter><chapter name="Schlegel, Niels Frederik, 1824-91, Justitiarius i Overretten">

<b>Schlegel, Niels Frederik,</b> 1824-91, Justitiarius i Overretten,
blev født i Kjøbenhavn 9. Okt. 1824 og var Søn af Major,
Stadskonduktør i Kjøbenhavn Carl Frederik Adolf S. og Ane Dorthea
f. Olsen. Han blev Student fra det v. Westenske Institut 1842,
juridisk Kandidat 1848 og arbejdede fra 1849 som Volontær i
Justitsministeriet, hvor han 1852 avancerede til Kancellist; s. A. tog
han den slesvigske juridiske Examen. 1854 udnævntes han til
Protokolsekretær i Højesteret, 1860 til Assessor i Landsover- samt
Hof-og Stadsretten, 1872 efter Kleins Afgang til Formand for Sø- og
Handelsretten i Kjøbenhavn og 1880 til Justitiarius for
Landsover- samt Hof- og Stadsretten. I denne Stilling døde han 3. Marts
1891. 1884 havde han faaet Kommandørkorset af 2. Grad, 1888
af 1. Grad. -- 12. Maj 1853 ægtede han Regitze Sophie Skeel,
Datter af Kapitajn Christian S. og Maren Dorthea f. Jacobsen,

S. var i Besiddelse af en ualmindelig Arbejdskraft og røgtede
med Dygtighed og varm Interesse ved Siden af sin Embedsvirksomhed 
en Mængde offentlige Hverv. Saaledes var han fra 1870
til sin Død Formand for Frederiksberg Kommunalbestyrelse, hvor
han indlagde sig store Fortjenester, fra 1871-86 Censor ved de
juridiske Examiner, fra 1873 Formand for Dispachørkommissionen
og fra 1874 Medlem af Landstinget, hvor han vandt Stilling
som en af Højrepartiets Førere. End videre var han bl. A. fra
1869 Medlem af Administrationen for det Skeelske Fideikommis,
fra 1871 som Stifter af Foreningen for Alderdomsfriboliger Formand
for denne, fra 1875 Medlem af Overbestyrelsen for Opdragelsesanstalterne 
paa Flakkebjærg og Landerupgaard og af Bestyrelsen
for Kong Frederik VII's Stiftelse for fattige Fruentimmer af
Arbejdsklassen, fra 1879 af Bestyrelsen for Kreditkassen for Husejere
i Kjøbenhavn og fra 1880 af Bestyrelsen for det kongl. oktroierede
almindelige Brandassurancekompagni. Af Skrifter udgav han
foruden mindre Afhandlinger den særdeles nyttige Samling af
Højesteretsdomme fra 1818-56, ved hvilke underordnede Retters Domme
i civile Sager ere stadfæstede in terminis (1861-64), og «Skifteretten 

efter den danske Lovgivning» (1868), et Arbejde af stor praktisk
Betydning, indtil Æmnet i 1872 og 1874 blev undergivet ny
Lovordning. -- Et Hovedtræk i S.s Karakter var en energisk
Optimisme. Det var med lyst Blik paa Livet og Menneskene og med
den Styrke, dette giver, at han lagde al sin Evne og Flid i de
ham betroede offentlige Hverv og privat udviste en usædvanlig
Hjælpsomhed i Raad og Daad.

Illustr. Tid. XXXII, Nr. 24.
Wulff, Den danske Rigsdag.

<i>Jul Lassen.</i>

</chapter><chapter name="Schlegel, Poul Elias Windtmil, 1784-1849, Læge">

<b>Schlegel, Poul Elias Windtmil,</b> 1784-1849, Læge, fødtes
6. Avg. 1784 i Kjøbenhavn som Broder til ovfr. nævnte
Generallieutenant Carl Otto Emil S., dimitteredes 1803 fra Frue
Latinskole til Universitetet og tog 1809 Examen. ved det kirurgiske
Akademi. S. A. blev han Bataillonskirurg i Kjøbenhavn, 1810 med
Gage som virkelig Regimentskirurg, og fungerede 1813-14 som
Overlæge ved Felthospitalerne i Frederiksborg. Afskediget herfra
udnævntes han 1814 til Garnisonskirurg i Christianssted paa St.
Croix, hvor han i den følgende Tid oftere havde langvarig
Konstitution som Landfysikus og vandt ikke ringe Anerkjendelse som
en dygtig Embedslæge, hvad der ogsaa gav sig Udtryk i, at han
1820 blev korresponderende Medlem af det kongl. medicinske
Selskab. Entlediget 1845 tog han Ophold i Kjøbenhavn, hvor han
døde 2. Dec. 1849. 1811 havde han ægtet Dorothea Marie
Neergaard, Datter af Forpagter Sigvard Thomas Petersen N. -- Under
sit Ophold i Frederiksborg vandt han en vis medicinsk
Navnkundighed ved, for første Gang i Danmark, at udføre virkeligt
Kejsersnit, og ogsaa paa St. Croix udførte han senere (1821) samme
Operation. Tilfældene har han meddelt i «Bibl. f. Læger».

Smith og Bladt, Den danske Lægestand, 4. Udg. 
Erslew, Forf. Lex.
Bibl. f. Læger 3. R. VII, 222. 
Selmer, Nekrolog. Saml. II, 458 ff.

<i>Jul. Petersen.</i>

</chapter><chapter name="Schleiden, Christian, 1777-1833, Godsejer">

<b>Schleiden, Christian,</b> 1777-1833, Godsejer, Søn af Matthias
Jacob S. til Lillehorn ved Læk (d. 1802) og Anna Maria f.
Langheim (f. 1744 d. 21. Marts 1818), var født 27. Juni 1777 paa
Lillehorn. Han begyndte som Kjøbmand i Malaga, men blev paa
Grund af Krigsbegivenhederne 1807 nødt til at opgive sin
Forretning og bosatte sig i Bremen, hvorfra han drev en storartet
Smughandel paa Helgoland, der i et Aars Tid indbragte ham 200000
Rdl., saaledes at han 1811 kunde kjøbe Godset Ascheberg ved
Pløen for 265000 Rdl. Som ærlig Patriot skrev han her 1815 «Das 
wahre Verhältniss des Herzogthums Schleswig zum Königreich Dänemark», 
hvori han med Varme udtalte, at Slesvig ikke vilde skilles
fra det danske Rige, af hvilket det 1721 atter var blevet en
Provins. Udbyttet af Piecens Salg, 144 Rdl., sendte han Frederik VI
til Fonden for saarede og faldnes efterladte. Skriftet vakte stor
Opsigt og fremkaldte en hel Litteratur. N. Falck blev af de kielske 
Slesvig-Holstenere udset til at skrive imod S., medens J. F. V. 
Schlegel støttede ham i sin «Aperçu», der atter fremkaldte en
Protest fra Ridderskabets Side. Paa Grund af de vanskelige Pengeforhold 
gik det tilbage for S., og 1824 gik han fallit. Aaret efter
drog han som befuldmægtiget for et tysk-amerikansk Bjærgværksselskab 
til Mexiko, overtog 1828 Posten som Direktør for Selskabet,
som havde Sæde i Elberfeld, men vendte 1831 tilbage til Mexiko 
og døde der 8. Nov. 1833 i Byen San Simon de Angangueo. -- 
Han havde 25. Jan. 1806 ægtet Elisabeth Charlotte Wilhelmine v. 
Nuys (f. 9. Juli 1785 paa Julianenburg ved Aurich i Ostfriesland,
d. 5. Marts 1874 i Freiburg), Datter af Kommerceraad Rudolph
Christoph v. N.

Alberti, Schlesw.-Holst.-Lauenb. Schriftsteller-Lex.

<i>H. R. Hiort-Lorenzen.</i>

</chapter><chapter name="Schleiden, Rudolph, 1815-95, Politiker">

<b>Schleiden, Rudolph,</b> 1815-95, Politiker, Søn af den
foregaaende, var født 22. Juli 1815 paa Ascheberg, studerede Jura og
Statsøkonomi i Kiel, Berlin, Jena og Gøttingen, sad som Student
fra 1839 Paa Nyborg Fæstning for en Pistolduel i Kiel, dømt til 2
Aars Fæstningsstraf, men benaadedes 1840 af Christian VIII
personlig under dennes Ophold i Nyborg. 1840 tog han juridisk
Examen i Kiel, blev kort efter Amtssekretær i Reinbek og 1843
Avskultant i Rentekammeret. 1845 rejste han paa Statens Bekostning
i Tyskland, Holland, Belgien og Frankrig for at sætte sig ind i
Politik, Handels- og Jærnbaneforhold, forfremmedes ved sin
Hjemkomst til Kommitteret og blev 1846 Justitsraad. 24. Marts 1848
tog han sin Afsked og echapperede med «Hekla» til Kiel, hvor
han strax stillede sig til Raadighed for den provisoriske Regering,
som faa Dage efter sendte ham til Hannover og Frankfurt, hvor
han med Iver deltog i Friparlamentet. Der fra blev han 12. April
sendt til Berlin for at formaa den preussiske Regering til at
fremtvinge Slesvigs Optagelse i det tyske Forbund og blev der, efter
et kortere nyt Ophold i Frankfurt, til Aarets Udgang som den
provisoriske Regerings befuldmægtigede. I Jan. 1849 vendte han 
tilbage til Slesvig og overtog nu Ledelsen af Udenrigs-, Indenrigs- og
Kultusdepartementerne sammen med Francke. Ved Siden deraf
udfoldede han en betydelig publicistisk Virksomhed, udgav 1849 «Ueb.
das Verhältniss der preuss. Regierung in der Schlesw.-Holst.
Angelegenheit» og «Das staatsrechtliche Verhältniss der Herzogthümer
Schlesw.-Holst.» for at stive den preussiske Regering af under
Fredsforhandlingerne med Reedtz. 1850 var han i længere Tid i
Brüssel og Paris. I «l'Indépendance Beige» fik han for høj Betaling
en Række danskfjendtlige Artikler optagne, og i Paris skrev han
«L'interêt de la France dans la question du Slesvig-Holstein» og
«La révolution Danoise du 1848», 2 i højeste Grad tendentiøse
Pamfleter, hvilke han paa alle Maader søgte at skaffe Udbredelse.
Han var i det hele Oprørets virksomste Commis voyageur.

1851 forlod S. Holsten og udgav s. A. «Denkschrift betr. die
schlesw.-holst. Angelegenheit» som en vemodig Klage over Oprørets 
uheldige Udfald, derefter (1851-52) «Aktenstücke zur neuesten
schlesw.-holst. Geschichte». 1853 gik han som Gesandt for Bremen
til Nordamerika, fra 1862 tillige for de øvrige Hansestæder, og
agiterede der stærkt for Sundtoldens Afskaffelse. 1856 blev han Dr.
jur. hon. i Jena. 1864 udgav han i New-York under Titelen
«Schleswig-Holstein succession, official documents» en fortræffelig
Materialsamling og vendte s. A. tilbage til Evropa. 1865 blev han
hanseatisk Ministerresident i London, og 1867-74 sad han i den
tyske Rigsdag. Hans Hovedværk, som frembyder megen Interesse,
er «Erinnerungen eines Schleswig-Holsteiners» (I-IV, 1886-94).
Han døde 25. Febr. 1895, ugift, i Freiburg i Baden.

Alberti, Schlesw.-Holst.-Lauenb. Schriftsteller-Lex.

<i>H. R. Hiort-Lorenzen.</i>

</chapter><chapter name=""Schleisner, Christian Andreas, 1810-82, Genremaler>

<b>Schleisner, Christian Andreas,</b> 1810-82, Genremaler, var
Søn af Kattunfabrikant Gottlieb Gabriel S. (d. 1870) og Christiane
f. Grüner og født i Lyngby 2. Nov. 1810. Næppe 12 Aar gammel
blev han Elev af Kunstakademiet og kom noget senere til at
male under Portrætmaleren C. A. Jensen og Historiemaleren J. L.
Lund, af hvem dog hans fremtidige Kunst ikke kom til at vise
nogen Paavirkning. Akademiets lille Sølvmedaille vandt han i
1831, den store i 1833, men allerede Aaret i Forvejen havde han
debuteret som Udstiller paa Charlottenborg med 2 mindre
Genrestykker, «En gammel Mand lærer 2 Børn at læse» og «En huslig
Scene»; begge disse Arbejder vakte Opmærksomhed og bleve kjøbte 

af Kunstforeningen, der ogsaa i de følgende Tider erhvervede
adskillige af S.s Billeder, i 1834 saaledes «En Kobbersmed og en
Tanddoktor» og i 1844 «Kortspillere». Skjønt S.s gjentagne
Forsøg paa at vinde den lille Guldmedaille mislykkedes, fik han dog
i 1841 en større Rejseunderstøttelse, der satte ham i Stand til at
studere 2 Aar i München, til hvis Kunstskole han i et og alt
sluttede sig, saaledes at de Arbejder, han der nede og efter sin
Hjemkomst udførte, ikke bære noget som helst Præg af, at de
skyldes en dansk Kunstner, udgaaet fra det Akademi, hvis ledende
Aand Eckersberg var. Ikke des mindre blev S. dog forholdsvis
hurtig en af de Malere, der paa Udstillingerne tildroge sig 
Opmærksomhed og vandt Yndest hos de mange, ligesom det heller
ikke kom til at mangle ham paa Kjøbere til de meget talrige, i
Almindelighed ikke synderlig omfangsrige Billeder, han fuldførte.
Til Akademiet stod han vel altid i et noget køligt Forhold, men
han blev dog i 1847 agreeret og i 1852 optagen som Medlem paa
en «Scene af dansk Sømandsliv»; 1858 blev han titulær Professor.
2 af hans bedste Arbejder, «Scene i Brokkens Bod» (1847) og
«Kobbersmeddens Værksted» (1859), erhvervedes til Nationalgalleriet.
Sin sidste større Udenlandsrejse foretog han i 1866 med Understøttelse 
af det Anckerske Legat. Han døde 13. Juli 1882 i sin Fribolig 
paa Charlottenborg og efterlod en Enke, Julie Jacobine f.
Bastrup, hvem han havde ægtet i 1842; hun var Datter af
Møbelhandler Jens B.

S.s Arbejder ere saa godt som udelukkende Figurbilleder,
mest Kompositioner over Æmner fra Hverdagslivet; dog har han
ogsaa virket som Portrætmaler og enkelte Gange uden Held
forsøgt sig i, hvad man i hans unge Dage kaldte «den højere Stil».
Hans Portrætter, af hvilke flere gjengive kjendte Personer som
Anatomen Professor I. P. Ibsen, Theatermaler C. F. Christensen,
Juristen Etatsraad Gudenrath og den sønderjyske Patriot Hans
Krüger, udmærke sig ikke ved indgaaende Karakteristik; endnu
mindre Interesse frembyde hans alvorlige Kompositioner som
«Kalypsos Sorg over Odysseus' Bortrejse» og «Ridder Olufs Drøm ved
Elverhøj» (begge udstillede 1837), «Odysseus, som bliver gjenkjendt
af sin Amme Eurykleia» (1840) og den efter Bestilling til Ørslev
Kirke udførte Altertavle «Christus i Gethsemane» (1856). Hvad
der bedst laa for ham og skaffede ham den betydelige Popularitet,
som han til Trods for den ringe Agtelse, der vistes hans Kunst
fra det Høyenske Partis og den dertil knyttede Presses Side, 
bevarede indtil sin høje Alderdom, var de smaa Billeder, i hvilke
han med en vis Elskværdighed skildrede Situationer af det daglige
Liv. Et af hans Hovedfortrin var den Tydelighed, hvormed han
fortalte, en Egenskab, som ganske vist hang sammen med, at han
aldrig gik saaledes i Dybden, at der blev Mulighed for indbyrdes
afvigende Opfattelser af hans Kunstværkers Indhold eller Mening; 
hans ikke synderlig stærke eller ejendommelige, men godmodige og
ret hyggelige Lune blev paaskjønnet efter Fortjeneste af Publikum,
der tillige glædede sig over hans pyntelige Foredrag og til Tider
ret illuderende Gjengivelse af visse Stoffer og ikke følte sig
frastødt af hans mindre solide Formgivning og i det hele noget
konventionelle Farvestemning.

Weilbach, Nyt Kunstneriex.

<i>Sigurd Müller.</i>

</chapter><chapter name="Schleisner, Peter Anton, 1818-1900, Læge">

<b>Schleisner, Peter Anton,</b> 1818-1900, Læge, var en Broder
til ovennævnte Genremaler Chr. Andr. S. og fødtes i Lyngby 15.
Juni 1818. Dimitteret 1835 fra Borgerdydskolen paa Christianshavn
tog han 1842 Lægeexamen og fungerede de følgende Aar som
Kandidat og Reservemedikus paa Almindeligt Hospital. Efter at
han i en Monografi om Barselfeberen (1846) havde givet Vidnesbyrd 
om betydelig videnskabelig Evne, modtog han 1847 en offentlig 
Sendelse til Island, særlig for at opklare og finde Midler til at
forebygge en paa Vestmanø stadig hærgende dødelig Sygdom hos
de spæde Børn («Ginklofi», Mundklemme). Ikke blot løste han
denne Opgave paa den mest tilfredsstillende Maade, i det
Sygdommen ved de af ham trufne Foranstaltninger og de Anvisninger,
han gav Jordemødrene, fuldt bragtes til Ophør, men han gjorde
tillige flere andre meget betydningsfulde nosologiske Fund paa
Island og konstaterede navnlig den hyppige islandske Leversyges
Afhængighed af Hydatider. Hjemkommen 1848 benyttede han sine
mange Observationer til Erhvervelsen af den medicinske Doktorgrad 
ved den fortjenstfulde Afhandling «Forsøg til en Nosografi
af Island» (1849), der tillige har Interesse ved at være den første
paa Dansk forfattede medicinske Disputats, og udgav s. A. i videre
monografisk Udførelse «Island undersøgt fra et lægevidenskabeligt
Standpunkt» (delvis udgivet i tysk Oversættelse af J. Thomsen,
Slesvig 1855), et betydeligt Bidrag til den medicinske Geografi.

Efter saaledes at være ført ind paa den offentlige Hygiejnes
Problemer viede han i hele sit følgende Liv dette vigtige og ved
Aarhundredets Midte stærkt fremblomstrende Fag alle sine 

videnskabelige Evner og Kræfter. 1849-51 fik han Lejlighed til i
England og Frankrig at foretage videre Studier af Sundhedsvæsen og
Medicinalstatistik, blev ved sin Hjemkomst 1851 Distriktslæge i
Kjøbenhavn, men kom allerede 1853 i en fremskudt hygiejnisk
Avtoritetsstilling ved at modtage Udnævnelse til Medicinalinspektør
for Hertugdømmet Slesvig; samtidig blev han virkelig Justitsraad.
Og da hans energiske Embedsvirksomhed her definitivt afbrødes
1864, blev han 1865 Stadslæge i Kjøbenhavn og udfoldede i denne
Stilling og i de forskjellige hygiejniske og epidemiologiske
Kommissioner, han i Kraft af sin Embedsstilling og sin Avtoritet var
selvskrevet Medlem af, en omfattende og nidkjær Virksomhed, der
yderligere støttedes ved hans Indtrædelse i Sundhedskollegiet (1872).
I hans første kommunale Embedstid var det først og fremmest
Foranstaltninger mod Koleraen, der optoge Interessen, og her har
han betydelig Fortjeneste ved, i Strid med den endnu den Gang
herskende Opfattelse, bestemt at betone Sygdommens Smitsomhed, 
i hvilken Henseende han ogsaa som dansk delegeret ved den
internationale Kolerakonference i Wien 1874 lagde et vægtigt Lod
i Vægtskaalen; hans for Konferencen fremlagte Redegjørelse for
Koleraepidemiernes Forhold i Danmark (den tyske Afhandling
udkom derpaa ogsaa paa Dansk) vakte megen Opmærksomhed og
Anerkjendelse baade den Gang og endnu mere senere, da man
rundt om begyndte at faa Øjet faldt aabnet for Koleraens
Smitsomhed. Ud fra det samme selvstændige Grundstandpunkt
bekæmpede han i 1869 med megen Dygtighed, men foreløbig
forgjæves, Fengers excentriske Plan om at forebygge Saarinfektionen
paa Hospitalerne ved Indførelse af saakaldte «blandede Afdelinger»
(V, 108). I videre Konsekvens af sit kontagionistiske Standpunkt
betonede han Vigtigheden af isolerede Epidemihospitalers
Oprettelse, og efter hans Plan og Udkast byggedes i 70erne
Øresunds-og Blegdamshospitalet. En anden væsentlig Fortjeneste i
epidemiologisk Henseende havde han ved at gjennemføre en bedre Ordning
af den kjøbenhavnske Medicinalstatistik, i det Lægernes tidligere
frivillige Anmeldelser af epidemiske Sygdomme bleve obligatoriske
og methodisk bearbejdede. De i hans tidlige Embedsaar hyppig
grasserende Koppeepidemier lagde ogsaa stærkt Beslag paa ham;
han traf fremmende Foranstaltninger til Vaccinationens lettere
Gjen-nemførelse i Kjøbenhavn og overtog selv 1879 (uden Løn)
Forstanderposten ved Vaccinationsanstalten.

Lige over for den rivende Udvikling i Hovedstaden begyndte 

imidlertid hans Kræfter efterhaanden stærkt at svigte, og 1886 tog
han sin Afsked som Stadslæge. I sit Otium udgav han 1889 Skriftet
«Til Belysning af Dagshistorien efter Frederik VII's Død». Under
tiltagende Alderdomssvækkelse indtraf hans Død 26. Febr. 1900.
Han var ugift. 1877 havde han faaet Etatsraadstitelen, 1897
Kommandørkorset.

Carøe og Selmer, Den danske Lægestand, 6. Udg. 
Erslew, Forf. Lex.
Ugeskr. f. Læger 1900, Nr. 10.

<i>Jul. Petersen.</i>

</chapter><chapter name="v. Schleppegrell, Frederik Adolph, 1792-1850, Officer">

<b>v. Schleppegrell, Frederik Adolph,</b> 1792-1850, Officer.
<i>Otto Heinrich v. S.</i>, f. 1729, Søn af en westfalsk Landadelsmand,
drog i 20 Aars Alderen til Danmark, blev 1750 Fændrik ved
falsterske gevorbne Regiment, Aaret efter Sekondlieutenant, kom 1753
til Fodgarden som Fændrik og kjøbte 1757 et Kompagni ved 1.
akershusiske Regiment. Ved sit Ægteskab s. A. med Anna Sophie
Krag, Datter af Oberst Arent K. (IX, 426), havde han nemlig faaet
Formue og indflydelsesrige Forbindelser. Han omtales ved flere
Lejligheder meget fordelagtig for Iver og Duelighed i Tjenesten
og steg i forskjellige Nationalregimenter til Chef for thelemarkske
Regiment (1796) og Generalmajor (1802), fra hvilken Stilling han
gik af nogle Uger før sin Død, 5. Febr. 1808. Efter sin første
Hustrus Død havde han giftet sig med Cathrine Abigael Zimmer
(f. 18. Juli 1750 d. 20. Avg. 1836), Datter af Viceadmiral Fred. Z.
Børn var der kun af 2. Ægteskab; det yngste af disse og den
eneste Søn, født 28. Juni 1792 paa Faderens Herregaard Brunlaug
ved Lavrvik, var F. A. v. S.

12 Aar gammel blev denne optagen i det norske Landkadetkorps 
i Christiania, hvorfra han gik af 1807 som Fændrik ved
Faderens Regiment; endnu s. A. blev han Sekondlieutenant, Aaret
efter Premierlieutenant. Han var da knap fyldt 16 Aar, men var
allerede bleven rosende omtalt for sit Forhold i Fægtningerne ved
Killemo og Toverud 18. og 19. April s. A. I de paafølgende
Fredsaar var det S.s «mest brændende Attraa» at uddanne sig til
Ingeniørofficer, men dette kunde ikke lade sig gjøre, lige saa lidt
som han kunde faa Lov til at tage Landmaalerexamen; derimod
blev han praktisk anvendt ved de Opmaalinger, som Rentekammeret 
lod foretage i det sydlige Norge. 1813 rykkede S. paa ny i
Felten, og i Spidsen for thelemarkske Regiments Jægere
udmærkede han sig atter, især ved Ingedal 3. Avg. 1814. Men da
Krigen var endt, og Norges Forening med Sverige var fastslaaet, var 
det, at S., besjælet af de samme Følelser som hans 2 Regimentskammerater 
og nære Venner Olaf Rye og Hans Helgesen, traadte
ud af den norske Hærs Rækker og for bestandig forlod Fødelandet.

For at faa Ansættelse andensteds henvendte de 3 unge norske
Officerer sig til deres forrige Konge, nu igjen Prins Christian
Frederik; og da kort efter Napoleons Tilbagekomst fra Elba paa ny
satte Evropa i Flammer, fik de ved Prinsens Mellemkomst Plads i
den preussiske Hær under Bliicher. Til deres bitre Skuffelse kom
de dog ikke til at tage Del i de store Krigsbegivenheder, kun i
et Par Smaafæstningers Belejring; saa var Krigen atter omme, og
de maatte forlade den preussiske Tjeneste. Men de 3 Vaabenfæller 
havde faaet Løfte om Ansættelse i den danske Hær med
Bibeholdelse af deres Anciennitet; endnu en kort Tid fulgtes de
derfor ad ved det Auxiliærkorps, som under Prins Frederik af
Hessen stod i Frankrig; saa skiltes deres Veje, indtil Krigen en
hel Menneskealder senere atter førte dem sammen. Helgesen, der
strax var paa det rene med, at han ikke egnede sig for
Fredstjenesten, forlod den militære Løbebane. Rye, der saa sin
Ungdoms Drømme om krigerske Æventyr og Bedrifter briste, bøjede
sig vel under Forholdene, men følte sig aldrig ret tilfreds ved
Garnisonslivet i Rensborg. S. endelig, der havde en for sin Tid
ualmindelig klar Forstaaelse af, at Fredsøvelserne skulle være en
Forberedelse til Krigens Gjerning, vedblev at være Soldat med Liv
og Lyst; født i Norge, men ikke af norske Forældre, fandt han
sig ogsaa hurtig og let til rette i Danmark, om han end trofast
bevarede Kjærligheden til sit Fødeland.

I Foraaret 1816 kom S. her til. 3. jyske Infanteriregiment,
hvorved han var ble ven ansat, garnisonerede den Gang i
Kjøbenhavn, men blev 1819 forlagt til Aalborg. Da S. ikke havde faaet
sit Ønske opfyldt at blive «videnskabelig militær», kastede han sig
med hele den ham iboende Energi og med afgjort Held over den
praktiske Tjeneste. 1819 fik han Kapitajns Karakter «som en
Undtagelse fra den almindelige Regel» og med den Begrundelse,
at han «ved enhver Lejlighed udmærker sig ved Duelighed og
Tjenstiver og derfor bliver anbefalet af alle hans foresatte, fordi
han ofte har gjort mere end, hvad strikte er hans Pligt at gjøre».
1828 blev han Chef for Regimentets Jægerkompagni, og da han 2
Aar efter havde præsenteret dette for Frederik VI, gav Kongen i
en Parolbefaling sin Tilfredshed til Kjende med, at uagtet S. havde 
ladet alle Befalingsmænd træde ud, «de meget rask paa hverandre
følgende Kommandoord og Signaler forstodes og udførtes
øjeblikkelig, og der blev ikke bemærket en eneste Fejl». Og fra en af
S.s daværende Underofficerer vide vi, at Kompagniets Uddannelse
i Skydning, Gymnastik osv. blev dreven med ikke mindre Iver og
Grundighed end Exercitsen. S. blev 1839 Major med Anciennitet
fra 1836, ved Omorganisationen 1842 Oberstlieutenant og
Kommandør for 8. Bataillon, som han dog 1847 byttede med 2.
Jægerkorps; den «lette Tjeneste», Fremtidens Kampform, havde altid,
været ham kjærest.

Saa kom Krigen 1848. S., der lige var bleven Oberst, fik
som Kommandør for «Flankekorpset» en af de mest betroede
Poster ved Felthæren. Det ridderlige Mod, hvormed han, selv
uden egentlig Nødvendighed, udsatte sig for Fjendens Ild, havde
sin store Betydning i de første Kampe efter en lang Fredsperiode;
men hans Deltagelse i disse gav dog ikke strax Anledning til at
tro, at han «burde gaa videre end til Brigaden». Først ved
Nybøl (28. Maj) og ved Dybbøl (5. Juni) fik han Lejlighed til at vise
sig som en fremragende Troppefører: 28. Maj var det 2 Gange
hans <i>Angreb</i> i Fjendens højre Flanke, der gjorde Udslaget; 5. Juni
var det hans seje og dygtige <i>Forsvar</i> af Terrænet om Dybbøl By,
der gjorde det muligt for Hovedstyrken i rette Tid at naa over
og ordne sig paa Dybbøl Bjærg. Efter den første af disse Kampe
fik han et i sin Naivitet talende Bevis paa den menige Mands
Paaskjønnelse, da en Dragon gav ham en Sabel, som var tagen
fra en fjendtlig Officer, «fordi Generalen har gjort sig saa megen
Umage i Dag». Hans Navn havde hos den danske Soldat faaet
en Klang, som det aldrig vil miste.

Efter i Maj at være forfremmet til Generalmajor fik S. i
Sept. Kommandørkorset. Han fik Kommandoen over 3. Brigade
og stod Vinteren over under Biilow paa Als. 1849 var Brigaden
med ved Kolding, Gudsø og Fredericia, og især 6. Juli vandt S.
ny Berømmelse ved sin raske Indgriben, da Brigaden Zastrows
Modangreb en Tid tvang den danske venstre Fløjs i. Træfning
tilbage; atter havde han sin rigelige Del i Dagens smukke Udfald.
-- Under Vaabenstilstanden fik S. først Inspektion over Infanteriet 
paa Sjælland, men kort efter kom han igjen til Als, denne
Gang som kommanderende General paa Øen, og ligesom forrige
Gang virkede han ved sin brændende Interesse for Tjenesten i 

stort og i smaat ansporende paa høje og lave, saa at hans
Afdelinger mødte fortrinlig forberedte paa Valpladsen ved Isted.

Som Kommandør for 2. Division drog S. 1850 over paa Slesvigs 
Fastland. Helligbækdagen, 24. Juli, blev Divisionen holdt i
Reserve; men under Hovedslaget, 25. Juli, aabnede den, delt i 3
Kolonner, Angrebet paa hele den 1 1/2 Mil lange Linje. S. fulgte
selv sin midterste Kolonne, der 1/2 Mil nord for Langsø bøjede
mod Sydvest i Retning af Passerne paa begge Sider af Isted Sø.
Denne Flankemarche blev foretagen uden tilstrækkelig Sikring, og
Følgen var, at Fjenden overraskede den bageste Del af Kolonnens
Gros i Øvre Stolk, saa at den blev skilt fra Resten. S. udtømte
alle Midler for at holde igjen, indtil hans Reserve kunde naa op,
men forgjæves. Med de faa Tropper, han endnu havde i sin
Haand, søgte S. derfor mod Vest, hvor hans venstre Kolonne, der
nu maatte blive hans Hovedstyrke, kæmpede, efterfulgt af 2
intakte Brigader af 1. Division, der dannede Armeens Hovedreserve.
Undervejs saa S. nogle fjendtlige Jægere i Færd med at tage en
dansk Kanon og gav en Rytterdeling Befaling til at frelse den.
Da det ikke gik ham hurtig nok, trak Generalen Sabelen og tog
selv Del i Indhugget. Dette blev afslaaet; men imidlertid var
Fjenden naaet frem langs den Vej, ad hvilken man maatte tilbage,
og ramt i Panden af en Geværkugle sank S. af Hesten, uden at
nogen af hans egne kunde føre ham med. Sammen med Generalen 
laa hele hans Stab saaret paa forskjellige Steder af Valpladsen. 
S.s næstkommanderende, Oberst Baggesen, viste sig ganske
ude af Stand til at erstatte ham (jvfr. I, 431).

«Fremad Folk! Det gjælder eders og min Ære!» skal S.
have raabt, da han huggede ind; thi i Følge en gammel militær
Trossætning, der levede længe efter, at dens Berettigelse var omme,
hæftede der en særlig Skam ved at miste noget af sit Artilleri. Og
heri maa vel Forklaringen søges til, at S. satte sit Liv ind for at
ratage Fjenden en Trofæ uden at tage Hensyn til de skæbnesvangre 
Følger, som hans Død i dette Øjeblik kunde faa for hele
den danske Hær. Lykkeligvis blev den Skade, der var sket paa
Stedet selv, snart oprettet; men at S. faldt, reddede dog den
slesvig-holstenske Hær fra at blive sprængt. Thi det var Efterretninger 
om Begivenhederne ved Øvre Stolk, der fik Overkommandoen 
til at kalde Brigaden Schepelern tilbage (jvfr. ovfr. S. 106).
-- Da 2. Divisions Reserve under Henckel (VII, 337) havde taget
Stolk tilbage, blev S. funden bevidstløs paa Valpladsen og ført til 
Flensborg. Her udaandede han tidlig næste Morgen og blev 28.
Juli stedet til Hvile i den store Krigergrav, som gjemmer de fleste
af dem, der faldt ved Isted.

S. var en høj, kraftig Skikkelse, havde stærke Lemmer og et
Jærnhelbred. Af hans store, spillende Øjne kunde man læse, hvor
meget Langsomhed var ham imod; men i Almindelighed forstod
han at holde sin Utaalmodighed i Tømme, uden at han derfor
blev mindre hurtig til at opfatte en Situation eller tage en
Beslutning. Sorger og Bekymringer holdt han helst hos sig selv og
forstod, naar det gjaldt, med en egen Blanding af Alvor og Lune
at holde Modet oppe hos sine Omgivelser. Trofast var han i
Venskab, men havde han fattet Mistillid til nogen, havde han
ondt ved atter at frigjøre sig derfor; derfor bevarede han, trods
alle Omskiftelser, sin Ungdoms Forkjærlighed for den preussiske
Hær og Uvilje mod den svenske. Hans Livsanskuelse var alvorlig, 
præget af en ubestikkelig Retsindighed; men i Omgang var
han munter og spøgefuld, befandt sig vel i Selskab med andre,
især med Damer. Hans huslige Forhold vare saa lykkelige som
muligt. Han havde 25. Juli 1828 ægtet Johanne Jacobine Margrethe 
Baronesse Juel (Juul), f. 24. April 1808, Datter af Major C.
F. Baron J. til Lundbæk. Hun levede efter sin Husbonds Død
først i Kjøbenhavn, siden i en Aarrække i Aalborg. Og i denne
By, hvor man fra gammel Tid følte sig nøje knyttet til S.,
samlede den Hyldest, som Vaabenbrødre og andre ønskede at vise
Heltens Minde, sig særlig om hans Enkes ualmindelig fine og
sympathetiske Person. Hun døde i Aalborg 17. Juli 1896.

Den dansk-tyske Krig 1848-50, udg. af Generalstaben, III, 2, 1485 ff.
N. P. Jensen, Den første slesvigske Krig. 
A. Larsen, Dansk-norske Heltehistorier 1814-64. 
Vaupell, S.s Levnetsløb. 
Vort Forsvar Nr. 300 f. 433.
Personalhist. Tidsskr. 3. R. I, 69 ff. 
Museum 1892, I, 334 ff. 344. 
S. Godskesen, Johanne S. (1896).                          '                                      

<i>H. W. Harbou.</i>

</chapter><chapter name="v. Schleppegrell, Frederik Carl, 1742-1819, Skjønaand">

<b>v. Schleppegrell, Frederik Carl,</b> 1742-1819, Skjønaand. 
S. var Søn af pløensk Kammerjunker Philip Ernst v. S. til Philipsdal
i Angel, senere Ejer af Pilegaard (Vester Aaby Sogn, Fyn), og
Christiane f. Lorentzen. Han fødtes 20. Maj 1742 paa Pilegaard,
blev 1761 Fændrik i det møenske Regiment, men forlod allerede
1768 Krigstjenesten som Lieutenant, flyttede derpaa til Stenbjærg i
Angel, 1782 til Sønderborg og boede senere i Odense og
Glücksborg. 1787 udnævntes han til Husfoged, Branddirektør og
Tingskriver paa Als, men opgav kort efter Stillingen paa Grund af 
Svagelighed. Han levede derefter som Pensionist i Flensborg og
døde 2. Marts 1819 i Risby. S. havde levende æsthetiske
Interesser, ejede et godt Bibliothek og var ved Venskab knyttet til
mange af Danmarks bedste Mænd, Ewald, Baggesen, P. A.
Heiberg o. a. W. H. F. Abrahamson nævner ham med megen
Anerkjendelse, og det er til ham, at Ewald rettede sit berømte Digt
«Haab og Erindring». Selv var S. ikke produktiv. Han var gift
med Frederikke Magdalene Augusta f. Randahl (f. 17. Jan. 1742 i
Kiel, d. 12. Febr. 1801 i Flensborg), Datter af storfyrstelig gottorpsk
Major R.

Ewald, Saml. Skrifter II, 31 ff. 229 ff. 
Molbech, W. H. F. Abrahamson. Der Tagwächter 1845. 
Bobé, Lavaters Rejse til Danmark 1793 S. 81. 171.
Baggesen, Poetiske Skrifter, ved Arlaud, IV, 371.

<i>Louis Nobé.</i>


</chapter><chapter name="Schletter, Christopher, 1629-88, Biskop">

<b>Schletter, Christopher,</b> 1629-88, Biskop, 
er født 12. Nov. 1629 i Halmstad, hvor Faderen, Hans S., var Borgmester; Moderen
hed Alhed Villumsdatter. Han deponerede fra Kjøbenhavns Skole
1650 og blev 1652 Hovmester for den unge Just Høg, hvem han
1654 fulgte til Herlufsholm. Her blev han 1658 Rektor, men var
bunden ved sine Forpligtelser til Just Høg, som han havde fulgt
til Sorø, og kunde saaledes først tiltræde Rektoratet 1660. 1661
blev han Magister og 1668 Vicelektor i Roskilde, hvorfra han
1672 blev Professor i Theologi ved Universitetet. 1675 blev han
Dr. theol. og 1678 Biskop i Throndhjem, hvor han døde 25. Okt.
1688. Man har udtalt den Formodning, at han blev Biskop, fordi
Universitetsvirksomheden ikke passede for ham, der i det hele
næppe har været nogen fremragende Mand. Man kjender kun
lidet til ha,ns Virksomhed i Stiftet. Han foreslaar at paalægge
Præsterne at studere visse Bøger som Brochmands «Systema»,
Chemnitz' «Harmonia evangelica» o. fl. Ligesaa foreslaar han
Oprettelsen af Landemoder i Norge, som de fandtes i Danmark fra
Aarhundredets Begyndelse, -- et Forslag, der røbede lidet
Kjendskab til eller liden Forstand paa, hvad de lange Afstande og de
haarde Sørejser i det vidtstrakte Stift havde at betyde. 1685
indgav han efter kongelig Befaling en Relation om Finmarken og
dette Lands Indvaaneres Tilstand m. m. Han havde den Ulykke,
at hans Bispegaard brændte i(58i. Han har intet udgivet uden sin
Doktorafhandling, og der findes i det hele meget lidet efter ham.
Han blev 1672 gift med Margrethe van Holtoug (f. i Malmø 12.
Marts 1630, d. i Throndhjem 23. Dec. 1686), Enke efter Mag.
Gregers Mikkelsen, Sognepræst til Herlufsholm (d. 1668). 

Wad, Rektorerne p. Herlufsholm S. 157. 
Daae, Throndhjems Stifts geistl. Hist. S. 128. 

<i>D. Thrap.</i>

</chapter><chapter name="Schlichting, Marius, 1804-75, Lærer">

<b>Schlichting, Marius,</b> 1804-75, Lærer, var en Søn af 
Regningsmand Hans Friedrich S. og Anna Elisabeth f. Henningsen i
Stiesholt i Satrup Sogn i Angel, hvor han fødtes 7. Nov. 1804.
Efter i et Par Aar at have besøgt Seminariet i Tønder var han
Lærer ved forskjellige Skoler i sin Hjemegn fra 1824-32, hvorpaa
han kaldedes til Kiel og virkede her, senest som Overlærer ved
Byens Realskole, til sin Død. Han havde stor Interesse for
Naturkundskab og var Medstifter af og mangeaarig Sekretær ved
Hertugdømmernes Forening for Udbredelsen af naturvidenskabelige
Kundskaber, ligesom han udgav en Del fysiske og pædagogiske
Skrifter, deriblandt «Chemische Versuche einfachster Art» (Kiel
1861), der udkom i flere Oplag. S. var ivrig slesvig-holstensk-sindet. 
Fra 1848-51 sad han som Medlem i den oprørske Landdag, 
og i Vinteren 1864 udgav han Flyveskriftet: «Los von Dänemark! 
Warum?». 1867 valgtes han til Medlem af det preussiske
Deputeretkammer, men kunde for øvrigt ikke forsone sig med de
ved Annexionen skabte Forhold. Han var Æresmedlem af
Hertugdømmernes Lærerforening og døde i Kiel 6. Marts 1875.

Schriften des naturwissensch. Vereins f. Schleswig-Holstein II, 236 ff.
Alberti, Schlesw.-Holst.-Lauenb. Schriftsteller-Lex.

<i>P. Lauridsen.</i>

</chapter><chapter name="Schlichtkrull, Andreas Christian, f. 1844, Departementschef">

<b>Schlichtkrull, Andreas Christian,</b> f. 1844, Departementschef, 
er en Søn af Kancelliraad, Kontorchef under Landsover- samt 
Hof- og Stadsretten Oluf Peter S. (f. 15. Dec. 1813 d. 17.
Juni 1876) og Juliane Margrethe Elisabeth f. Boje (f. 21. Jan. 1815
d. 25. Sept. 1851). Han fødtes i Kjøbenhavn 2. Febr. 1844, blev
1862 Student fra Metropolitanskolen og 1868 juridisk Kandidat.
1870 fik han Ansættelse som Volontær i Generaldirektoratet for
Skattevæsenet, 1873 blev han Assistent i Finansministeriet, 1878
Fuldmægtig sammesteds og 1888 Chef for Ministeriets Sekretariat
samt Sekretær hos Finansministeren. I Begyndelsen af Aaret 1898
udnævntes han til Chef for Finansministeriets 1. Departement og
senere s. A. tillige til Chef for Koloniernes Centralbestyrelse.
Desuden har han, som 1873-76 var Sagførerfuldmægtig, siden 1891
været Medlem af Administrationen for «Borgervennen af 1788»,
siden 1898 Repræsentant i Nationalbanken og siden 1899 Medlem
af «Centralkomiteens» Bestyrelse. 1901 blev han Kommandør af 

Danebrog (2. Grad). -- Han blev 11. Juli 1871 gift med Thora
Dorothea Lasson (f. 22. Sept. 1847), en Datter af Manufakturhandler
Lauge Christopher L. og Dorothea f. Berg.

<i>G. Kringelbach.</i>

</chapter><chapter name="Schlick, Benjamin Gotthold, 1796-1872, Arkitekt og Mekaniker">

<b>Schlick, Benjamin Gotthold,</b> 1796-1872, Arkitekt og Mekaniker, 
blev født i Kjøbenhavn 6. Sept. 1796 som Søn af Hofviolon
(Kapelmusikus) Christian Traugott S. (f. 1753 d. 1808) og Anne
Henriette f. Clausen (f. 1766 d. 1854). Der hviler noget mystisk
over hans Liv og Herkomst; han nød Frederik VI's særlige Gunst,
som paa forskjellig Maade gav sig Udtryk saa vel gjennem personlig
Omgang som gjennem pekuniære Understøttelser og varme
Anbefalinger til indflydelsesrige Personer i Udlandet. S. besøgte
Kunstakademiets Bygningsskole og vandt 1815 den mindre Sølvmedaille,
men senere lykkedes det ham ikke, trods alle Anstrængelser, at
opnaa nogen Udmærkelse fra Akademiets Side, lige saa lidt som
det lykkedes ham at blive ansat som Maskinmester ved det kongl.
Theater, skjønt han havde gjort Theaterbygning og Theatermaskineri 
til sit specielle Studium. 1818 rejste han med offentlig
Understøttelse til Udlandet, og her blev han Resten af sit Liv med
Undtagelse af enkelte Besøg i Hjemmet, snart i Italien eller Tyskland,
snart i Paris eller London. Han var aabenbart et stort Stykke af
en Æventyrer, havde en elegant, vindende Personlighed og havde
gjennem sine talrige Forbindelser Adgang til de højeste Kredse,
hvorigjennem han naaede et ganske forbavsende Antal af Ordener,
Udnævnelser fra Akademier og Fyrster samt kostbare Mindegaver.
Hvori hans Virksomhed egentlig bestod, er vanskeligt at afgjøre;
man ved, at han 1826 paa ulasteligt Fransk udgav en af Tegninger
ledsaget Beretning om Ingeniør Brunels Anlæg af en Tunnel under
Themsen, at han med meget Bifald 1828 restavrerede Théatre des
varietés i Paris og 1830 Theatret i Carlsruhe. Desuden nævnes
der, at han har udstillet Modeller til Restavrering af en Række
Bygninger i Herculanum og Pompeji. Han døde ugift i Paris i
Sept 1872.

Weilbach,  Nyt Konstnerlex.

<i>Erik Schiødte.</i>

</chapter><chapter name="Schlüter (Slüter, Sluter), Severin Walther, 1646-97, Præst">

<b>Schlüter</b> (Slüter, Sluter), <b>Severin Walther,</b> 1646-97, Præst,
blev født 12. Jan. 1646 i Hamborg, hvor hans Fader, Dr. juris
Johann S., var Borgmester; Moderen hed Elisabeth Trainer. Han
studerede ved tyske Universiteter og blev theologisk Professor i
Rostock 1673. Allerede Aaret efter blev han Hofprædikant hos 

den danske Enkedronning Sophie Amalie, der holdt Hof i
Nykjøbing paa Falster; han beklædte denne Stilling i 10 Aar. Da
udnævnte den lauenborgske Hertug ham 1684 til Superintendent og
Præst i Lauenborg. Her døde han 31. Dec. 1697. Han var en
heftig Modstander af Pietismen og havde mange Stridigheder med
dens Tilhængere. Kirkehistorie var hans egentlige Fag. Før sin
Forflyttelse fra Rostock havde han paatænkt at holde kirkehistoriske 
Forelæsninger og havde paabegyndt et lille Skrift, «Propylæum 
historiæ Christianæ» (1680), som i systematisk Opstilling 
angiver Kilderne til Kirkehistorien. I Fortalen udtaler han sin
Anerkjendelse af den betydelige Hjælp, Kjøbenhavns offentlige og
private Bibliotheker ligesom de i Hovedstaden hyppig forefaldende
Bogavktioner have ydet ham. Bogen udkom meget forøget i ny
Udgave 1696, og heri optog han en Del af sine ældre akademiske
Afhandlinger. Mod Johs. Lysers (X, 536) Lære om Polygami følte
han sig forpligtet til at optræde med et Par Modskrifter, da Lyser,
der vistnok var beslægtet med S., under sit Ophold i Danmark
havde voldet ham flere Ubehageligheder. S. var 2 Gange gift:
1. (1676) med Maria Welhafer (d. 1693), Datter af den tyske Præst
W. i Helsingør; 2. (1695) med Maria Elisabeth Pfeiffer, Datter af
Superintendent P. i Lybek.

Moller, Cimbr. lit. I. 
Zwergius, Siellandske Clerisie S. 728 ff. 
Werlauff, Efterr. om det st. kgl. Bibl., 2. Udg., S. 124.

<i>A. Jantzen.</i>

</chapter><chapter name="Schmeerfeldt, Baltzar Vilhelm, 1785-1834, svensk Kornet">

<b>Schmeerfeldt, Baltzar Vilhelm,</b> 1785-1834, svensk Kornet.
S., der blev født 14. Sept. 1785 i Stockholm, var Søn af Grosserer
J. B. S. og Anna Elisabeth f. Lundberg. Han besøgte Universitetet 
i Upsala, men efter Forældrenes Død valgte han Militærvejen,
i det han kjøbte sig en Plads som Kornet ved det Skaanske
Husarregiment. I Vinteren 1810 rejste han fra Landskrona til
Kjøbenhavn, hvor han konsulerede en Læge for et Saar, som han havde
faaet ved et Ulykkestilfælde. Under et gjentaget Ophold i den
danske Hovedstad saa han flere Gange Prinsesse Juliane, Arveprins
Frederiks Datter, i hvem han blev forelsket. Da han skrev Breve
til hende og søgte at trænge sig ind i Palaiset, hvor hun boede,
fik han Befaling til strax at forlade Riget, og det blev ham
forbudt nogen Sinde at betræde dette. Alligevel kom S. i første
Halvdel af Aaret 1811 3 Gange til Sjælland, hvor han hver Gang
erklæredes for Arrestant og sad 3 Uger som Fange paa Kronborg.
I Juli begav han sig atter til Kjøbenhavn, og her gjorde han sig 
skyldig i en sindsforvirret Optræden, der kostede ham Friheden for
Resten af hans Liv. Væbnet med 3 Pistoler, hvoraf de 2 vare
skarpt ladte, begav han sig 27. Juli om Aftenen til Amalienborg
og forlangte øjeblikkelig Avdiens, i det han foregav, at de Ting,
hvorom han vilde tale med Kongen, ikke taalte nogen Opsættelse.
Han nærmede sig Frederik VI personlig paa Trappen og tiltalte
ham, med den uladte Pistol i Haanden. Kongen gav Befaling til
hans Fængsling, hvorefter han afvæbnedes og førtes til Citadellet.
Under Forhørene erklærede S., at han ikke havde haft til Hensigt
at ville skyde Kongen, hvorimod han vilde have dræbt sig selv,
da han siden Fængslingen paa Kronborg stod vanæret i Kammeraters 
og Slægtninges Øjne. Den nedsatte Kommission dømte S. til 
livsvarigt Fængsel; men Højesteret forandrede dette til Livsstraf.
Ved kongl. Resolution benaadedes han med livsvarigt Fængsel paa
Munkholm. S. forblev dog i Citadellet, og her døde han af Kræft
4. Avg. 1834.

Giessing, Frederik VI's Regjeringshist. II, 352 ff. 
Medd. fra Krigsark. V, 199 ff.

<i>A. Thorsøe.</i>

</chapter><chapter name="Schmettow, Carl Jacob Valdemar Rigsgreve, 1744-1821, Officer">

<b>Schmettow, Carl Jacob Valdemar</b> Rigsgreve, 1744-1821,
Officer, var Søn af nedennævnte General Herman Valdemar
Rigsgreve S. Han var født 25. Dec. 1744 og traadte tidlig ind i den
danske Hær, uden dog at gjøre Tjeneste ved sit Regiment,
nemlig Livregimentet Kyrasserer, før 1764, og blev da s. A.
udnævnt til Premierlieutenant. Allerede Aaret efter blev han
Kapitajnlieutenant ved Livgarden til Fods, men gik umiddelbart
derefter en Tid i fransk og 1769 i russisk Tjeneste, hvorfra han 1770
fik Afsked som Oberst. 1774 blev han dansk Oberst og Chef for
sjællandske Regiment til Fods, blev 1776 forsat til Norge som Chef
for 3. throndhjemske Regiment og fik ved den norske Hærs
Omorganisation 1789 2. throndhjemske Regiment. Imidlertid var S.
1787 udnævnt til Generalmajor og havde under Felttoget i Baahus
Len 1788 ført 2. Feltbrigade; 1802 blev han Generallieutenant og
1806 Ridder af Danebrog. Under Krigen med Sverige 1808-9
kommanderede han en Brigade, der dækkede Grænsen mod Jæmteland, 
men deltog dog ikke i Toget til Frøsøen 1809. Efter General
G. F. v. Krogh blev S. i 1814 kommanderende General nordenfjælds 
og s. A. virkelig General. I dette Aars Begivenheder tog
han aktiv Del som Regentens, senere den valgte Konge Christian
Frederiks, Underhandler med de svenske Myndigheder, specielt 
Feltmarskal, Grev v. Essen. I denne utaknemmelige Rolle paadrog
S. sig Grevens Uvenskab og derigjennem Kronprins Carl Johans
Uvilje, og denne forøgedes end yderligere ved, at S. senere i
meget energiske Udtryk ved en offentlig Kundgjørelse betydede
den svenske Oberst Eck, da han mod den afsluttede Konvention i
Moss vilde forlægge sine Tropper ind over den norske Grænse
nordenfjælds, at han, S., i saa Fald vilde møde Eck og hindre
dette med de samme Tropper, der kæmpede med Svenskerne ved
Lier og Matrand. Vistnok blev Oberst Eck desavoueret, men
samtidig udtalte Kronprinsen sin Misnøje med S.s Forhold og Udtryk.
Siden betragtedes S. som «ildesindet», og da Grev v. Essen efter
Foreningen blev Statholder i Norge, bestyrkede han Kronprinsen i
denne Mening og lod sig det være magtpaaliggende, at S. erholdt
sin Afsked, før hans bebudede Ansøgning derom indkom.
Afskeden, som han fik i Febr. 1815, er da ogsaa dateret nogle Dage
før Ansøgningen. S. døde paa sin Gaard Rotvold ved
Throndhjem 21. April 1821.

Nævnte Gaard ligesom ogsaa Gaarden Arildsløkken og Mostadmarkens 
Jærnværk samt en af de største Bygaarde i Throndhjem 
fik han med sin Hustru, Stinchen Anna Catharina f.
Møllmann (f. 1757 d. 1820), Datter af Lagmand, titulær Stiftamtmand
Hans Ulrich M. og Gudlov f. Hveding. -- S. besad en livlig
Aand og mange Interesser; han var en sand Fader for sit
Regiment og tog sig med særlig Omhu af sine Officerers Ve og Vel;
hans Projekter vare utallige, baade paa det militære Felt og som
Jorddrot; de omfattede lige saa vel Udbredelse af Have- og
Potetesdyrkning som Modeller for militære Lejrhytter og Indførelse 
af Krigshunde i Bevogtningstjenesten; han var bekjendt for sin
Hidsighed og Forfængelighed, men ogsaa for sin Gjæstfrihed,
Hjælpsomhed og Rundhaandethed.

Det kgl. norske Vidskb. Selsk. Skrifter i 19. Aarh. V. 
Y. Nielsen, Breve fra Grev v. Essen. 
Anker, Biogr. Data om norske Generalspersoner. 

<i>C. O. Munthe.</i>

</chapter><chapter name="v. Schmettau, Frederik Vilhelm, o. 1663-1735, Officer,
Diplomat">

<b>v. Schmettau, Frederik Vilhelm,</b> o. 1663-1735, Officer,
Diplomat, var Søn af Ernst v. S. til Dremling i Schlesien,
kejserlig Raad, og Elisabeth Nüsser. Han traadte i dansk Tjeneste
under Felttoget i Hertugdømmerne 1700 som Generaladjudant hos
Overgeneralen, Hertug Ferdinand Vilhelm af Wurttemberg, fik i
denne Stilling Oberstlieutenants Karakter og blev s. A. ansat ved
Ahlefeldts Kyrasserregiment. 1701-14 tog han ved det danske 

Auxiliærkorps Del i den spanske Arvefølgekrig, blev 1702 Oberst
og Chef for 5. jyske Rytterregiment, 1709 Brigadér og 1711
Generalmajor. Han udmærkede sig bl. a. i Slaget ved Høchstedt (1704),
hvor han fik en Arm skudt over, og blev flere Gange benyttet til
Underhandlinger med Generalstaterne. Efter Hjemkomsten traadte
han 1716 ud af Hæren, men vedblev at være knyttet til Danmark,
bl. a. ved sit Ægteskab med Anna Margrethe f. Brandt (f. 17. 
Sept. 1685), Datter af Overrentemester Peter B. (III, 10).

Da Christian VI kort efter sin Tronbestigelse foretog forskjellige 
Forandringer i Besættelsen af de vigtigere diplomatiske Poster,
blev S. sendt som dansk Gesandt til Stockholm (April 1731). Han
skulde her inavgurere Kongens svenskvenlige Politik, som han selv
var en erklæret Tilhænger af, men som til en Begyndelse kun
fandt ringe Tilslutning hos de ledende svenske Statsmænd. Dog
var der allerede begyndt at ske et Omslag, da S. 1733 af
Hel-bredshensyn maatte søge om Afsked. Han døde 18. April 1735.
I Anledning af sin Sendelse var han 1731 bleven Gehejmeraad og
Ridder af Danebrog; senere havde han faaet Generallieutenants
Karakter. -- S.s Enke blev 1753 Hofmesterinde for den 2aarige
Arveprins Frederik, s. A. Dame de l'union parfaite, 1758
Dekanesse for Vallø Stift, hvor hun døde 15. Nov. 1768.

E. Holm, Danmark-Norges Hist. 1720-1814 II, 41 ff. 60 f.

<i>H. W. Harbou.</i>

</chapter><chapter name="Schmettau, Gottfried Wilhelm Christian Rigsgreve, 1752-1823, Officer">

<b>Schmettau, Gottfried Wilhelm Christian</b> Rigsgreve, 1752-1823, 
Officer, blev født 12. Juni 1752 i Meklenborg, hvor Faderen,
dansk Kammerherre og Regeringsraad i Oldenborg Leopold
Rigsgreve S., ejede nogle Godser. I sit 8. Aar udnævntes S. til
Kornet i Livregiment Ryttere, men først 4 Aar senere kom han til
Kjøbenhavn for at faa en militær Opdragelse. Han blev 1767
ansat ved Livgarden til Hest, men hørte allerede, inden Struensee
1771 fik Garderne opløst, til de «reducerede» Officerer. 1772 kom
han til slesvigske Infanteriregiment, 1774 til jyske lette Dragoner,
blev Ritmester og 1788 Major (Anciennitet fra 1781) ved Husarregimentet. 
Her fra kom han 1790 til slesvigske Ryttere, blev 1792
Oberstlieutenant og 1803 Oberst i Livregiment Ryttere, som han
kommanderede under Chefens, Prins Christian af Hessens (III, 530),
Udenlandsrejse. 1806 blev han Chef for jyske lette Dragoner, men
en Maaned derefter Kommandør for Livgarden til Hest, hvilken
Post han beklædte til sin Død, 25. April 1823. Under 

Kjøbenhavns Belejring 1807 deltog han i det af Peymann sammenkaldte
Krigsraad og fik det pinagtige Hverv at overbringe Kronprinsen
Meldingen om Kjøbenhavns Kapitulation. I 1809 blev han
Generalmajor og var designeret til som Chef for en Kavalleribrigade
at deltage i den paatænkte Overgang til Skaane. Som
Kommandør for 1. Armédivision i Norge (fra 1813) aabnede han efter Prins
Christian Frederiks Ønske Underhandlinger med den svenske
General v. Essen med det Formaal at lade Prinsen blive adopteret af
Carl XIII i Tilfælde af Carl Johans Død. Han blev Generallieutenant 
1814, Kommandør af Danebrog 1817. Fra 1813 var S. Forstander 
for den militære Manege samt i Direktionen for Stutterivæsenet 
og Veterinærskolen. 1776 optoges han i den danske Adel.

Gift 1. (6. Jan. 1790) med Elisabeth Alexandrine f. de Hemert
(f. 31. Juli 1768 d. 8. April 1793), Datter af Kommandør i Flaaden
Gisbert de H.; 2. med Margrethe Vilhelmine f. v. Stemann (f. 5.
Jan. 1780 d. 12. Jan. 1865), Datter af Overpræsident i Altona Chr.
Ludv. v. S. (f. 1730 d. 1813) og 2. Hustru, Isabella Eleonora
Dorothea f. v. Schmettau (f. 1750 d. 1818). Med sin 2. Hustru, der
var Dekanesse paa Vallø fra 1840 og til sin Død, havde S. bl. a.
en Datter, gift med Minister Carl Emil Bardenfleth (I, 519), og en
Datter, gift med Minister F. F. Tillisch.

Thaarup, Fædrenelandsk Nekrolog 1821-26. 
A. Petersen, Vallø og Omegn S. 181. 
Hist. Tidsskr. 5. R. III, 431. 
Medd. fra Krigsark. 
Krogh, Den kgl. Livgarde til Hest.

<i>Lesser.</i>

</chapter><chapter name="Schmettow, Herman Valdemar Rigsgreve, 1719-85, Officer">

<b>Schmettow, Herman Valdemar</b> Rigsgreve, 1719-85, Officer,
var født i Dresden 26. Maj 1719. Hans Forældre vare preussisk
Kammerherre Carl Friedrich Baron v. S. til Holdorf (Fætters Søn
af den ovfr. omtalte F. V. v. S.) og Hedevig f. Baronesse
Løvendal. S.s fædrene Slægt, der 1742 blev rigsgrevelig, stammede
oprindelig fra Ungarn og havde paa hin Tid endnu et vist
kosmopolitisk Præg; det samme var som bekjendt Tilfældet med hans
mødrene Slægt, og det kom ligeledes til at gjælde ham selv. Han
studerede en Tid lang ved Universitetet i Leipzig, men fik i øvrigt
sin Opdragelse og Uddannelse dels ved «de sachsiske Augusters
galante Hof», dels ved den franske Armé, hvor han under
Marechallerne Morits af Sachsen og Løvendal (X, 593, S.s Morbroder)
deltog i flere Felttog. Han var paa denne Maade bleven en
ualmindelig vel instrueret Officer, theoretisk og praktisk; han havde
erhvervet sig en betydelig almindelig Dannelse og nærede levende
Interesse for Videnskab og Kunst; i religiøs Henseende var han 
erklæret Fritænker, i moralsk Henseende vare hans Principper over
for Kvindekjønnet fuldstændig løse, men i andre Retninger var
han en ærekjær og samvittighedsfuld Mand.

Strax efter Frederik V.'s Tronbestigelse 1746 fik S. Ansættelse
i den danske Hær som Oberst for Livregiment til Hest. Hans
Forgænger, Grev Ludv. Casimir af Isenburg, havde vanrøgtet
Regimentet, og der var derfor nok at tage fat paa for S.; desuden
blev han benyttet til særlige Hverv, saaledes ved Udarbejdelsen af
et nyt Exercerreglement for Rytteriet, og fik gjentagende Tilladelse
og til Dels kongelig Understøttelse til at overvære Felttog ved
fremmede Hære. 1748 blev han Kammerherre, 1753 Generalmajor,
1757 Æresmedlem af Kunstakademiet, i hvilken Anledning han
holdt en fransk Tale, der s. A. blev trykt, 1759 Generallieutenant;
men sidstnævnte Aar traadte han ud af dansk Tjeneste for at tage
Del i Syvaarskrigen. 3 Aar efter kom S. tilbage; den danske Hær
stod da i Holsten, beredt til at imødegaa et russisk Angreb.
Overgeneralen, Feltmarskal Grev Saint-Germain, gav S. Kommando over
en Division, bestaaende af 4 norske Regimenter og de nyoprettede
«lette» Afdelinger, og betroede ham under Marchen ind i Meklenborg 
Sikringen af Hærens højre Flanke. Men, som bekjendt, paa
Grund af Zar Peter III's Død endte Krigen uden Sværdslag.

S. var paa den Tid højt anskreven hos Saint-Germain. Han
blev i Jan. 1764 udnævnt til General til Hest og kommanderende
General i Norge, og da der i April s. A. blev oprettet et særligt
norsk «Krigsdirektorium», blev han tillige Præses i dette. Den
første og vigtigste Opgave, der blev stillet Direktoriet, var at
udarbejde en Plan til Omordning af den norske Hær efter Saint-Germains 
Principper (jvfr. XIV, 564 f.). At S. i alt væsentligt har
billiget disse, fremgaar bl. a. deraf, at en stor Del af dem gaar
igjen i hans Søns «Patriotische Gedanken iib. stehende Heere» (s.
ndfr. S. 206). Men S. var langt mere Opportunist end Marskallen;
han forstod Nødvendigheden af at tage Hensyn til det overleverede
og de stedlige Ejendommeligheder, og han fik derfor sat igjennem,
at der ved den i Sommeren 1765 givne «Kompositionsplan» ikke
blev foretaget saa store Indskrænkninger i den norske Hærs
nationale Del, som Saint-Germain havde ønsket.

I Anledning af Omorganisationen blev der foretaget en Del
Afskedigelser, hvad der til en vis Grad skal have skadet den
Popularitet, som S. ellers kunde glæde sig ved i Hæren og
sikkert ogsaa fortjente. Som Exempler paa hans Bestræbelser for at 
fremme den norske Hærs Udvikling skal blot nævnes, at han baade
i økonomisk og videnskabelig Henseende bragte den længe
forsømte «mathematiske Skole» i Christiania paa Fode igjen, og at
han 1765-66 i Christiania udgav det første krigsvidenskabelige
Tidsskrift i de nordiske Riger («Militærisk Bibliothek»).

I Privatlivet var S. den elskværdige Verdensmand, ogsaa over
for den borgerlige Del af Befolkningen. Han indtraadte som
Medlem af Videnskabernes Selskab i Throndhjem og skaffede det
Prædikat af «kongeligt». Han gav Stødet til Opførelsen af
dramatiske Forestillinger i Christiania og virkede til at give det
selskabelige Liv i denne Stad et højere Sving. Han tog sig i Agt 
for at vække Forargelse ved aabenlyst at lægge sine «kjætterske»
Meninger for Dagen og tog derfor Del i den offentlige Gudstjeneste.
Kort sagt, han søgte paa enhver Maade at give den norske Nation
Beviser paa den Sympathi og Agtelse, som efter hans eget Sigende
var indpodet ham, fra han var Barn. Og Nordmændene havde saa
meget lettere ved at gjengjælde disse Følelser, som S. jo i meget
maatte minde dem om sin Morfader Løvendal og sin Oldefader
Gyldenløve; har S., hvad nok kan være, ikke lagt Baand paa sin
Kvindekjærhed, saa havde disse jo ikke været bedre. Ogsaa efter
at S. havde maattet forlade Norge, bevarede han sin varme
Interesse for dette Land.

Kun 3 Aar forblev S. i sin høje Stilling. I Begyndelsen af
1767 havde han et skarpt Sammenstød med danske Kancelli i en
Sag vedrørende Frederiksstads Gjenopbyggelse efter en stor
Ildsvaade. S. begik her et formelt Overgreb mod «Kongens Højhed»,
og man har ment, at hans Holdning i denne Sag var Anledningen
til, at han maatte gaa af 14. April 1767. Den virkelige Grund
var dog sikkert den, at han var kommen i et skjævt Forhold til
Saint-Germain, der en Maaned forud for anden Gang var kommen
til Roret. Marskallen kunde ikke finde sig i den Uforbeholdenhed
og Fasthed, hvormed S., der paa sin Side blev ved at høre til
hans ivrigste Beundrere, forfægtede, hvad han ansaa for rigtigt;
og især kom dette frem, da Saint-Germain nu var bestemt paa at
gjennemføre sine Planer om en grundig Reduktion af den norske
Nationalmilits. Det maa være dette, S. sigter til, naar han senere
i et Brev til Kongen skriver, at han foretrak at fratræde
Generalkommandoen i Norge fremfor at handle mod sin Overbevisning.
Det lader ogsaa til, at Grev Rantzau-Ascheberg, der ubegribeligvis
havde forstaaet at vinde Marskallens Tillid, har intrigeret mod S., 
og da Rantzau nu fik S.s Post, skal denne have sendt ham en
Udfordring; men paa en ret behændig, Maade undgik Rantzau
Duellen. -- S.s militære Løbebane var hermed endt. Hvis der,
som der siges, senere har været forhandlet med ham om at
overtage Kommandoen over den venetianske Hær, førte det i alt Fald
ikke til noget.

«Han var en brav General, ja, den eneste, vi havde, aktiv
og ærlig,» skriver Suhm i Anledning af S.s Afskedigelse, og denne
Mening deltes af mange. For øvrigt gik han af med en rundelig
Pension og fik den Gjæld, han havde gjort i Christiania, betalt.
Kongen lod ham tilkjendegive sin «fulde Tilfredshed» med hans
Tjeneste og gav ham, der 1763 var bleven hvid Ridder, endog
Løfte om Elefantordenen. Thi skjønt Christian VII havde ladet
ham «springe» som saa mange andre, følte han sig tiltalt af S. -- 
mindre dog af hans solide Egenskaber, end af hans Aandrighed
og frie Ideer. Disse Ideer havde selvfølgelig ingen heldig
Indflydelse paa Christian VII's ubefæstede Sind, og formodentlig efter
J. H. E. Bernstorffs Forlangende blev det derfor betydet S., at
Kongen ønskede, at han skulde forlade Hoffet. Han bosatte sig
nu i Pløen, hvor han sysselsatte sig med religiøse og filosofiske
Spekulationer -- bl. a. studerede han Bibelen i Grundsprogene -- 
og 1771 lod trykke det «eneste ugudelige Skrift», som blev
fremkaldt ved Trykkefriheden: «Blätter, aus Liebe zur Wahrheit
geschrieben». Især paavirket af de engelske Deister, hvorimod han
tager Afstand fra Voltaire, nærmede han sig til det Standpunkt,
som D. F. Strausz indtog langt inde i det 19. Aarhundrede. Skriftet
var ikke trykt færdigt, endsige falbudt eller solgt, da tyske
Kancelli i Begyndelsen af 1772 lod S. affordre en Erklæring derom.
Men denne holdt fast ved, at han kun var pligtig til at svare for
militært Værneting, og da man i et helt Aar ingen Vegne var
kommen med ham, blev Sagen standset ved et kongeligt Reskript.
Senere skrev og uddelte han andre Piecer af lignende Art. Han
vedblev dog at være vel anskreven ved Hove, og 1778 bragte han,
meget mod A. P. Bernstorffs Ønske, den ham lovede Elefantorden
med hjem fra et Besøg i Kjøbenhavn. 24. Okt. 1785 døde han
i Pløen.

27. Nov. 1743 havde S. ægtet Georgine Amalie de la Croix
de Fréchapelle (f. 25. Febr. 1716 d. 1. Sept. 1796), Datter af en
Overstaldmester ved det storbritannisk-hannoveranske Hof.

W. F. Schmettow, Erläut. Commentar z. d. patr. Gedanken. 
Daae, Det gamle Christiania, 2. Udg., S. 200 ff. 
Vaupell, Den dansk-norske Hærs Hist. II. 
Gaspari, Urkimden u. Materialien, Forts. S. 280 ff. 
Sinding-Larsen, Den norske Krigsskoles Hist. S. 22 ff. 
Huitfeldt, Christiania Theaterhist. 
Minerva  1790, I, 237. 
Stampe, Erklæringer V. 
(Norsk) Hist. Tidsskr. 2. R. V, 262.
Réverdil, Struensee S. 66. 
Adresseavisen 1770, Nr. 118. 
Nyerup, Lüxdorphiana I, 49 ff. 
N. M. Petersen, Den dsk. Lit. Hist. V, 1, 52 ff.

<i>H. W. Harbou.</i>

</chapter><chapter name="v. Schmettau, Samuel Leopold, 1743-1830, Amtmand">

<b>v. Schmettau, Samuel Leopold,</b> 1743-1830, Amtmand, var
Søn af preussisk Gehejmeraad og Kammerdirektør Heinrich
Wilhelm v. S. og Frederikke Vilhelmine f. v. Schmettau, Datter af
ovennævnte Gehejmeraad Fred. Vilh. v. S., og fødtes 2. Okt. 1743
i Berlin. 1754 kom han til Danmark, blev Aaret efter Page og
1763 Kammerpage hos Kronprins Christian (VII). 1766 fik han
Titel af Kammerjunker. 1767 tog han Afsked som Kammerpage
hos Kongen og udnævntes Aaret efter til opvartende Kammerjunker
hos Arveprins Frederik. 1770 blev han Kammerherre og fik 1774
Bestalling som Amtmand i Hutten Amt og de slesvigske 
Domkapitelsdistrikter samt Aaret efter over Aabenraa og Løgumkloster
Amter. 1782 fik han det hvide Baand, tog 1802 Afsked fra
Statstjenesten og flyttede til Kiel, hvor han døde ugift 10. Febr. 1830.
I sit Otium forfattede S. flere Afhandlinger om Struenseeperioderi,
men om disses Skæbne ved man intet. Hans avtobiografiske
Optegnelser ere trykte i «Preetzer Wochenblatt» 1838-39. S., der
var en trofast Ven af Guldberg, nærede varme danske Sympathier.

Alberti, Schlesw.-Holst.-Lauenb. Schriftsteller-Lex.

<i>Louis Bobé.</i>

</chapter><chapter name="Schmettow, Valdemar Frederik Rigsgreve, 1749-94, Diplomat, Litterat">

<b>Schmettow, Valdemar Frederik</b> Rigsgreve, 1749-94, Diplomat, 
Litterat, anden Søn af den ovfr. omtalte Herman Valdemar
Rigsgreve S., var født i Celle 25. Febr. 1749. Allerede i hans
8. Aar fik Faderen ham indskreven i den danske Hær, men han
kom aldrig til at indtræde i den, og vel udnævntes han 1769 til
Generaladjudant, men det var en blot og bar Hoftitel, der ikke
paalagde ham militære Pligter, men gav ham Ret til at bære
militær Uniform. Derimod stod hans Hu til Diplomatiet, og 1767
ansattes han som Legationssekretær i Madrid, 1769 forflyttedes han i
samme Egenskab til Warschau, blev Chargé d'affaires i Dresden
1771 og udnævntes det følgende Aar til Envoyé sammesteds. Men
det viste sig snart, at han maatte fjærnes der fra for Gjæld,
dersom man vilde undgaa yderligere Skandaler. Han fik derfor
Afsked i Febr. 1773; dog lykkedes det Udenrigsministeren, Grev
Osten, at udvirke, at han endnu i 3 Aar kom til at oppebære sin 

hidtidige Gage, der skulde anvendes under behørig Kontrol til at
betale hans Gjæld. Derimod maatte han give Afkald paa Pension
eller Gratifikation. Senere viste det sig i øvrigt, at han ogsaa
havde forgrebet sig paa Statens Penge, der vare ham betroede i
Embeds Medfør.

Da han nu besluttede at søge Tjeneste i Udlandet, meddeltes
der ham ligeledes Afsked som Generaladjudant, og han indtraadte
derpaa i kurpfalzisk Tjeneste som Gehejmeraad, men forlod den
allerede Aaret efter «paa Grund af Strid med en anset Mand».
De følgende Aar tilbragte han paa Rejser og opholdt sig særlig i
Paris, hvor han meget omgikkes med den senere saa bekjendte
Kardinal Rohan, 1778 vendte han tilbage til Danmark og tilbragte
Resten af sit Liv i Pløen. Hans økonomiske Stilling var stadig
slet, men det synes, at Landgrev Carl af Hessen tog sig af ham.
1781 opnaaede han at faa en Pension af Statskassen, og 1790
udnævntes han til Medlem af den pløenske Landret og Konsistoriet,
hvilke -- i øvrigt ulønnede -- Hverv han skal have røgtet med
Iver og Dygtighed. Mest beskæftigede han sig med litterært
Arbejde og vandt ikke ringe Anseelse i Tyskland som politisk og
statsøkonomisk Forfatter. Bl. a. skrev han om de danske Finanser,
og 1791 udgav han et Skrift, «Patriotische Gedanken eines Dänen
üb. stehende Heere, politisches Gleichgewicht u. Staatsrevolution»,
i hvilket han udtalte, at Danmark var for fattigt og for slet
befolket til at kunne holde en staaende Hær, gjorde Affæren ved
Kvistrum Bro latterlig og angreb de Mænd, «der forledede Regenten
til at opofre Landets Velfærd». Dette Skrift paadrog ham en
litterær Fejde med General Fr. Mansbach, som deri fandt en
Fornærmelse mod Landgrev Carl, og det truede endog med en Duel,
der dog hindredes ved S.s Sygdom og Død 7. Juli 1794.

Kordes, Schlesw.-Holst. Schriftsteller-Lex. 
Allg. Deutsche Biographie XXXI.
Bobé, Papirer fra d. Reventlowske Familiekreds II, 244 ff. 
Friis, A. P. Bernstorff og Guldberg S. 

<i>P. Vedel.</i>

</chapter><chapter name="Schmid, Andreas Christian Johannes, 1815-93, Retslærd">

<b>Schmid, Andreas Christian Johannes,</b> 1815-93, Retslærd,
var født i Tønder 4. Jan. 1815 og Søn af Præst af samme Navn
i dennes andet Ægteskab, med Laurette f. Müller. Efter 1834 at
være blevet Student i Kiel lagde han sig efter Retsvidenskaben,
blev 1838 juridisk Kandidat paa Gottorp og s. A. Dr. juris ved
Kiels Universitet. Fra 1839-48 virkede han som Privatdocent
ved dette Universitet, men lod sig i Efteraaret 1849, rimeligvis som
Følge af de vanskelige Forhold ved Universitetet efter Oprørets 
Udbrud, udnævne til Herredsfoged i Ugle Herred under Flensborg
Amt, i hvilket Embede han dog kun forblev indtil det følgende
Foraar. I Sommeren 1850 modtog han en Kaldelse til Kjøbenhavns 
Universitet, foreløbig dog kun som midlertidig extraordinær
Docent, men i det følgende Aar blev han fast ansat og havde
allerede forinden faaet Professortitelen. Her blev han, indtil han
i Begyndelsen af 1853 blev udnævnt til ordentlig Professor i
Lovkyndighed ved Kiels Universitet. S. A. blev han kongevalgt
Medlem af Provinsialstænderforsamlingen for Sønderjylland. Han mødte
dette Aar i Flensborg og blev endogsaa udnævnt til Forsamlingens
Præsident, men synes i denne Stilling, trods en redelig Vilje, dog
næppe at have haft tilstrækkelig Behændighed til at klare den
unægtelig ogsaa vanskelige Opgave at forsone de stærke nationale
Modsætninger i denne Forsamling. I 1855 blev nan udnævnt til
Dommer i den holsten-lauenborgske Overappellationsret og forblev
i denne Stilling, indtil denne Domstol ophævedes i 1867. Han 
levede derefter som Privatmand i Kiel og døde 25. Maj 1893 i 
Glücksborg. Han var gift med Augusta Lucie Elise f. Rentz,
Datter af Advokat Friedrich Heinrich Paul R.

S.s litterære Efterladenskaber bestaa foruden i et Register til
en Samling tyske Domme (1881) i «Handbuch des gemeinen deutschen 
Civilprocesses» i 3 Dele (1843-45), «Handbuch des gegenwärtig 
geltenden gemeinen deutschen bürgerlichen Rechts» (1847-48), 
hvoraf der dog kun kom 2 af de planlagte 8 Bind, endelig
2 Skrifter paa Dansk (1853), omhandlende den i Slesvig gjældende
Kriminalret og Civilproces, hvilke dog kun have Karakteren af korte
Grundrids til Brug ved Forelæsninger. S.s andre Værker ere næppe
heller af større videnskabelig Betydning, men i sin Fremstilling af
den tyske borgerlige Ret gjør han et den Gang ret nyt Forsøg
paa i Steden for den sædvanlig skarpe Sondring mellem «Civilrecht» 
og «Privatrecht» at fremstille den gjældende Ret som et
Resultat af paa én Gang det reciperede romanistiske og det
oprindelige germanske Element.

Erslew, Forf. Lex.
Alberti,  Schlesw.-Holst.-Lauenb. Schriftsteller-Lex.

<i>H. Munch-Petersen.</i>

</chapter><chapter name="Schmidt, Alfred Michael Roedsted, f. 1858, Illustrator">

<b>Schmidt, Alfred Michael Roedsted,</b> f. 1858, Illustrator. S.
er født 3. Maj 1858 i Horsens og er Søn af Adjunkt Michael
Roedsted S. og Mathilde Thomasine Charlotte f. Borberg. Efter
allerede som Dreng at have lært at tegne under F. Helsted 

gjennemgik han fra 1874-82 Kunstakademiet og malede under Carl
Thomsen og J. Roed, samtidig med at han blev udlært som Malersvend. 
I 1883 debuterede han paa Charlottenborg med Maleriet «En
Arbejdsstue paa Almindeligt Hospital», 1885 udstillede han «En
Familiegruppe» og 1886 «En Provinsbeneficiant», men intet af disse
Billeder vakte synderlig Opmærksomhed, og S. opgav allerede i
Slutningen af Soerne saa godt som helt at male for udelukkende
at udvikle det illustrative Talent, der snart skulde gjøre ham kjendt
i vide Kredse. Paa Charlottenborg udstillede han i 1888 en Række
morsomme « Molbo-Illustrationer»; sin største Virksomhed som
Tegner har han dog udfoldet i Vittighedsbladene «Punch», «Puk» og
«Klodshans» samt i det aarlig udkommende humoristiske Billedhæfte 
«Blæksprutten»; ogsaa til «Fliegende Blätter» har han leveret
Bidrag. I Dec. 1885 ægtede han Hanna Vibeke Faber, Datter af
Apotheker H. A. F. I 1896 rejste han i Udlandet med ministeriel
Understøttelse.

S. udmærker sig som Illustrator ved frodig Fantasi og et rigt
Lune, der aldrig slaar over i Bitterhed, men netop skylder en stor
Del af sin velgjørende Virkning til den Godmodighed, hvormed
det gjør sig gjældende; han har aaben Sans saa vel for det
typiske som for det individuelle og sidder inde med en Opfindsomhed,
der frier ham for de humoristiske Tegneres sædvanlige Fristelse,
den at gjentage sig selv eller blive stereotyp. Med disse
Egenskaber forener han en udpræget Respekt for Formen; gjennemgaaende 
bære selv hans flygtigere Arbejder Præg af at hvile paa
samvittighedsfuldt Naturstudium.

Weilbach, Nyt Kunstnerlex. 
Hver 8. Dag IV, 13.

<i>Sigurd Müller.</i>

</chapter><chapter name="Schmidt, Andreas Christian, f. 1823, Departementschef">

<b>Schmidt, Andreas Christian,</b> f. 1823, Departementschef. S.
er født 7. Jan. 1823 i Kjøbenhavn, hvor hans Fader, Hans Hinrich
S., var Agent og Klædehandler; Moderen hed Maren Marie f.
Holmblad. S. blev Student 1841 fra Borgerdydskolen i Kjøbenhavn 
og juridisk Kandidat 1848, hvorefter han fik Ansættelse som
Fuldmægtig ved Kjøbenhavns Amts søndre Birk. I 1849 blev han
Volontær i Krigsministeriet, 1853 Kancellist og i 1856 Fuldmægtig,
hvorpaa han i Dec. 1863 blev ansat som Divisionsintendant ved 2.
Armédivision, ved hvilken han var virksom under Felttoget 1864.
Udnævnt til Overkrigskommissær i 1866 blev han i 1868 Divisionsintendant 
ved den første Lejrsamling ved Hald og udnævntes s. A.
til Overintendant uden for Nummer i Hærens Forplejningskorps 
samt stilledes i Spidsen for 2. Kontor i Krigsministeriet. I 1885
forfremmedes han til Stabsintendant uden for Nummer og udnævntes
i 1888 til Chef for 3. Revisionsdepartement; s. A. benaadedes han
med Kommandørkorset af Danebrog af 2. Grad. -- 25. Nov. 1856
viedes han til Francine Marie Sophie Viale, Datter af
Kammerassessor, kongl. Køkkenmester Antoine V.

<i>P. N. Nieuwenhuis.</i>

</chapter><chapter name="Schmidt, Christen, 1721-1810, Notarius publicus">

<b>Schmidt, Christen,</b> 1721-1810, Notarius publicus, blev født
15. Sept. 1721 i Kjelleklinte, Ubby Sogn (ved Kalundborg), som eneste
Barn af en velstaaende Landsbysmed. Efter Faderens Haandværk
fik han sit Tilnavn. Han gjennemgik meget strænge Skoleaar i
Kalundborg under Rektor Abildgaard, indtil han 1739 blev Student.
1741 tog han Attestats og giftede sig kort efter med Louise Krog
fra Kjøbenhavn. Han maatte skaffe Udkommet ved Undervisning
og ved at oversætte for Boghandlere. Han oversatte saaledes
Lindners «Luthers Levned og Forklaring over 1. Mosebog» (1751)
og «Luthers Huspostil» (1756) og havde betydelig Del i den store
Samling af Rejsebeskrivelser, som udkom i Kjøbenhavn 1748-62,
17 Dele i 4°. Da han var bekjendt som flittig og dygtig
Oversætter, blev daværende Notarius publicus Tuxen opmærksom paa
ham og fik 1756 Tilladelse til at afstaa Notarembedet til ham;
men det var haarde Vilkaar, S. maatte gaa ind paa: 2/3 af
Indtægterne skulde Formanden og efter dennes Død hans eventuelle
Enke oppebære. I 40 Aar hvilede denne økonomiske Byrde paa
S., men ved sin Nøjsomhed slog han sig dog godt igjennem og
kunde endogsaa ved sin ivrige Samlelyst grundlægge et betydeligt
Bibliothek, som i Retning af dansk Historie og Retsvidenskab samt
danske Palæotyper blev en af de anseligste Privatsamlinger i
Kjøbenhavn. Han havde imidlertid faaet Justitsraads Titel; men
Aarenes Vægt mindede ham om at trække sig tilbage i Hvilestand.
Han søgte og fik sin Afsked 1797. P. A. Heiberg havde i henved
IT Aar assisteret ham ved Notarialforretningen og haabede at blive
hans Efterfølger; men Haabet slog fejl. Derved fremkaldtes
«Notarialfejden» (VII, 258), og denne bitre Strid nedbrød yderligere 
S.s Helbred; Øjensvaghed traadte ogsaa til. Han solgte da sit
Bibliothek til Justitsraad Scavenius til Gjorslev; men des værre 
brændte denne prægtige Samling i Bombardementet 1807.

S. medvirkede ved Oprettelsen af det danske Landhusholdningsselskab. 
Sammen med W. Høyberg (VIII, 252) udgav han
1. Bind af «Kjøbenhavnske Saml. af rare trykte og utrykte Piecer» 
{1755), indeholdende Holbergiana. Men den diffuse Fortale er dog
udelukkende Høybergs Værk. -- Det af den ældre Sneedorff stiftede 
«Mandagsselskab», en Slags litterær Klub, samledes efter
Sneedorffs Død i S.s Hjem lige til hans Død; den indtraf 10. April
1810. Hans Fødesogn og Kalundborg fik Legater efter ham.

Nyeste Skilderi af Kbhvn. 1810, Nr. 58. 
Personalhist. Tidsskr. 2. R. II, 195 ff. 
Werlauff, Efterr. om det st. kgl. Bibl., 2. Udg., S. 278. 
Stolpe, Dagspressen i Danm. IV, 148. 169 f. 

<i>A. Jantzen.</i>

</chapter><chapter name="Schmidt, Christen, 1727-1804, Biskop">

<b>Schmidt, Christen,</b> 1727-1804, Biskop, er født 22. Febr.
1727 paa Kongsvinger, hvor Faderen, Jacob S., var Sognepræst.
Moderen hed Mette Sørensdatter f. Lemmich, Han kom efter
Moderens Død 1742 i Christiania Skole og deponerede 1745, drog
saa hjem og hjalp Faderen til hans Død 1747, hvorpaa han vendte
tilbage til Kjøbenhavn og tog Attestats 1748. Han levede nu af
Informationer, til han 1752 blev Skibspræst paa en Ostindiefarer,
med hvilken han gjorde 2 Rejser. 1759 blev han Sognepræst
til Nebbelunde og Sædinge paa Laaland. Her fra flyttedes han
1769 til Asminderød, hvor han tillige var Slotspræst paa Fredensborg. 
Denne hans Stilling gav rimeligvis Anledning til, at han
kom til at tage Del -- om end vel kun som Redskab -- i de
Begivenheder, der gik forud for Katastrofen 17. Jan. 1772. Han
blev rigelig belønnet, da han endnu s. A. blev Hofpræst og Aaret
efter Biskop over Akershus Stift. Han var vistnok en Mand af
almindelig Dygtighed, men ikke mere, en orthodox gejstlig af den
gamle Skole. Hans Embedsskrivelser bevæge sig endog til Dels
i Bibelsteder og i den gamle Tone, der viser os Manden aldeles
upaavirket af nyere Tiders Strømninger. Han maatte vel heller
ikke være andet, naar Guldberg skulde kunne bruge og skatte ham.
Man maa tro, at han har haft Feder Hersleb til Mønster, naar
man læser om hans Midler mod herskende Synder. Han havde
den stærkeste Tro paa den heldige Virkning af haarde Straffe og
vilde endnu 1777 have Gabestokken i Brug. Mod sine Præster
var han skarp, naar de afvege fra Ritualet o. l. Oslo Bispegaard
var i hans Tid et meget muntert Hus, da Biskoppen lige op i sin
høje Alderdom satte stor Pris paa Selskabslivet. Han traadte ellers
lidet frem. Kun en Prædiken har han udgivet, og hvad der ellers
er trykt af ham, indskrænker sig til et Brev til Malthe Møller med
en alvorlig Protest mod hans «Repertorium» (XII, 76). Ved dette
Skridt og ved sin besynderlige Giftermaalshistorie, Aaret før han
døde, er han bleven kjendt for Efterslægten. Han døde 6. Okt. 
1804. -- Gift 1. (10. Juni 1759) med Petronelle Lemmich (f. 1734
d. 11. Sept. 1798), Datter af Søren L., Sognepræst til Hof i Solør,
og Kirsten Margarete Floor f. Hofgaard; 2. (9. Nov. 1803) med sin
Husholderske Ingeborg Catharina Birkenbusch (f. 27. Marts 1778
d. 19. Febr. 1856), Datter af Kjøbmand Frederik B. og Anne Sophie
f. Thorsen. Hun ægtede som Enke Handelsmand Lars Steensgaard.

Thrap, Bidrag t. d. norske Kirkes Hist. i d. 19. Aarh. I, 249 ff.

<i>D. Thrap.</i>

</chapter><chapter name="Schmidt, Christian Frantz, 1734-1828, Forstmand og Gartner">

<b>Schmidt, Christian Frantz,</b> 1734-1828, Forstmand og Gartner. 
S. blev født 1734 (døbt 1. Maj s. A.) i Hellested paa Als;
Forældrenes Navne vare Johann S. og Anna Dorothea. Efter at
have lært Gartneriet blev S. 1767 Slotsforvalter paa Frederiksberg
og anlagde 1775 en Frugttræ-Planteskole ved Slottet med det
Formaal at virke til Frugtavlens Fremme blandt Landboerne. 1782
blev denne Virksomhed udvidet til at omfatte hele Landet, og S.
blev udnævnt til Generalinspektør over de kongl. Haveplantager,
men 1786 blev han efter Ansøgning afskediget som Slotsforvalter,
og hans Virksomhed blev indskrænket til Hertugdømmerne, hvor
han med kongelig Understøttelse anlagde en Planteskole paa
Nygaard ved Haderslev. 1802 solgte han denne Ejendom, men han
døde først 25. Juni 1828, 94 Aar gammel. S. har forfattet en
Række Afhandlinger og selvstændige Skrifter om Skovbrug,
Havebrug, Træmangel, Træbesparelse og Indhegning, men har næppe
været i Besiddelse af megen Originalitet. Han var gift med Anna
Cathrine Christiane f. Voigt (døbt 30. Dec. 1751 d. 4. Maj 1817),
Datter af Slotsforvalter Nicolai V. paa Frederiksberg.

Erslew, Forf. Lex.

<i>A. Oppermann.</i>

</chapter><chapter name="Schmidt, Christian Peter Christensen, 1832-95, Filolog">

<b>Schmidt, Christian Peter Christensen,</b> 1832-95, Filolog,
fødtes i Sønderborg 30. Maj 1832 og var en Søn af Skibskapitajn
Michael Christian S. og Margrethe f. Holm. Efter at være
forberedt privat kom han 1848 ind i Odense Kathedralskole, og blev
1851 Student der fra. 1852 bestod han den filosofiske Prøve og
studerede derefter klassisk Filologi, men søgte samtidig at
forberede sig praktisk til Skolevirksomheden ved at give
Undervisning, dels privat, dels i det v. Westenske Institut og
Borgerdydskolen paa Christianshavn. 1858 tog han filologisk-historisk
Embedsexamen og blev derefter 6. Avg. s. A. ansat som Kollaborator ved
Flensborg lærde Skole og Realskole, hvor han underviste i Græsk,
Latin og Tysk, indtil han 1864 blev afsat af den provisoriske 
Regering. S. A. blev han af den danske Regering afskediget i Naade
og med Pension og levede siden i Kjøbenhavn, i det han lige til
sin Død virkede som Lærer, særlig i Græsk, ved Schneekloths
Latin- og Realskole. 1892 fik han Titelen Professor. Indtil sine
sidste Aar deltog han med megen Iver i de kjøbenhavnske
Filologers Samliv i den filologisk-historiske Forening og var et
højtskattet Medlem af denne, ikke alene for sin filologiske Dygtighed,
men ogsaa for sin Elskværdighed og sit muntre Sind. I denne
Forening meddelte han ogsaa regelmæssig i Foredrag sine Afhandlinger 
over forskjellige Punkter af den græske Syntax, som han
siden indrykkede dels i Udsigterne over Samfundets Virksomhed,
dels i Filologisk Tidsskrift; disse Afhandlinger hvile paa
overmaade omfattende og grundig Læsning af den græske Litteratur,
som han stadig studerede med særlig Kjærlighed, og de ere ganske
vist noget brede og tunge, men meget indholdsrige og vidne om
fin sproglig Iagttagelsesevne. Han oversatte tillige meget
smagfuldt en Række Værker af denne Litteratur: Euripides' Tragedier
(for saa vidt de ikke allerede vare oversatte af Wilster), 1875;
Stykker af Hesiodus (i «Opuscula philol. ad Madvigium missa»),
1876, Heliodorus' Roman «Pigen fra Æthiopien», 1893, og endelig
Apollonius Rhodius' «Argonautertoget», som dog først blev udgivet
efter hans Død ved nogle af hans Venner, 1897. Han døde ugift
i Kjøbenhavn 29. Marts 1895.

Hundrup, Biogr. Efterr. om philol. Kandd., 2. Udg., S. 44. 
Nord. Tidsskr. f. Filol. 3. R. IV, 94 ff. 

<i>M. Cl. Gertz.</i>

</chapter><chapter name="Schmidt, Christian Theodor,1822-65, Skuespiller">

<b>Schmidt, Christian Theodor,</b> 1822-65, Skuespiller. S. blev 
født 20. Okt. 1822 i Kjøbenhavn, og hans Barndom hengik her i
yderst fattige Kaar, da hans Fader eller Adoptivfader, Maler
Ludvig S. -- Moderen var født Elisabeth Rittmeyer (d. 1853) --, intet
ejede og døde tidlig. Kort efter hans Død bragte et Tilfælde S.
i Forbindelse med Phister, og denne fattede varm Interesse for
den lille spinkle Dreng, tog ham i sin Tjeneste og lod ham, klædt
i fix Jockeydragt, ledsage sig paa sine Rideture; om Aftenen var
han Phister behjælpelig paa Theatret, ligesom han om
Eftermiddagen hørte denne i den Rolle, han skulde spille om Aftenen.
Ved denne stadige Færden i Theaterverdenen vaagnede hos S.
Lysten til selv at blive Skuespiller; han opgav den Plads, Phister
havde skaffet ham ved det kongl. Theaters Garderobe, for at prøve
Lykken paa de skraa Brædder, og i Begyndelsen af Sæsonen 
1841-42 debuterede han i Aalborg ved det Müllerske Selskab, vist 
nok som Salomon i «Kean». S., der ikke for intet havde nydt
godt af Phisters saa vel direkte somi indirekte Undervisning, vandt
strax Anerkjendelse hos Publikum og naaede i Løbet af faa Aar
ved sit unge, kjønne Udseende og sit friske, elskværdige Spil frem
i første Række blandt Provinsernes Skuespillere, hvorfor da ogsaa
H. V. Lange (X, 25), til hvis Selskab S. blev knyttet fra
Begyndelsen af 1847-48, ved sin første Forestilling paa Kasino i
Kjøbenhavn (26. Dec. 1848) betroede ham Hovedrollen, Titus Brandstok,
i «Talismanen», og «hans Udførelse bar (efter samtidige Udtalelser)
Stykket, og Stykket igjen Theatret i den første Sæson». I
Begyndelsen af den følgende indtog S. som Henrik i H. C. Andersens
Æventyrkomedie «Mer end Perler og Guld» yderligere det
kjøbenhavnske Publikum, og da Erik Bøgh omtrent samtidig begyndte at
tilrettelægge sine talrige -- baade originale og oversatte -- Stykker
for S., blev denne, der efter Bøghs eget Vidneudsagn «med et
vidunderligt Instinkt gættede Forfatterens Tanker», ikke alene uovertræffelig 
i disse, men tillige en Personliggjørelse af Kasinotheatret.
S. virkede ogsaa, med Undtagelse af Sæsonen 1854-55, da han
rejste i de danske Provinser med det Brunske Selskab, ved Kasino
indtil sin Død.

S. besad som Skuespiller den magiske Evne ved sin blotte
Indtræden at fylde Scenen med lys Glæde og let Munterhed, og
han var fra Naturens Haand udrustet ikke alene med Sympathiens
Naadegave, men tillige med Smagens Takt: han kunde tillade sig
alt, fordi alt klædte ham, da han aldrig misbrugte denne Frihed.
Han var flittig i sin Kunst og fik hurtig det fulde og sikre
Herredømme over sine Midler, men han naaede formedelst Beskaffenheden 
af hans Repertoire ikke op i nogen højere Kunstsfære: «han
var», siger Goldschmidt, «som Kunstner et nøjagtigt Udtryk for
den kjøbenhavnske Almue eller Middelstand. Uden at have et
klogt, genialt Blik er han kløgtig; uden. at have ideel Erfaring har
han Erfarenhed, især om Livets smaa Anliggender og om Menneskenes 
smaa Svagheder; uden at have aandfuldt Vid og Lune har han
hin Borgerklasses særegne Ironi, der saa ofte er i Følge med en
stille Triumf over i sin Lidenhed at være bedre end noget større,»
S. var dog ingenlunde som Skuespiller simpel eller ufin, hvad
Goldschmidts Udtryk «Almue», hvilket Ord den Gang sikkert havde en
mindre vulgær Betydning end nu, kunde give Udseende af, tvært
imod lagde han en ikke ringe Finhed for Dagen i sit 
Kupletforedrag, hvor han med let Sikkerhed og vittig Forstaaelse pointerede
uden at understrege, og i andre Roller, f. Ex. Christian i «Ole
Lukøje», kastede hans smukke Ydre og hans kjønne Sangstemme et
Skjær af Hjærtensbravhed over hans Skikkelse. Vaudevilleelskerne,
inden for hvilke S., særlig i den Erik Bøghsk-kjøbeuhavnske Form,
noget nær naaede Fuldkommenheden, indtoge en Hovedplads i
hans Repertoire, men det rummede ogsaa andre, forskjelligartede
Figurer, saaledes et Galleri af Haandværkssvendetyper, som Peter
Ravn i «En Spurv i Tranedans» og Naal i «Lumpacivagabundus»;
i disse lagde han et stærkere Gemyt og en bredere Komik for
Dagen, paa den anden Side kunde han med smagfuld Tilbageholdenhed 
udføre halvkomiske gamle og Særlinger. I et bedre
Repertoire kunde S. sikkert have hævdet sig en Plads ved Siden
af Tidens bedste Skuespillere, nu maatte han nøjes med at være
Kasinos «glade Sjæl».

Kasinotheatret havde været S.s Liv og Lyst, det blev ogsaa
hans Undergang og Død. Da Overskou i Jan. 1865 opgav sin
Direktørpost, greb S. i Forbindelse med Regissøren Th. Rasmussen
Styret, men det lykkedes ham ikke at skaffe Theatret Medbør til
Trods for den anspændte Utrættelighed, han udfoldede: «fra den
tidlige Morgen var han paa Theatret, og om Aftenen saas han
altid i nervøs Spænding bag Kulisserne, medens han saa at sige
spillede hele Stykket med» (Dagbladet). Hans Helbred var
undergravet af en Rygmarvssygdom, for hvilken han i Sommeren 1865
forgjæves søgte Helbredelse ved Sandefjord Bad, og da nu hertil
kom stærke, vistnok til Dels ugrundede økonomiske Bekymringer
for Fremtiden, i det han ved uheldig Anbringelse havde tabt en
Del af den Kapital, han gjennem mange Aars Sparsommelighed
havde samlet, syntes alle Sunde ham lukkede, og han opgav pludselig 
Striden og Livet: om Morgenen 22. Nov. 1865 fandtes han død
i sit Kontor paa Theatret. 30. Maj 1864 havde han som Abel i
«Et Uhyre» vist sig sidste Gang som Skuespiller paa Kasinos Scene.
-- S. var 4. Avg. 1847 bleven gift med Skuespillerinde Thora
Augusta Rebekka Sønderskou (f. 1. Jan. 1823), Datter af Malersvend
August S. (d. 1825); en Datter af dette Ægteskab, Johanne
Elisabeth, er omtalt under Danseren J. D. Krum (IX, 544).

C. S.s Broder <i>Ferdinand Vilhelm S.</i>, f. 25. Marts 1833 d. 25.
Nov. 1893, var ogsaa Skuespiller; han debuterede 1853 i Aarhus
som Rasmus i «En Søndag paa Amager», spillede senere paa Kasino 
og engageredes 1856 til Christiania Theater, hvor hans første 
Gjæsteoptræden som Madsen i «Gjenboerne» 6. Maj s. A. gav
Anledning til det store, af Bjørnstjerne Bjørnson ledede «Theaterslag»,
en national Demonstration ikke mod den enkelte Skuespiller, men
mod den norske Hovedstadsscenes Rekrutering med danske
Skuespillere. Efter et Aars Engagement vendte S. tilbage til Danmark,
hvor han optraadte snart i Kjøbenhavn, snart i Provinserne; de
sidste Aar af sit Liv ledede S., der allerede 1869 havde faaet
Bevilling som Direktør, Nørrebros Theater i Kjøbenhavn (i Forening
med Vilh. Petersen). Han besad en lun Komik, der fandt pudsige
og snurrige Udtryk for saa vel den stille Humor som den kaade
Lystighed. -- 1854 havde han ægtet Skuespillerinde Ida Sophie
Nordaas (f. 1834), Datter af Lærer Peter Hansen N.

Goldschmidt, Nord og Syd, Ny R. VIII, 194 ff. 
Søndagsposten 1865, Nr. 100. 
Schmidt, Skuespil og Theaterforhold i Odense. 
Zinck, J. L. Phister S. 68 ff.

<i>Arthur Aumont.</i>

</chapter><chapter name="Schmidt, David Peter Hermann, 1770-1856, Apotheker">

<b>Schmidt, David Peter Hermann,</b> 1770-1856, Apotheker,
fødtes 21. Avg. 1770 i Parchim i Meklenborg-Schwerin, uddannede
sig som Farmacevt i Wittenberg og andre nordtyske Byer, overtog
1794 Apotheket i Garding, men kjøbte 1796 Apotheket i Sønderborg, 
hvor han derefter bestandig var bosat, ogsaa efter at han
1837 havde afstaaet Apotheket til en Søn. Han var en Mand med
livlig Interesse for sit Fag og for Kemien i det hele, hvorom en
ikke ringe Forfattervirksomhed paa Tysk baade i særskilte Skrifter,
i Tidsskriftsartikler og Recensioner vidner. Herved vandt han en
ikke ringe Anseelse, blev Medlem af mange farmacevtiske ligesom
ogsaa af nogle andre videnskabelige Selskaber og hædredes 1836
med det filosofiske Doktordiplom fra Erlangen. Hans litterære
Præstationer synes dog ikke at være af nogen større Betydning
eller Værd og bleve til Dels, saaledes hans største, i 2 Udgaver
(1822 og 1835) udkomne Arbejde: «Histor. Taschenbuch üb. die
Entstehung der Apotheken», haardt medtagne af Kritikken. For den
nordiske Arkæologi var han ligeledes livlig interesseret. Han var
gift med Georgine f. Lassen og døde i Sønderborg 15. April 1856.

Lübker u. Schröder, Schlesw.-Holst.-Lauenb. Schriftsteller-Lex. 
Alberti, Schlesw.-Holst.-Lauenb. Schriftsteller-Lex. 
Bibl. f. Læger III (1818), S. 165 ff.

<i>Jul. Petersen.</i>

</chapter><chapter name="Schmidt, Frederik, 1771-1840, Præst">

<b>Schmidt, Frederik,</b> 1771-1840, Præst, Søn af ovfr. omtalte
Biskop Christen S. (d. 1804) i dennes første Ægteskab, er født i
Asminderød Præstegaard ved Fredensborg 27. Maj 1771. Han blev
Student fra Christiania Kathedralskole 1787. Allerede som 
Skoledreng skrev han Vers, som optoges i «Minerva», og da han i
Kjøbenhavn kom ind i litterære Kredse og blev Ven med J. Rein,
P. Collett og Rahbek, vedblev han at dyrke Digtekunsten. Han
tog theologisk Embedsexamen 1791, og alt Aaret efter blev han
Præst ved Tugt- og Manufakturhuset i Christiania. 1794 rejste han
i Tyskland sammen med den senere Stiftamtmand Fr. Moltke, men
S. var den Gang saa henrevet af den franske Revolution, at det
i det mindste stundum generede ham at have saa aristokratisk en
Rejsefælle. Efter Hjemkomsten redigerede han 1795-96 Tidsskriftet 
«Hermoder». 1797 kaldedes han, kun 26 Aar gammel, til det
store Embede som Sognepræst for Eker. Dette skyldtes dog ikke,
at han var Biskoppens Søn, men 2 andre, der først vare kaldede,
trak sig tilbage. Han ægtede nu 10. Jan. 1799 Maren Elisabeth
Mathea Oppen (f. 1778 d. 1841), Datter af Generalkrigskommissær
Knud O.; med hende fik han en for den Tid ikke ubetydelig
Formue. Han var en virksom Provst -- 1808 blev han Provst i
Kongsberg Provsti -- og Sognepræst, der bl. a. oprettede en
Spindeskole i sit Sogn og fik det gjort til Pligt for Præsterne i
Provstiet at undervise Skolelærerne. Han stiftede et «Selskab til
Ekers Vel», der oprettede 2 Søndagsskoler, begyndte at vaccinere
og lagde Plan til et Skolelærerseminarium, som dog aldrig kom i
Gang. Herover opgav han ikke sine litterære Sysler; han gjorde
saaledes Samlinger til en Oslos Historie, der dog aldrig udkom.
Men hvor gode end hans Forhold i Norge vare, stod hans Hu dog
altid til Danmark. Paa Besøg i Kjøbenhavn fornyede han gamle
Venskaber og stiftede nye med Oehlenschläger, N. Treschow, G.
Sverdrup og Grundtvig. Men Bakkehuset var dog bestandig det
Sted, hvor han følte sig mest hjemme.

En Mand, der følte sig saa dansk som S., maatte med stor
Uvilje se paa den Gang, Begivenhederne toge i Norge 1814. Han
afskyede Svenskerne og Grev Wedels Parti. Han var Medlem af
Forsamlingen paa Ejdsvold, men spillede ingen fremragende Rolle
ved Forhandlingerne; derimod blev der lagt Beslag paa hans
digteriske Evne. I Toner, der stærkt minde om, at han var paavirket
af Rahbek, sang han til Ære for Christian Frederik og om, hvorledes 
«Norges Løve rejser sig, længe tirret af Niddingers spottende
Tale». Hans Modstandere kaldte ham spottende Selvstændighedspoeten, 
og J. Aall klager over de ondskabsfulde anonyme Viser,
han skrev, og den hierarkiske Maade, hvorpaa han fremsatte sine
ufordøjede Forslag. Da Foreningen med Sverige var afgjort, skrev 
han ogsaa Digte til Ære for Carl Johan, hvem han formanede til
«ved Visdom og Retfærdighed at vinde Nordens Kjærlighed». Men
det er aabenbart sin egen Stemning, han udtaler, naar han skriver:

<tab> «Da Nora Haand til Svea rakte,
<tab> skjønt harmfuld dog med ærligt Sind.»

Allerede 1817 havde han taget den Beslutning at forlade Norge,
han nedlagde Provsteembedet og søgte Permission for 2 Aar. Man
har ment, at han var misfornøjet med, at Pavels og ikke han selv
var blevet J. N. Bruns Eftermand som Biskop i Bergen; men
hans Misfornøjelse med de nye Forhold i Norge er tilstrækkelig
til at forklare den Beslutning, han tog; hertil kom ogsaa, at han
under en privat Retssag havde paadraget sig ikke helt uforskyldte
Fortrædeligheder. Han opholdt sig nu i Kjøbenhavn til Foraaret
1818, og det var ham aabenbart en Glæde at høre, naar der gik
Rygter om, at der i Sverige mødte Carl Johan Vanskeligheder.
Han maatte i denne Tid aflægge Troskabsed til ham; herom skriver
han 18. Febr. 1818: «For 20 Aar siden laa jeg i Bjørviken og var
saa nær, som man kan være, ved at drukne. Næsten skulde jeg
tro, at den maatte være en af Tycho Brahes onde Dage; thi i
Morges blev jeg tilsagt at møde hos Tawast for at gjøre Ed til
Sveriges nye Konge.» Kort efter tiltraadte han en Udenlandsrejse
sammen med Ingemann, der synes at have været vel tilfreds med
sin Rejsefælle; han kalder ham «Kunstens gamle Ven med
Bardestemme» og takker ham, «der minded os med Sang om Hjemmet,
minded os med Kirkerøsten om det høje Sjælehjem».

Efter Hjemkomsten tog han 1819 sin Afsked fra Eker, og Aaret
efter blev han Sognepræst i Himmelev ved Roskilde. Det var kun
en lille Virksomhed for ham, der var vant til det store norske
Præsteembede. Han tog 1826 den theologiske Doktorgrad for en
Afhandling: «Historia Paulicianorum orientalium», der blev
temmelig haardt medtaget af Rudelbach. -- Han havde 1811 udgivet
«Samlede Digte»; nu udkom 1835 «Nye samlede Digte». Han
taler selv meget beskedent om dem; han vil kun have dem
betragtede som Manuskript for Venner. Det er heller ikke nogen ny
Mark, han har opdyrket; snarere maa det siges, at han er nærmere
i Slægt med det 18. Aarhundredes Poesi end med det 19. Af hans
Dagbøger udgav N. Hancke 1868 Uddrag for Aarene 1807-18. -- 
Han døde i Himmelev 16. Febr. 1840.

Erslew, Forf. Lex. 
Halvorsen, Norsk Forf. Lex. 
Thrap, Den norske Kirkes Hist. i d. 19. Aarh. I, 249 ff. 

<i>L. Koch.</i>
</chapter>

<chapter name="Schmidt, Frederik Theodor, 1825-80, Anatom">

<b>Schmidt, Frederik Theodor,</b> 1825-80, Anatom. S. var en
Søn af Borgmester i Aalborg, Justitsraad Johan Ludvig S. (d. 1837)
og Dorothea Louise f. Kjerulf (d. 1856) og fødtes i Aalborg 19.
Sept. 1825. Dimitteret fra Aalborg Skole 1842 var han med i
Felttoget 1848-50, først som frivillig Underofficer, senere som
Underlæge, og tog 1850 Lægeexamen. Stærkt optagen af psykologiske
Problemer fik han strax Ansættelse som Kandidat ved Aarhus
Sindssygeanstalt, fungerede derefter som Kandidat ved Frederiks
Hospital og som Militærlæge i Hæren og Flaaden, 1853 som Koleralæge,
var 1856-60 anatomisk Prosektor og 1857-59 tillige Reservekirurg
ved Frederiks Hospital. 1860-62 var han i Udlandet for videre
Studier af de Særfag, han nu havde valgt sig, histologisk Anatomi
og Kirurgi, og vandt allerede under sit Studieophold hos Kølliker
i Wiirzburg videnskabelig Anseelse ved udmærket gjennemførte
Undersøgelser over hans særlige Yndlingsorgan Hjærnens
Udviklingshistorie, trykte i «Zeitschrift f. wissensch. Zoologie» XI.

1862 døde den anatomiske Professor Ibsen, og der blev nu
frugtbar Anvendelse for hans rige Evner og erhvervede Indsigter.
Han konstitueredes strax som Lektor i Anatomi ved Universitetet
og erhvervede sig s. A. Doktorgraden ved en fortrinlig anatomisk
Afhandling om det follikulære Kjertelvæv. Som akademisk Lærer
vandt han hurtig overordentlig Paaskjønnelse ved sin mesterlige,
klare og fuldendte Foredragsform, ved sin Evne til at skjelne
mellem det væsentlige og det uvæsentlige, til at gjøre alt end
klarere ved sit store Tegnetalent og gjøre den i sig selv noget
tørre deskriptive Anatomi fængslende og interessant ved dens
Tilknytning til Fysiologien og Kirurgien. End mere bleve hans
Disciple tiltrukne af hans hele fine og aandsoverlegne, gjennemhumane
og tillidvækkende Personlighed. Ikke blot for selve Undervisningen,
men for det lægevidenskabelige Fakultet i det hele var hans
Ansættelse en meget stor Akkvisition, og da han, efter i 1863 at være
bleven fast ansat sorn Lektor (med Professortitel fra 1865) og 1866
Professor ordinarius, hurtig fik Sæde i Konsistorium, kom hans
overlegne Evner ogsaa her til frugtbar Anvendelse og skaffede ham en
ledende Stilling i Universitetets hele Administration.

Men de samme Evner var der ogsaa rig Brug for paa anden
Maade og særlig i Sundhedskollegiet, hvoraf han blev Medlem
allerede i 1865, og hvor han ligeledes hurtig kom til at indtage
en meget betydningsfuld Plads. Han overtog det byrdefulde og
intrikate Hverv at være Referent i Justitssager og fik her rig 
Lejlighed til Anvendelse for sin skarpsindige Aand, sin
Grundighed og Samvittighedsfuldhed. Som Medlem af vigtige
Kommissioner, saaledes angaaende det medicinske Studiums og
Examensvæsens Reform og angaaende Retslægevæsenets Omordning paa
Grund af den paatænkte Indførelse af Nævningeinstitutionen,
præsterede han ligeledes et stort og dygtigt Arbejde, og i det
medicinske Selskabs Forhandlinger og som dets Formand var han en
Kraft, som ofte lagde det afgjørende Lod i Vægtskaalen. Overalt
var han den højt vurderede Tillidsmand og skuffede ikke de
Forventninger, der næredes til hans Arbejdsevne, til hans Klarhed,
Dygtighed og djærve Selvstændighed i Mening og Dom.

Ved hele hans Embedsvirksomhed og andre sig dertil sluttende
vigtige og ansvarsfulde Hverv blev der imidlertid lagt saa stærkt
Beslag paa hans Arbejdskraft, at der ikke kunde blive megen Tid
tilovers til fortsat egentlig videnskabelig Produktion. Og hans skarpe
kritiske Sans, de strænge Fordringer, han stillede til sig selv, som
i andre Retninger saaledes ogsaa i Videnskaben, bidroge vistnok 
ogsaa væsentlig til at hemme ham i denne Retning. Overhovedet 
var han ikke just Initiativets Mand; han varetog paa bedste
og ypperste Maade de Opgaver, der nu en Gang vare stillede ham,
og dertil begrænsede han sig. Dog har han i sin Professortid i
«Nord. med. Arkiv» publiceret et Par anatomiske Afhandlinger,
grundige og gedigne som hans tidligere Arbejder, og hans
Fortjenester som videnskabelig Forsker motivere vel hans Optagelse i
Videnskabernes Selskab 1875. Af særlig historisk Interesse er hans
indgaaende Undersøgelse af Kong Hans' Kranium; hans
Redegjørelse findes i Nationalmusæets Arkiv.

Imidlertid blev hans tidligere sunde og kraftige Legeme
efterhaanden svækket af en Hjærtesygdom, der lidt efter lidt antog 
en alarmerende Karakter og medførte hans pludselige Død 25. Dec.
1880. -- Hans Hustru, Franziska Sophie Louise f. d'Auchamp (Datter
af Oberstlieutenant, Magasinforvalter ved det militære Varedepot,
Kammerjunker Frantz Albert Heinrich d'A.), hvem han havde ægtet
1864, døde efter kun ét Aars Ægteskab (23. Juli 1865).

Smith og Bladt, Den danske Lægestand, 5. Udg. 
Hospitals-Tid. 2. R. VIII, 4 ff. 
Bibl. f. Læger 6. R. XI, 309 ff. 
Ugeskr. f. Læger 4. R. III, 19; 1901, Nr. 13. 
Illustr. Tid. XXI, Nr. 1100.

<i>Jul. Petersen.</i>

</chapter><chapter name="Schmidt, Friedrich Christian, 1776-1862, Kansler">

<b>Schmidt, Friedrich Christian,</b> 1776-1862, Kansler, født
12. Juli 1776 i Stenbjærg i Angel, Søn af Præsten Johan August
S. (f. 2. Jan. 1734 d. 16. Dec. 1778) og Dorothea Elisabeth f. Kønig 
(f. 9. Nov. 1742 f 22. Maj 1823). Efter 1801 at have taget juridisk 
Examen paa Gottorp var han en anset Over- og Landretsadvokat 
i Tønning og Slesvig, indtil han 1820 udnævntes til yngste
Medlem af den holsten-lauenborgske Overret i Glückstadt. 1834
blev han Medlem af den s. A. oprettede Overappellationsret i Kiel,
1840 Æresdoktor i Filosofi ved Kiels Universitet, s. A.
Konferensraad, 1841 Kommandør af Danebrog, 1847 Kansler ved
Overappellationsretten, 1853 Storkors af Danebrog. 1855 tog han sin 
Afsked og døde 10. Dec. 1862 i Kiel. Han var 2 Gange gift: 1. (1805)
med Caroline f. Bong (f. 1782 d. 1. April 1820), 2. (1828) med
Amalie Charlotte f. Bong (f. 1790 d. 28. Marts 1834), Døtre af Dr.
med. B. i Altona.

Alberti, Schlesw.-Holst.-Lauenb. Schriftsteller-Lex.

<i>H. R. Hiort-Lorenzen.</i>

</chapter><chapter name="Schmidt, Georg Philipp, 1766-1849, Digter">

<b>Schmidt, Georg Philipp,</b> 1766-1849, Digter (bekjendt under
Navnet «Schmidt von Lübeck»), blev født i Lybek 1. Jan. 1766
som Søn af en Kjøbmand af gammel Adel. Allerede paa Gymnasiet 
i sin Fødeby beskæftigede han sig, som den Gang almindeligt
var, med poetiske Forsøg, i hvilke han sluttede sig til den af
«Göttinger Hainbunds» Digtere anslaaede Tone, og fandt baade
Belæring og Opmuntring hos Digteren Gerstenberg (VI, 4), som
den Gang var dansk Resident og Konsul i Lybek. I Aarene 1786-90 
studerede S. Jura og Kameralia i Jena og Gøttingen, men
nødtes af Familieforhold til at vælge Theologien, egentlig imod
sin Tilbøjelighed; han opgav ogsaa dette Studium igjen, da han
ved sine Forældres Død kom i Besiddelse af en betydelig Formue,
og rejste atter til Jena, denne Gang for at studere Medicin. Her
blev han igjennem Forfatterinden Sophie Mereau bekjendt med
Digteren Herders Søn, som var Læge der i Byen, og ved denne
med Herder selv, end videre med Wieland, Goethe og Schiller
og modtog derved en stærk Impuls i Retning af sin Ungdomspassion, 
Digtekunsten, uden dog derfor at forsømme sit valgte Studium. 
I 1795 rejste han til Kjøbenhavn, hvor han opholdt sig 1 1/2 
Aar og havde megen Gavn og Glæde af den grevelige Reventlowske 
Familie, i hvilken han var bleven indført af Chr. Stolberg.
Efter en Rejse i Sverige tog han den medicinske Doktorgrad i
Kiel (1797) og rejste derefter et Par Aar i Tyskland. 1800 opgav
han sin Lægepraxis, da han af Grev Ludvig Reventlow blev kaldet
til et filanthropisk Institut, denne havde oprettet paa 
Brahetrolleborg, og ved hvilket S. skulde være Lærer i Handelsvidenskaber,
Historie og engelsk Litteratur. Efter at have opnaaet dansk Indfødsret 
(1802) indtraadte han i Statstjenesten som Sekretær hos
Gehejmestatsminister Schimmelmann, i hvilken Egenskab han boede i
Grevens Hus og som Medlem af Familien kom i Berøring med
Kjøbenhavns daværende Aandsaristokrati. 1806 blev han 2.
Direktør for det kongl. Fiskeri- og Handelsinstitut i Altona og 4.
Direktør for det derværende Bankkontor. Efter at have beklædt
forskjellige Embeder i Altona blev han 1812 Medadministrator af det
kongl. Laaneinstitut og fik overdraget Tilsynet med Fabrikationen
af Skatkammerbeviserne; 1813 udnævntes han til 1. Administrator
for den nyoprettede Rigsbank i Kiel med Justitsraads Rang, og
da Rigsbanken blev Nationalbank (1818), blev han (1819) 1. Direktør 
ved det særlige Bankinstitut i Altona. 1829 nedlagde han sit
Embede paa Grund af Svagelighed, hvorefter han henlevede sine
sidste 20 Aar i lykkelige ydre Forhold. Han døde 28. Okt. 1849.
Som Forfatter har han leveret historiske Bidrag til flere Tidsskrifter
(samlede under Titel «Historische Studien», 1827), et Par Piecer
om den bekjendte Caspar Hauser, men især en Samling «Lieder»
(udgivne af H. C. Schumacher 1821; 3. Udg. af ham selv, 1847), hvis
indsmigrende Lyrik, folkelige Tone og Sangbarhed have gjort mange
af dem til Folkeejendom. Et af dem, «Des Fremdlings Abendlied», 
er Originalen til det ved Schuberts Musik berømte «Der
Wanderer».

Allg. Deutsche Biographie XXXII.
Selmer, Nekrolog. Saml. II.

<i>C. A. Nissen.</i>

</chapter><chapter name="Schmidt, Hans Petersen, 1802-66, slesvigsk Stænderdeputeret">

<b>Schmidt, Hans Petersen,</b> 1802-66, slesvigsk Stænderdeputeret, 
Søn af Raadmand, Sukkerraffinadør og Skibsreder i Flensborg 
Hans Petersen S. (f. 29. Sept. 1776 d. 14. Juli 1843) og
Sophie Dorothea f. Jacobsen (f. 1784 d. 18. Okt. 1816), var født 28.
April 1802 i Flensborg, gik i Skole i Lybek, studerede i Kiel,
Gøttingen og Berlin og tog 1827 juridisk Examen paa Gottorp.
Aaret efter kom han som Volontær ind i tyske Kancelli, blev der
1831 surnumerær og 1833 virkelig Kancellist, 1835 Kancellisekretær,
1837 Kontorchef og Arkivar, 1838 virkelig Kancelliraad, men tog
Aaret efter sin Afsked for efter sin Hustrus Ønske at gaa over i
Handelsvirksomheden og bosætte sig i sin Fødeby. Her indtog
han hurtig en ledende Stilling, var 1841 Medindbyder til
Flensborg-Tønning Banen og valgtes s. A. til Stændersuppleant, 1846 

til 2. Deputeret, 1847 til Raadmand. Fra 1853 sad han i alle
Stænderforsamlingerne, valgt af Flensborgs kongetro Borgere. I
Forhandlingerne deltog han ikke meget, som Medlem af de
vigtigste Udvalg var han skattet for sin Dygtighed. Han døde 19.
Sept. 1866. Han blev 19. Juli 1839 gift med Cathrine Amalie f.
Nielsen (f. 8. Juli 1816 d. 18. Nov. 1887), Datter af Raadmand
Peter N. (XII, 273) og Enke efter hans Fætter Fabrikant Ricklef
Ingwersen Schmidt (f. 1807 d. 1836).

Barfod, Rigsdagskal.

<i>H. R. Hiort-Lorenzen.</i>

</chapter><chapter name="Schmidt, Jes Nielsen, 1827-52, topografisk Forfatter">

<b>Schmidt, Jes Nielsen,</b> 1827-52, topografisk Forfatter, fødtes
i Kliplev (Faderen J. J. S., Moderen B. M. f. Thullesen). Efter
at have gjennemgaaet Seminariet i Tønder ansattes han som Lærer
i Todsbøl-Gaaskjær i Bjolderup Sogn, men i Krigstiden 1848
fordreves han fra sin Stilling og opholdt sig i 1 1/2 Aar som
Flygtning i Kjøbenhavn. Denne Tid benyttede han til et omfattende
Studium af sit Hjemlands Topografi og Historie-, trods sin Ungdom
skrev han nogle antikvariske Afhandlinger, der udmærke sig ved
kritisk Evne og sund Opfattelse (i «Annaler f. nord. Oldkynd.» 1851),
og ligeledes samlede han Stoffet til «Slesvigs Land og Folk», en
velskreven topografisk Haandbog, der udkom i Aabenraa 1852. I
Sept. 1851 ansattes han som 8. Lærer ved Domskolen i Slesvig,
og der næredes betydelige Forventninger til hans litterære
Virksomhed, men omtrent samtidig angrebes han af en haabløs
Brystlidelse; allerede i Marts 1852 maatte han fratræde sit Embede og
døde 1. Sept. s. A. i Tinglev.

Erslew, Forf. Lex.

<i>P. Lauridsen.</i>

</chapter><chapter name="Schmidt, Johan Ernst Erich, 1716-74, Generalavditør">

<b>Schmidt, Johan Ernst Erich,</b> 1716-74, Generalavditør, er
født i Altona, hvor hans Fader var Raadmand. Efter i 3 Aar at
have studeret Jura i Jena blev han 1738 ansat som Avditør ved
det holstenske Kyrasserregiment (senere kaldet det slesvigske
Regiment Ryttere). I 1753 blev han Overavditør og adjungeret
Generalavditøren, 1756 Krigs- og Landkommissær for Fyn og Langeland,
1757 titulær Generalavditør, 1764 Deputeret i Generalkrigsdirektoriet,
1766 Generalkrigskommissær med Obersts Rang og s. A. virkelig
Generalavditør, 1768 virkelig Generalkrigskommissær. Han døde i
Kjøbenhavn 8. Maj 1774. -- Som Generalavditør har S. vist sig i
Besiddelse af megen Dygtighed. Efter Begjæring af den i Sagen
mod Struensee og Brandt nedsatte Inkvisitionskommission blev han 
som «en meget vel erfaren Mand» denne tilforordnet, ligesom han
ogsaa blev tilforordnet den mindre Kommission, der undersøgte
Dronningens Forhold. -- Han var 2 Gange gift: 1. (1749) med
Marie Dorothea f. Schmidt, 2. (1755) med Charlotte Amalie f.
Folsach, Datter af Hans F. til Gjessinggaard.

Adressekontorets Efterretn. 1774, Nr. 75.

<i>H. C. Steffensen.</i>

</chapter><chapter name="Schmidt, Johan Henrik Gamst Valdemar, f. 1836, Orientalist">

<b>Schmidt, Johan Henrik Gamst Valdemar,</b> f. 1836, Orientalist. 
Vald. S. fødtes i Hammel ved Aarhus 7. Jan. 1836 som Søn 
af Sognepræst Jens Christian S. og Alvilde f. Meyer, kom
1846 i Horsens lærde Skole, dimitteredes 1854, tog 1859 theologisk
Embedsexamen og blev s. A. Alumnus paa Borchs Kollegium.
Allerede i en meget ung Alder var han kommen ind paa Studiet
af Menneskeslægtens ældste Historie og særlig af de 2 unge
Videnskaber Ægyptologien og Assyriologien; endnu inden sit 20. Aar
havde han erhvervet sig noget Kjendskab baade til Hieroglyfskriften 
og til Kileskriften. I 1860 tiltraadte han en lang Udenlandsrejse, 
der med Undtagelse af et kort Ophold i Danmark i 1863
varede til Foraaret 1869. 1860-61 besøgte han Grækenland,
Ægypten og det hellige Land («Rejse i Grækenland, Ægypten og det
hellige Land», 1863). Senere besøgtes de vigtigste Musæer i
Italien, Mellemevropa, Frankrig og England. I Berlin studerede han
Ægyptologi under Vejledning af den berømte Heinrich Brugsch,
og under lange Ophold i London og Paris forøgede han sine
Samlinger og ordnede dem med en større Publikation for Øje. 1867
deltog han i Ordningen af den arkæologiske og ethnografiske
Sektion af den danske Afdeling ved Verdensudstillingen («Le
Danemark à l'exposition universelle de 1867», Paris 1867).

Efter sin Hjemkomst 1869 fungerede han, der s. A. fik Titel
af Professor, som Generalsekretær ved den arkæologiske Kongres,
der da afholdtes i Kjøbenhavn, og besørgede Udgivelsen af
Beretningen (1875). I 1872 udsendte han 1. Del af sit store Værk:
«Assyriens og Ægyptens gamle Historie» (2. Del 1878), en omhyggelig 
Fremstilling af Ægyptologiens og Assyriologiens Resultater, 
bygget paa omfattende Samlinger fra Monumenterne og fra
Litteraturen. I 1873 erhvervede han den filosofiske Doktorgrad
ved sit Skrift «Indledning til Syriens Historie i Oldtiden efter
ikke-bibelske Kilder». Ved Verdensudstillingerne i Wien 1873 og
i Paris 1878 var han et virksomt Medlem af den danske Komité.
1882 udnævntes han til midlertidig Docent i Ægyptologi og 
Assyriologi ved Universitetet, og 1886 blev han fast Censor ved
theologisk Embedsexamen. Faa sine mangfoldige Rejser har han
repræsenteret Danmark ved de fleste videnskabelige Kongresser, der
berøre hans Interesser, og gjennemarbejdet saa godt som alle
Oldsagssamlinger af nogen Betydning i Evropa. Han besøgte atter
Ægypten 1892, 95, 99 og 1901, de græske Kyster og Øer samt
Lilleasiens Nordvestkyst (Troja) 1896.

Af en længe forberedt Publikation af de ægyptiske
Monumenter i Kjøbenhavn have kun de 2 foreløbige Hæfter
«Østerlandske Indskrifter fra den kongl. Antiksamling» (1879) og
«Textes hiéroglyphiques inscrits sur pierre tirés du musée de
Copenhague» (1879) set Lyset. I 1896 udgav han «Silvias Pilegrimsfærd
til det hellige Land, Ægypten og Mesopotamien» i Oversættelse
med Indledning og Oplysninger. En særlig Fortjeneste har han
indlagt sig ved at have bistaaet Brygger Carl Jacobsen ved
Oprettelsen af den ægyptiske Samling i Ny Carlsbergs Glyptothek, over
hvilken han i 1899 udgav en omfangsrig ræsonnerende Katalog. I
mange Aar har han forberedt et stort Værk om de ægyptiske
Sarkofager og Mumiekister.

Universitetsprogr. til Reformationsfesten 1874.

<i>H. O. Lange.</i>

</chapter><chapter name="Schmidt, Jørgen Ludvig, 1815-81, Overretsjustitiarius">

<b>Schmidt, Jørgen Ludvig,</b> 1815-81, Overretsjustitiarius, en 
Broder til ovfr. nævnte Professor Fred. Theod. S. (d. 1880), fødtes
i Randers 19. Marts 1815, blev 1831 Student fra Aalborg Kathedralskole, 
1836 juridisk Kandidat, hjalp derefter sin svagelige Fader
med Varetagelsen af dennes Embedsforretninger og var efter
Faderens Død et halvt Aar konstitueret som Avktionsdirektør, indtil
han 1838 udnævntes til Kopist i Lensgodsernes og de komplette
Sædegaardes Pupilkontor under det danske Kancelli, i hvis 3.
Departement han desuden samtidig arbejdede som Volontær. 1840
overdroges det ham at besørge Fuldmægtigforretningerne i det
jyske Pupilkontor og at varetage Revisionen af de vestindiske
Overformynderiregnskaber. 1843 fik nan Bestalling som Fuldmægtig, 
og 1845 udnævntes han til Kancellisekretær. 1848-49 var
han konstitueret som Assessor i Viborg Landsoverret, hvis
daværende Justitiarius karakteriserede ham som «en særdeles duelig
Mand, der forener et lyst Hoved og et sundt Omdømme med
megen Flid og Nøjagtighed». 1852 fik han fast Ansættelse i den
nævnte Ret, og 1878 udnævntes han til dens Justitiarius, men døde
allerede 11. Juni 1881. -- Han blev 20. Juli 1858 gift med Betty 
Sophie Morville (f. 3. Marts 1834 d. 9. Jan. 1890), en Datter af
Amtsforvalter Niels Christian M. og Pauline Sophie f. Rasmussen.

<i>G. Kringelbach.</i>

</chapter><chapter name="Schmidt, Karl Henrik Posselt, f. 1844, Fysiker">

<b>Schmidt, Karl Henrik Posselt,</b> f. 1844, Fysiker, Søn af 
Kjøbmand Hans Peter S. og Hedevig Marie Thorsine f. Green.
Han fødtes i Aalborg 16. Jan. 1844, blev 1862 Student fra Aalborg
Kathedralskole, tog 1866 Magisterkonferens i Fysik og opnaaede
1867 Universitetets Guldmedaille for Besvarelsen af en Prisopgave
angaaende de galvaniske Theoriers Historie. 1871 blev han
Adjunkt ved Odense Kathedralskole og ægtede s. A. Frederikke
Clausen, Datter af Skibsfører N. P. C. og Pouline f. Fischer. 1888
blev han Overlærer ved samme Skole. -- S. har udfoldet en
betydelig Virksomhed som Forfatter af Lærebøger i Fysik; af disse
fremhæves «Lærebog i Experimentalfysik» I-III (1878-79), «Mindre
Lærebog i Fysik» (1876; 7. Udg. 1897), og «Naturlærens
Begyndelsesgrunde» (1891; 3. Udg. 1897); den sidste er oversat paa
Islandsk. Ved Siden heraf har S. haft en Mængde offentlige Hverv,
navnlig som Medlem af Odense Byraad og Formand for dets Skoleudvalg 
og Theaterudvalg; hans Interesse for Theatret skyldes det,
at han i Anledning af Odense Theaters 100 Aars Jubilæum udgav
«Meddelelser om Skuespil og Theaterforhold i Odense» (1896), der
giver et levende Billede af et Provinstheaters vexlende Skæbner.

<i>C. Christiansen.</i>

</chapter><chapter name="Schmidt, Lauritz Hinrich,</b> f. 1820-1904, Præst">

<b>Schmidt, Lauritz Hinrich, f. 1820-1904, Præst. S. er født i 
Kjøbenhavn 14. Nov. 1820 og Broder til ovennævnte Departementschef
Andr. Chr. S. Han blev dimitteret fra Kjøbenhavns Borgerdydskole 
1838 og Cand. theol. 1844. Efter at have været Kapellan i
Østofte fra 1849, i Rødby fra 1853 blev han 1858 Præst ved
Frederiks Hospital og Fødselsstiftelsen i Kjøbenhavn, 1867 2. resid.
Kapellan ved Holmens Kirke og 1877 resid. Kapellan ved
Helligaands Kirke, hvis Sognepræst han var 1886-95, da han tog sin
Afsked paa Grund af Alderdom. Som Præst har han ikke samlet
nogen talrig Tilhørerkreds, men den lille Kreds, der samledes om
ham, har vidst at vurdere hans alvorlige, af S. Kierkegaards
Filosofi prægede Forkyndelse og givet sin Taknemmelighed Udtryk
ved at stifte et Legat, som bærer hans Navn, for studerende. I
Litteraturen er han optraadt bl. a. med en Oversættelse af
«Deutsche Theologia» (1877) og en Studie: «Petrus, elsker du mig?» (1866) 

samt med Taler og Prædikener. Han er Medlem af Bestyrelserne
for Kong Frederik VII's Stiftelser paa Jægerspris og i Kjøbenhavn.
-- S. døde 11. Juni 1904.

Erslew, Forf. Lex.
Elvius, Danmarks Præstehist. 1869-84 S. 276.

<i>R. Volf.</i>

</chapter><chapter name="Schmidt, Otto, --1581--, Forfatter">

<b>Schmidt, Otto,</b> --1581--, Forfatter, sædvanlig kaldet O. 
Faber Husensis ell. Fabritius Cimber, var formodentlig født i
Husum. Efter en Tid at have været Landskriver i Ditmarsken blev
han Byskriver i Husum. For øvrigt syslede han med Poesi og
Historie, gjorde Udtog af «Chronicon Sclavicum», udgav et latinsk
Mindedigt over Hertug Hans den ældre (1581) og arbejdede paa
et større Værk, «Danias», paa latinske Vers, om de danske Konger
af den oldenborgske Stamme, af hvilket dog kun 1. Del
(omhandlende Christian I og Hans) udkom (Slesvig 1581).

Moller, Cimbria lit. I. 
Bolten, Ditmarsische Gesch. I, 142 f. 
Rørdam, Hist. Kildeskr. 2. R. II, 477 ff. 

<i>H. F. Rørdam.</i>

</chapter><chapter name="Schmidt, Peter Carl Rudolf, 1836-99, æsthetisk og filosofisk Forfatter">

<b>Schmidt, Peter Carl Rudolf,</b> 1836-99, æsthetisk og filosofisk 
Forfatter, fødtes 25. Juli 1836 i Kjøbenhavn. Hans Fader,
Simon Peter S. (f. 1800), var Skomager, af tysk Afstamning, i det
hans Fader var en indvandret Meklenborger; Moderen, Ane
Dorthea f. Corell (f. 1797), stammede fra en fransk Emigrantfamilie.
Rud. S. blev opdraget under meget smaa Kaar. En ung Mand
ved Navn Christian Buemann underviste ham gratis for at skaffe
ham Studenterexamen; da denne hans første Lærer druknede i
Slien 1850 under Krigen, bleve Studierne foreløbig opgivne, og S.
anbragtes som Lærling hos Boghandler Eibe 1851. Her blev han
i 7 Aar. I sin Fritid læste han en stor Mængde baade dansk og
udenlandsk Litteratur; navnlig fordybede han sig i Schiller og
Goethe. 1853 indleverede den 17aarige Lærling et Enakts-Skuespil
til det kongl. Theaters daværende Leder, J. L. Heiberg. Det blev
antaget og opført under Navnet «Fritz i sin Lejr» i Sept. 1855, men
gjorde ingen Lykke. 3 senere Forsøg, deriblandt en Femakts-Tragedie, 
«Christian II», bleve forkastede. 1858, samtidig med at S.
fratraadte sin Plads hos Eibe, udgav han anonymt en Digtsamling:
«Et Ungdomsliv». Trods det ufærdige i Formen møder Læseren
allerede her et mandigt, dybsindigt og sundt Blik paa Livet;
Tanken om den ideelle Udholdenhed, som bestandig kommer igjen i
hans senere Digtning, aabenbarer sig i Digte som «Ganymed»,
«Kopernikus», «Søren Kierkegaard». Bogen vakte en vis Opsigt
og anmeldtes gunstig flere Steder. 1859 udkom Enakts-Tragedien 

«Alfsol», der i Anlæg og Tankegang ligner S.s senere Mesterværk
«Den forvandlede Konge». Fra alle Sider modtog han Opfordringer 
til at studere, og skjønt Heiberg fraraadede ham det, tog han
Examen artium 1861 og Aaret efter Philosophicum.

S. blev ved Universitetet stærkt grebet af Rasmus Nielsens
Filosofi, hvis Forening af Idé og Virkelighed, Tro og Viden saa
ganske svarede til det aandelige Krav, han dunkelt havde følt som
sit Væsens dybeste. 1863 udkom «Digtninger», en Række lyriske
og fortællende Digte, tilegnede Rasmus Nielsen. Aarene efter ere
optagne af Striden om Nielsens Filosofi, hvorom nedenfor. Indtil
1884, Nielsens Dødsaar, var S. en meget søgt Manuduktør til
Philosophicum. 1869-73 udgav S. sammen med Nielsen og Bjørnstjerne
Bjørnson Tidsskriftet «For Idé og Virkelighed», hvori hans Bidrag,
navnlig de storladne og tankevægtige «Tidsbetragtninger», tiltrak
sig almindelig Opmærksomhed. 1874 gjorde han en lille Rejse til
Tyskland. Efter Tilbagekomsten udgav han 1874 «Ældre og nyere
Digte». Livsanskuelsen, som er det bærende i al S.s Digtning, er
trods Alvoren optimistisk: Forfatteren har fundet den Forklaring,
der for ham løser Tilværelsens Gaade, og i Lys af den ser han
Livet som en vistnok yderst anstrængende Opgave, der er lidet
behagelig for Kjød og Blod, men som det for en mandig Sjæl
alligevel er en Hjærtensfryd at arbejde med. 29. Nov. 1876
opførtes anonymt Skuespillet «Den forvandlede Konge» paa det kongl.
Theater, hvor det gjorde megen Lykke. Det er S.s betydeligste
Værk og udtrykker klarest og digterisk renest hans Livsbetragtning. 
Kong Rodger er det selviske Naturgeni, der sætter sig op
mod Gud eller rettere forguder sig selv og gjennem frygtelige
Lidelser lutres til at indse sin Brøde og forstaa sin Kaldelse. Der
er i Figuren og dens Skæbne meget af en Selvbekjendelse fra
Digterens Side. I samme Sæson som dette Stykke opførtes (April
1877) Helaftens-Skuespillet «En Opvækkelse», der omhandler
Edward Irwings Historie og er en Satire over moderne Samfundsmenneskers 
hykleriske Misbrug af Kristendommen til egoistiske
Formaal. Dette Stykke opførtes kun én Gang. 14. Maj 1876 ægtede
S. Emilie Amalie Lassen, hans nu efterlevende Enke.

1880 tildeltes der S. det Anckerske Rejselegat, og han foretog
nu en større Udenlandsrejse til Paris. Paa denne paabegyndte
han sin Novelledigtning. En Række Bind udkom i de følgende
Aar: «Haandtegninger» (1881), «Der Himmel hängt voller Geigen»
(1882), «Forestillet og oplevet» (1883), «Skæbner og Skikkelser» 
(1884), «Jochen Hinrichs» (1885), «Murmesterens Døtre og andre
Fortællinger» (1886). Fra samme Aar er «Fortællinger paa Vers».
Skuespillet «Solopgang» opførtes 1884 paa Folketheatret. Et andet
Helaftens-Skuespil, «Udløst», gjorde 1890 ingen Lykke paa
Dagmartheatret, hvilket øvede en lammende Indflydelse paa S.s Digtning
i det hele. Dog udkom et Bind skjønne lyriske Digte, «Tanker
og Toner», 1892, ligesom Novelledigtningen afsluttedes med et Bind
«Nye Haandtegninger» 1891, hvori det tankedybe Digt «Nicodemus», 
maaske Perlen blandt S.s mindre Poesier. Jævnsides med
den digteriske Produktion gaar en æsthetisk i Værker som «Buster
og Masker» (1882), «Ad egne Veje» (1884), «Fra Liv og Litteratur» 
(1887). Tillige har S. ydet en Række Oversættelser fra Tysk,
Fransk og Engelsk, bl. a. indført Walt Whitman og Claude Tillier
i Danmark. S. arbejdede stadig under megen Miskjendelse og i
trykkende Kaar, som i hans senere Aar mildnedes ved en mindre
Statsunderstøttelse. En Trøst i Modgangen var den Anerkjendelse,
han vandt i Tyskland, hvor hans Noveller i Udvalg bleve oversatte
af E. Poestion. «Nicodemus» og «Den forvandlede Konge» ere
ligeledes udkomne i Oversættelser, den første ved H. Küchendahl
1890, den anden ved H. Varnhagen 1889. Det sidstnævnte
Skuespil er med Bifald opført paa adskillige tyske Scener, f. Ex. i
Dresden og Weimar. Hans sidste Arbejde er Tragedien «Torquato
Tasso» (1894). Han døde 5. April 1899.

S.s særegne Evne som psykologisk Skildrer ligger der, hvor
det naturlig menneskelige berører Evighedsanlægget i Mennesket,
altsaa i det i udvidet Forstand religiøse Forhold. Er
Udholdenhedens Tanke det ethiske Centrum i hans Poesi, saa er
Udsoningens Tanke det religiøse. Gjennem Kampen med sig selv og med
Verden arbejder Mennesket sit inderste Aandsanlæg frem.
Hemmelsen er et Vidnesbyrd om Individets Ufuldkommenhed, og naar
Mangelen er blevet aabenbar, kræver den en Udsoning i
udholdende Arbejde. Kampen kan føre til Individets timelige
Undergang, men gjennem Nederlaget i det udvortes aabenbarer
Evighedens Sejer sig. Det er Motivet i de betydeligste af S.s Noveller.
I den maaske ejendommeligste af dem, «Den yngre Søster», om
hvilken den tyske Digter Max Kretzer har brugt det Udtryk, at
den har «dannet Skole» i Tyskland, viser S., hvorledes det evige,
oprindelige i Menneskenaturen kan skyde frem i en enkelt simpel
Ytring (Kjærligheden til Søsteren) tværs igjennem de sørgeligste,
mest forsømte sjælelige Dannelser og derved sone for et helt Livs 
moralske Daarlighed. Digterne lade ofte en fuldkommen ren Sjæl
voxe op i fordærvede Omgivelser; i denne Novelle ere Renheden
og Fordærvelsen forenede i den samme Sjæl. Om en tilsvarende
Udvikling fortæller den Novelle, S. selv satte højest, «Den sidste
paa Lasarettet», Historien om den vilde, liderlige Soldat, der i
ubændig Trods udfordrer Døden uden nogen Sinde at blive ramt
af den og saa til sidst, da han rasende splintrer sit Gevær inden
Overgivelsen, saarer sig selv dødelig og paa Dødslejet naar til
Selverkjendelse. Til den positive Side svarer den negative. Hvad der
vækker Digterens Indignation, er den irreligiøse Fejhed og
Uvederhæftighed. Hans satiriske Arbejder afdække den Mangfoldighed af
Skalkeskjul, som Menneskene opsøge for at undfly Evighedsfordringen. 
I et Digt nævner S. Rembrandts Radering af Jesus, som
uddriver Kræmmerne af Tempelet; Kunstneren har anbragt Glorien,
ikke om Christi Hoved, men om Svøben i hans Haand. Digteren
griber dette Symbol: «du Helgenglorie malet om en Tamp», og
ønsker, at det i Dødens Time maa skinne paa hans Levneds Kamp.
Dette af Digteren selv valgte Billede angiver Centret i hans satiriske
Digtning. -- S.s Stil som Fortæller er klar, noget kølig, fortættet i
Udtrykket. Rhetorisk brusende eller nervøst urolig er den aldrig.
Den underordner sig altid Tanken, lægger sig tæt omkring den
som Marmorstatuens Gevandt om de faste Lemmer. Denne Stil
er Resultatet af en energisk Kamp med Sproget; den er befrugtet
af et alsidigt Studium og en rig Dannelse.

Husvennen 1892-93 (Selvbiografi).
Lit. og Kritik, Juli 1889.

<i>P. A. Rosenberg.</i>

-- P. C. R. Schmidt har gjort sig bekjendt i dansk <i>Filosofi</i>
som en ivrig Tilhænger af Rasmus Nielsens Filosofi (XII, 276). De
mindre Fægtninger, der udkæmpedes i Striden om Tro og Viden,
førtes fra Nielsens Filosofis Standpunkt baade mod Theologer (som
H. Scharling) og Fritænkere (som G. Brandes) væsentlig af S.
Herhen høre «Om Tro og Viden som absolut uensartede Principper» 
(1866), «Om Selvmodsigelsen i Prof. Rasmus Nielsens Lære»
(1866), «Er Hr. Lic. Henrik Scharling en alvorlig Mand?» (1866),
«R. Nielsens Filosofi og den grundtvigske Anskuelse af Gb.» (1867).
Disse Brochurer og Afhandlinger ere velskrevne og aandfulde og
røbe Forfatterens digteriske Aare ved en Mangfoldighed af isprængte,
undertiden lidt skruede, Billeder; de ere oplysende for R. Nielsens
Tankegang, men de ere ikke prægede af nogen dybere 
Selvstændighed, dog med Undtagelse af det sidstnævnte Skrift, der antyder
en Forbindelse mellem R. Nielsens Filosofi og den grundtvigske
Anskuelse. S. viser sig vel bevandret i de Filosofer, der særlig
have haft Indflydelse paa R. Nielsen, og han er en flink
Polemiker, om end hans Polemik skæmmes ved, at han i Almindelighed 
sidder for højt til Hest. Han behandler sine Modstandere
med en Overlegenhed, der ikke staar i Forhold til hans filosofiske
Udrustning, men stammer fra hans brændende Tro paa, at R.
Nielsens Formel for Forholdet mellem Tro og Viden var Afslutningen 
af denne Strid, i Forbindelse med en stærk Selvfølelse, der
støttedes ved, at han virkelig besad Evne og Aand. Til noget
selvstændigt Studium af Filosofi og filosofiske Problemer naaede S.
ikke. Han var ældre, da han blev Student, følte sig hævet over
at tage Examina, og senere blev han ført ind paa andre Baner.
Imidlertid maa det beklages, at han ikke fik den Monografi af R.
Nielsen, hvorpaa han havde arbejdet i en Aarrække, færdig eller
udgivet.                                                                              

<i>Cl. Wilkens.</i>

</chapter><chapter name="Schmidt, Peter Poulsen, 1797-1885, Filanthrop og Skolemand">

<b>Schmidt, Peter Poulsen,</b> 1797-1885, Filanthrop og Skolemand, 
blev født 22. Nov. 1797 i Stenderup, Toftlund Sogn ved
Haderslev. Faderen, Poul Hansen S., var Gaardmand. Efter at
have været ved Handelen, ved Landmaaling og paa et 
Herredskontor kom han 1823 paa Tønder Seminarium. 1825 blev S. af
Kancelliet paa Foranledning af J. Collin (IV, 64) sammen med en
anden Seminarist, P. A. Møller fra Jonstrup, sendt til Schweits for
at blive kjendt med Fellenbergs Opdragelsesanstalt paa Hofwyl,
hvor Markarbejde gik Haand i Haand med Undervisning. 1827
stilledes de begge i Spidsen for et Fellenbergsk Institut paa
Cathrinelyst ved Sorø, og 1830 blev S. Forstander for et lignende 
paa Bøgildgaard ved Viborg, der dog for største Delen tog sig af
«forsømte» Børn. Staten kjøbte Ejendommen og gav en Sum én Gang
for alle til Bedriften. Men Instituttet kunde ikke bære sig, før
det fra 1842 fik en aarlig Statsunderstøttelse, som nærmere
reguleredes ved Lov af 25. Febr. 1852, der gjorde Bøgildgaard til en
Opdragelsesanstalt under Kultusministeriet og gav Forstanderen
Pensionsret. S. var en virksom, varmhjærtet, yderst nøjsom og
udholdende Natur, der trods store økonomiske Vanskeligheder og megen
Miskjendelse arbejdede utrættelig og med frisk Mod som Landmand 
og Børneopdrager. Efterhaanden som det viste sig, at mange
af Eleverne bleve hæderlige og dygtige Mennesker, der som voxne 
bevarede et sønligt Forhold til S., blev hans fortjenstfulde Gjerning
paaskjønnet, og hans Retsind og praktiske Sans skaffede ham en
Mængde Tillidshverv. I sin Utrættelighed vedblev han at fungere,
hjulpen af yngre Kræfter, til sin Død, 18. Marts 1885. -- Ægtede
1. (25. Juni 1830) Gyda Marie Toft fra Bevtoft (d. 25. Juni 1842),
2. (1843) Erasmine Caroline Gade fra Grenaa (d. 15. Okt. 1859).

Ny landøkon. Tid. VI, 356. 
Landhusholdningsselsk. Beretn. f. 1845.
Illustr. Tid. XIX, Nr. 943. 
N. Bojsen, Medd. om Bøgildgaard, 2. Udg. (1894).
Vor Ungdom 1898, S. 81.

<i>Joakim Larsen.</i>

</chapter><chapter name="Schmidt, Rasmus, 1792-1845, Missionær">

<b>Schmidt, Rasmus,</b> 1792-1845, Missionær, Søn af en fattig 
Skrædder i Vilstrup i Nordslesvig, fødtes 23. Juni 1792. Kristelig
Paavirkning fra Moderen og fra den Præst, der konfirmerede ham,
vakte tidlig Alvor i hans Sind, og 1812 blev han optagen i
Brødremenigheden i Christiansfeld, hvor han ofte fik det Hverv at 
lede de sædvanlige Andagtstimer. 1830 modtog han en Kaldelse som
Missionær i den hollandske Koloni Surinam, og efter at have
ægtet Margrethe Vilhelmine Lassen tog han afsted. Han gjorde i
kort Tid saa god Fremgang i Surinam-Negrenes kreolske
Tungemaal, at han allerede 1832 kunde prædike paa det. Hans
egentlige Arbejdsmark blev dog Busknegrene, hos hvem hans Gjerning
lykkedes saa vel, at man har kaldt ham «Busknegrenes Apostel».
Før ham havde Rudolf Stoll og et Par andre forkyndt Evangeliet
i de Egne, og der var allerede en lille Flok af Kristne, som
modtog S. og hans Hustru, da de sloge sig ned blandt Busknegrene.
12. April 1845, efter nogle Dages Sygdom, bukkede S. under for
det usunde Klima.

K. F. Ledderhose, Die Mission unter den freien Buschnegern in Surinam, 2. Aufl. (1854). 
Allg. Deutsche Biographie XXXII.

<i>Fr. Nielsen.</i>

</chapter><chapter name="Schmidt, Thomas, 1722-61, Oversætter">

<b>Schmidt, Thomas,</b> 1722-61, Oversætter, blev født paa Langeland. 
1740 blev han dimitteret fra Odense Gymnasium og tog
theologisk Examen 1746. Derpaa blev han Hører ved Latinskolen i
Odense, men opgav denne Stilling, hvorefter han var Decanus
paa Kommunitetet. 1758 disputerede han for Magistergraden. Han
døde i Juli 1761. Han fortjener at mindes for sin Oversættelse
af Svetonius (1750-51), hvortil han som Indledning har føjet
«Kort Anvisning til Antikviteternes Kundskab», samt af de 4 første
Bøger af den yngre Plinius' Breve (1754). Disse Oversættelser, især
den af Plinius, ere meget fri og moderniserede (saaledes oversættes
«vale» i Slutningen af Brevene ved: jeg forbliver etc.), men skrevne 
i et ejendommeligt frisk Sprog, saa at de minde en Del om
Holberg. Det er blevet lagt ham til Last, at han bruger for mange
franske Ord og Talemaader, men det hørte Tiden til.

Nyerup, Lit. Lex.
N. M. Petersen, Den dsk. Lit. Hist.
Hundrup, Magistri philosophiae (Manuskr. i Rigsark.).

<i>A. K. Hasselager.</i>

</chapter><chapter name="Schmidt, Valentin, 1599-1681, Præst">

<b>Schmidt, Valentin,</b> 1599-1681, Præst, var født 1. Juni 1599 
i Kønigswalde paa den bøhmiske Grænse. Faderen, Matthæus S.,
var Borgmester i Kørbitz. Sønnen studerede i Prag og andensteds
og var bleven Rektor ved den lutherske Skole i Leutmaritz i
Bøhmen, da det ulykkelige Slag paa det hvide Bjærg (1620) gav
Protestantismen i Bøhmen Dødsstødet. Efter mange Omvexlinger blev
S. 1626 Feltpræst ved et dansk Hærkorps, der en Tid laa i Troppau
i Schlesien, hvor Kommandanten, Marqvard Rantzau, fattede
Godhed for ham. Men da de danske Tropper maatte vige, blev S.
nødt til at søge anden Tjeneste. En Tid var han Præst i
Magdeburg; men Stadens Ødelæggelse ved Tilly 1631 kastede ham med
Hustru og Barn ud i den yderste Elendighed. Endelig søgte han,
efter at have gjennemgaaet Trængsler af enhver Art, Tilflugt hos
Christian IV i Glückstadt. Her traf han sin gamle Velynder
Marqvard Rantzau, paa hvis Anbefaling han fik nogen præstelig
Ansættelse i Itzeho, indtil han endelig fandt en rolig Havn, da han
1635 kaldedes til Sognepræst i Haderslev, i hvilken Stilling han
blev til sin Død, 22. Nov. 1681. Fra 1648 skrev han sig <i>v.
Eisenberg</i>, da han med sin Broder Johann S., Høvedsmand i kejserlig
Tjeneste, var bleven nobiliteret. For Resten synes han at have
været en brav og gudfrygtig Mand. Han var 2 Gange gift. -- 
Fra V. S.s Haand haves en Række tyske Ligprædikener over
ansete Personer i Haderslev.

Krahe, Epitaph. zu Ehren V. S. v. Eisenberg (1686). 
Moller, Cimbria lit. II. 
Rhode, Haderslev Amts Beskr. S. 2l0 ff.

<i>H. F. Rørdam.</i>

</chapter><chapter name="v. Schmidt-Phiseldeck (egentlig v. S. genannt Ph.), Carl Anton Ferdinand, f. 1853, Landskabsmaler">

<b>v. Schmidt-Phiseldeck</b> (egentlig v. S. genannt Ph.), <b>Carl 
Anton Ferdinand,</b> f. 1853, Landskabsmaler.  Han er født 24. Nov. 
1853 i Flensborg og Søn af Sognepræst (senere i Brønshøj) C. O.
S.-Ph. og Frederikke Vilhelmine Antoinette f. Bournonville. Efter
at have lært at tegne af C. V. Nielsen var han fra 1873-80 Elev
af Kunstakademiet; som Udstiller debuterede han ved Juletid 1878
med et Landskabsbillede, «I det tidlige Foraar; en Hagelbyge
trækker op», der ogsaa kom paa Udstillingen i Foraaret 1879 og 
der fra blev kjøbt af Kunstforeningen. Denne erhvervede i 1885
ligeledes hans «Paa Ordrup Mose, Sommerdag», der desuden
indbragte ham den Neuhausenske Præmie og i 1889 lønnedes med
«Mention honorable» paa Salonen i Paris, samt i 1899 hans
«Bygevejr, Motiv fra Omegnen af Sorø». Som et af hans dygtigste
Arbejder kan endnu nævnes et større Hedebillede med op voxende
Bjærgfyr og Gran, Motiv fra Birkebæk, der i 1891 blev skjænket
Oberstlieutenant Dalgas i Anledning af Hedeselskabets Jubilæum.
S.-Ph. ægtede 1887 Anna Auguste Åhman, Datter af Kapitajn C.
A. Å. Fra 1886-92 var han Tegnelærer ved den lærde Skole og
ved den tekniske Skole i Hillerød; i 1892 afløste han Dalsgaard
som Tegnelærer ved Sorø Akademi.

Weilbach, Nyt Konstnerlex.

<i>Sigurd Müller.</i>

</chapter><chapter name="v. Schmidt-Phiseldeck, Conrad Georg Friederich Elias, 1770-1832, Kammerdeputeret, Forfatter">
<b>
v. Schmidt-Phiseldeck, Conrad Georg Friederich Elias,</b>
1770-1832, Kammerdeputeret, Forfatter. Han nedstammer fra en
flandersk Slægt. Forældrene vare Dr. jur. Christoph v. S.-Ph.,
Professor ved Carolinum i Brunsvig, senere Hofraad og Arkivar i
Wolfenbüttel, der af Kejser Josef II optoges i Adelstanden.
Moderen var Marie Catharine Louise f. Crell. Han fødtes 3. Juli 1770
i Brunsvig, undervistes i Hjemmet af Faderen, besøgte Gymnasiet
i Wolfenbüttel og kom 1787 til Universitetet i Helmstedt, hvor han
studerede Theologi og Filosofi. 1789 lærte han Rigmanden
Constantin Brun (III, 144) at kjende og blev Lærer for dennes Søn i
Kjøbenhavn. 1791 blev han Dr. phil. i Helmstedt og forsvarede
1794 ved Kjøbenhavns Universitet i Steden for mundtlig Examen
en af ham forfattet theologisk Disputats, hvorpaa han s. A.
underkastede sig den homiletiske Prøve. 1793-97 holdt han Forelæsninger 
over Exegetik, Theologi og Filosofi ved Universitetet, men
gav sig derefter paa Opmuntring af Statsminister Schimmelmann
til at studere Kameral videnskaber, udnævntes 1797 til Assessor i
Økonomi- og Kommercekollegiet og blev s. A. Sekretær i
Kommissionen for Almueskolernes bedre Indretning samt for
Seminariet paa Blaagaard (til 1802). 1801 blev han Kommitteret i 
det nævnte Kollegium, og 1804-16 var han tillige Medlem af
Karantænedirektionen. Ved Krigens Udbrud 1807 var han blandt de
Embedsmænd, der fulgte Kongen til Holsten. 1809 foretog han
en Rejse til Østersøhavnene Rostock, Danzig osv. i Anledning af
Norges Providering. 1811-16 var han Medlem af Kanal-, Havne- 
og Fyrdirektionen. 1812 blev han Deputeret i Økonomi- og 
Kommercekollegiet og ved Rigsbankens Oprettelse i Jan. 1813 Direktør
i den nye Bank, hvilken Stilling han beklædte, indtil Banken gik
over til at blive Nationalbank 1818. I Aarene 1813-16 var han
Medlem af den extraordinære Finanskommission. Fra 1813 var
S.-Ph. tillige Meddirektør af Enkekassen. 1823 udnævntes han til
surnumerær og 1828 til virkelig Deputeret i Generaltoldkammer- og
Kommercekollegiet. Efter 1804 at være bleven Justitsraad og 1812
Etatsraad blev han 1829 Konferensraad.

Ved Siden af sine talrige Embeds- og Tillidshverv, som S.-Ph.
i Følge Samtidens enstemmige Dom røgtede med stor Dygtighed
og Samvittighedsfuldhed, udfoldede han en ualmindelig alsidig og
frugtbar Forfattervirksomhed. Fra tidlig Ungdom af var han en
ivrig Tilhænger af Kant og udgav i dennes Aand «Vertraute Briefe
üb. Gegenstände aus der praktischen Moral» I (1791) og en paa
Latin affattet Udsigt over Kants Filosofi (1796-98). Som ældre
offentliggjorde han «Die Welt als Automat u. das Reich Gottes»
(1829). I Hovedtanken hævder han, at der gives 2 Verdensopfattelser, 
som paa et lavere Udviklingstrin modsige hinanden, men
som, uddannede hver for sig, til Slutning bekræfte hinanden:
Natursystemet, Resultaterne af Naturbetragtningen, der opfatter Verden
som et selvstændigt, formaalsløst Kredsløb, en uhyre Avtomat, -- 
og det theologiske eller teleologiske System. Bogen er skrevet i
udpræget rationalistisk Aand og paavirket af Kant. Ogsaa som
statsøkonomisk Skribent vandt han et bekjendt Navn. 1818 udgav
han «Ueb. den Begriff vom Gelde». Hans «Europa u. Amerika»
(1820) oversattes paa flere Sprog. Som mange af hin Tids
Skjønaander udmalede han sig Amerikas Fremtid i lyse Farver og
hævdede dets kommende Supremati over Evropa. 1802-4 udkom
«Versuch einer Darstellung des dänischen Neutralitätssistemes
während des letzteren Seekrieges». Tillige havde han levende
æsthetiske Interesser og udgav 1794 en Digtsamling paa Tysk, 1797
«Briefe ästhetischen Inhalts» og fremtraadte 1827 som ivrig
Grækerven med en Samling nygræske Folkepoesier i Oversættelse. Hans
sidste Arbejde, fra 1830, er «Ueb. die neuerlichen Aufregungen in
d. Herzogthümern Schleswig u. Holstein», hvori han loyalt ivrer
mod Hertugdømmernes Løsrivelse fra Danmark og afviser
Fordringerne om det tyske Kancellis Forflyttelse til Hertugdømmerne.

Til Trods for sin tyske Forfattervirksomhed var S.-Ph. meget
dansksindet, talte fortrinsvis Dansk i sit Hjem og skrev i Blade
og Tidsskrifter, særlig i «Handels- og Industritidenden», af hvilken 
han 1798-1810 var Medudgiver, mange Afhandlinger paa Dansk.
Han blev 1799 Medlem af det skandinaviske Litteraturselskab og
optoges 1806 i Videnskabernes Selskab, i hvis Skrifter han 1811
offentliggjorde en Undersøgelse om Jødernes Stilling i kristne
Stater. Den vakte megen Opsigt og vidner om hans store
Belæsthed og humane Følelse. Som Kasserer i Videnskabernes Selskab
(fra 1815 til sin Død) havde han store Fortjenester af dets
Pengevæsen. -- S.-Ph. døde 15. Nov. 1832. Han ægtede 20. Maj 1802
Marie Vilhelmine Krohn (f. 18. Jan. 1777 d. 2. Febr. 1844), Søster
til Biskop Fred. Münters Hustru (XII, 32).

Erslew, Forf. Lex. 
Allg. Deutsche Biographie XXXII. 
Schlesw.-Holst. Prov.-Berichte 1833.

<i>Louis Bobé</i>.

</chapter><chapter name="v. Schmidten, Henrik Gerner, 1799-1831, Mathematiker">

<b>v. Schmidten, Henrik Gerner</b>, 1799-1831, Mathematiker,
Søn af Johan Frederik v. S. (d. 1830) og Christiane Elisabeth f.
Harboe (d. 1846), er født 11. Febr. 1799 paa sin Faders Gaard
Williamsborg ved Vejle. Efter at have modtaget Undervisning i
Hjemmet blev han Kadet paa Artillerikadetinstituttet, en Vej, hvortil
han synes dragen af Lysten til at lære Mathematik, som han først
havde lært at kjende ved en Artilleriofficer. 1816 blev han
Sekondlieutenant. Han blev tidlig bekjendt med Mathematikerne Degen
(IV, 225) og Krejdal (IX, 480). Efter den førstes Raad gav han
sig til at lære Latin og Græsk; den Overanstrængelse, som
Foreningen heraf med Garnisonstjenesten og Undervisning af Kadetter
og Studenter i Mathematik foranledigede, menes at have fremkaldt
hans senere Brystsvaghed. At samtidig Mathematikken ikke blev
forsømt, viste han ved et Arbejde om lineære Differentialligninger
(1819), som ikke alene belønnedes med Videnskabernes Selskabs
Sølvmedaille og af dette blev udgivet paa Fransk, men tillige
skaffede ham offentlig Understøttelse til en Studierejse i Udlandet
(1820-24). Efter et Besøg i Gøttingen hos Gauss opholdt han
sig navnlig i længere Tid i Paris, hvor han var heldig med at
faa Adgang baade hos Mathematikere, deriblandt Laplace, og i
andre Kredse, navnlig hos Dyrkere af Statsvidenskaben. En
paafaldende ydre Lighed med Napoleon hjalp til at vække en
Opmærksomhed, som han dernæst ved sine personlige Egenskaber
kunde fastholde. Efter sin Hjemkomst underkastede han sig en
udvidet Magisterkonferens, som tillige traadte i Stedet for de lavere
Universitetsexaminer, erhvervede 1825 Magistergraden ved et
Arbejde om Rækker og bestemte Integraler og blev strax derefter 
Lektor og i 1827 extraordinær Professor i Mathematik ved Universitetet, 
samtidig med at han afskedigedes i Naade af Krigstjenesten. 
1829 blev han tillige Lærer i Mathematik ved Polyteknisk
Læreanstalt og ved Kursus for videregaaende Søofficerer. 1825 var
han optagen i Videnskabernes Selskab. I 1831 bragte en
Blodstyrtning ham til at gjensøge sit Helbred ved en Rejse til
Vestindien; men han døde 16. Juli s. A. kort efter Ankomsten til St.
Croix, inden han naaede til en paa St. Thomas bosat Broder.

S. var en aandfuld Mathematiker med selvstændige Ideer;
nogle af disse har han dog kun naaet at antyde i Videnskabernes
Selskabs Oversigter. Hans mere gjennemførte Arbejder foruden de
alt anførte findes i Selskabets Skrifter og i Gergonnes «Annales
de mathématiques». Som Exempel paa hans Tanker kan nævnes
Bestræbelsen efter at udtrykke de ved en Differentialligning af en
vis Orden bestemte Funktioner paa en Maade, for hvilken Løsning
af en Ligning af 2. Grad ved Kjædebrøk dannede Forbilledet.
Den afhængige variable udtryktes nemlig ved sig selv ved Hjælp
af Integraler af Ligninger af lavere Orden. Fra hans Lærervirksomhed 
foreligger en meget kortfattet Ledetraad ved Forelæsninger
over Arithmetik og Algebra (1829), hvor Æmnet behandles meget
selvstændig; den elementære Algebra indbefattes i en videregaaende
Lære om algebraiske Funktioner. Trods sit stilfærdige og beskedne
Væsen fik han baade ved sin Tankerigdom og ved sin venlige
Imødekommen megen Indflydelse paa sine Disciple, deriblandt
Ramus (XIII, 384), Jiirgensen (IX, 2) og Fallesen (V, 57), der
konkurrerede om hans Plads efter hans tidlige Død. Hans  mangesidige 
Interesser og hans vindende Personlighed gjorde ham ogsaa
afholdt i de kjøbenhavnske Kredse, hvor da det rigeste Aandsliv
bevægede sig, som hos H. C. Ørsted, Heiberg og Sibbern. Han var
Medstifter og flittig Medarbejder i forskjellige Retninger af
«Maanedsskrift for Litteraturs En «Kort Fremstilling af Mathematikkens 
Væsen og Forhold til andre Videnskaber» (1827) giver hans
Forening af forskjellige Interesser Udtryk.

Erslew, Forf. Lex. 
Maanedsskr. f. Lit. VI, 271 ff. 
Tidsskr. f. Math. 1873, S. 168 ff. 
H. C. Andersen, Mit Livs Eventyr S. 82 f.

<i>H. G. Zeuthen.</i>

</chapter><chapter name="v. Schmidten, Ulrik Christian, 1815-86, Chef for Hærens 
Intendantur">

<b>v. Schmidten, Ulrik Christian,</b> 1815-86, Chef for Hærens
Intendantur, fødtes 10. Febr. 1815 i Kjøbenhavn og var en Søn af
Etatsraad, Borgmester i Rudkjøbing Marcus Pauli Karenus Holst
v. S. (f. 25. Jan. 1791 d. 26. April 1849) og Louise Augusta f. Biørn. 
Han blev 1834 Student fra Sorø og i 1840 juridisk Kandidat samt
i 1843 Kancellist i Generalstabens Bureau. I 1846 erholdt han
Overkrigskommissærs Karakter samt blev 2. Fuldmægtig i nævnte
Bureau. Ved Krigens Udbrud 1848 ansattes han som Korpsintendant 
ved den aktive Armé, hvilken ansvarsfulde Stilling han røgtede 
med Dygtighed igjennem alle 3 Krigsaar. I Dec. 1848 overgik 
han til Krigsministeriet, i det hans Plads i 4. Expeditionskontor
under Armeens Intendantur forblev ubesat, saa længe han fungerede
som Korpsintendant. I 1851 blev han fungerende Kommitteret
under Armeens Intendantur og 2 Aar senere Chef for Armeens
Intendantur samt Generalkrigskommissær, hvornæst han i 1860
beordredes til at overvære Troppesamlingerne i Skaane i Kong Frederik 
VII's Følge. I Dec. 1863 blev han atter Chef for Korpsintendanturen 
ved den aktive Armé, hvilken Stilling han dog fratraadte 
i Maj 1864 for atter at stilles i Spidsen for Armeens Intendantur.
S. A. benaadedes han med Kommandørkorset af Danebrog. I 1866
ansattes han som Borgmester og Avktionsdirektør i Aarhus, fra
hvilken Stilling han entledigedes i 1885, i det han samtidig
udnævntes til Kammerherre. -- v. S., som 3. Okt. 1848 viedes til
Hanne Vilhelmine Cæcilie Barner (d. 1892), Datter af Kammerherre
Helmuth Gotthardt Barner-Carisius til Constantinsborgs
Fideikommis, døde 6. Febr. 1886.

Erslew, Forf. Lex.

<i>P. N. Nieuwenhuis.</i>

</chapter><chapter name="v. Schmieden, Lorentz Nicolai Kafen, 1733-1814, Vicelandkansler">
<b>
v. Schmieden, Lorentz Nicolai Kafen,</b> 1733-1814,
Vicelandkansler, født 5. Mai 1733, var Søn af Kjøbmand og
Forstander ved St. Petri Kirke i Kjøbenhavn Heinrich Kafen og
Rebecca f. Sommer, der efter denne sin første Mands Død (1739)
ægtede Kammerraad Georg Heinrich Johan v. Schmieden, som
med stor Omhu tog sig af sin Stifsøn. Denne undervistes fra 1745 i
Slesvig af senere Provst Chemnitz og blev 1750 immatrikuleret ved
Kjøbenhavns Universitet; 1752 blev han Volontær i tyske Kancelli,
studerede Historie og Statistik i Gøttingen (1753) og i Jena 
(1754-56) og udnævntes ved sin Hjemkomst til Sekretær ved
Overretten paa Gottorp. 1758 udvirkede Stiffaderen, at den unge
Kafen sammen med ham optoges i den danske Adelstand under
Navnet <i>v. Schmieden</i>. 1759 blev han Kancelliraad, 1768 virkelig
Overretsraad og Aaret efter Justitsraad. 1768-73 var han
Medlem af Likvidationskommissionen til Opgjørelsen af Huset Gottorps
Gjæld. 1774 blev han Etatsraad, 1778 Kammerherre og 1795 
Vicelandkansler i Slesvig. 1801 blev Krück (IX, 571) foretrukket for
ham ved Besættelsen af Landkanslerposten, og v. S. udnævntes til
Amtmand over Hütten og Stapelholm med Bibeholdelse af sine
Funktioner ved Landretten. 1803 blev han hvid Ridder. 1809
nedlagde han sin Amtmandspost og døde 1. Nov. 1814. Han
ægtede 1765 Friedrike Sophie Piper (f. 8. Juni 1741 i Tønder, f 4.
Okt. 1823 i Slesvig), Datter af Etatsraad Anton Friedrich P. til
Hohenlied og Ida Birgitte f. Voltelen.

O. Mallings Saml. af Danebrogsridderes Biografier (Rigsark.).

<i>Louis Bobé.</i>

</chapter><chapter name="Schmiegelow, Ernst Carl, f. 1856, Læge">

<b>Schmiegelow, Ernst Carl,</b> f. 1856, Læge, er en Søn af
Skibskapitajn Christian Carl Ernst S. og Marie Dorothea f. Skeel.
Han fødtes i Rønne 13. Okt. 1856, blev 1873 Student fra det v.
Westenske Institut i Kjøbenhavn, tog Lægeexamen 1879 og kastede
sig over anatomiske Studier, hvoraf fremgik hans Doktordisputats
(1882). Derefter studerede han i Udlandet Øre-, Næse- og
Halssygdomme og oprettede 1883 en Klinik for disse Sygdomme,
ligesom han samtidig paa Kommunehospitalet, hvor han fungerede som
Kandidat, fik oprettet en Poliklinik. 1884 overtog han som en af
Stifterne af Poliklinikken for ubemidlede Lægestillingen ved den
indrettede Afdeling for Øre-, Næse- og Halssygdomme. Fra 1887
var han Medredaktør af «Medicinsk Aarsskrifb for sin Specialitets
Vedkommende og blev ogsaa Medarbejder ved flere udenlandske
Specialtidsskrifter. 1898 udnævntes han til Leder af den
nyoprettede otolaryngologiske Klinik paa Frederiks Hospital. Foruden
talrige Tidsskriftsafhandlinger paa sin Specialitets Omraade har han
publiceret som særskilte Skrifter: «Den kroniske Mellemøresuppuration» 
(1886), «Asthma i dens Forhold til Næsesygdomme» (1889)
og «Ørets Sygdomme, fremstillede for Læger og studerende» (1893;
2. forøg. Udg. 1900). -- 1884 ægtede han Dagmar Marie Ohlsen,
Datter af Konsul, Proprietær Lauritz Christian O.

Carøe og Selmer, Den danske Lægestand, 6. Udg.

<i>Jul. Petersen.</i>

</chapter><chapter name="Schmiegelow, Ernst Carl August, 1826-88, Malermester">

<b>Schmiegelow, Ernst Carl August,</b> 1826-88, Malermester,
er født 27. Febr. 1826 paa Fuirendal; hans Fader, Joachim
Friedrich S. (f 1830), var Læge paa Holsteinborg, Moderen var
Annemathea Edebolt f. Bødtker. Efter sin Konfirmation blev S. sat i
Malerlære i Kjøbenhavn. 1846 blev han Svend, og nu gik det til
Udlandet; men i 1848 kom han fra Wien tilbage for som frivillig
at deltage i den udbrudte Krig. 1853 etablerede han sig som 
Malermester i Kjøbenhavn, indtil 1861 i Kompagni med A. F. Dahl,
men derpaa alene, og hans Forretning, der lededes med kunstnerisk
Sans, blev hurtig en af Kjøbenhavns største. 1872 blev han
Medlem af Malerlavets Repræsentantskab, og her gjennemførte han 1885
en for Lavets Svende gjældende Alderdomsforsørgelses- og Hjælpefond, 
der des værre kun fik kort Levetid. 1874 blev han Medlem
af Industriforeningens Bestyrelse, 1879 delegeret i Fællesrepræsentationen 
for dansk Industri og Haandværk, 1881 delegeret i det tekniske 
Selskabs Bestyrelse, 1882 Borgerrepræsentant og 1883 Formand
for Sønderjysk Samfund. For bedre at kunne røgte sine offentlige
Hverv forenede han i 1884 sin Forretning med Malermester C.
Møllmanns, og i Begyndelsen af 1888 overtog denne sidste
selvstændig de samlede Forretninger. I Komitéen for den nordiske
Udstilling i Kjøbenhavn 1888 virkede S. endelig med Iver som
Formand for Byggeudvalget, men inden den aabnedes, blev han
syg, og 4. Sept. 1888 døde han. -- 4. Juni 1858 havde han ægtet
Thecla Saurbrey (f. 25. Nov. 1828), Datter af Oberstlieutenant Niels
Gottfred S. og Elisabeth Waldeline f. Sebbelow.

C. Nyrop, Malermester E. S. (1889).
Illustr. Tid. XXXII, 539.

<I>C. Nyrop.</i>

</chapter><chapter name="Schnabel, Bernhard, 1691-1754, Rektor">

<b>Schnabel, Bernhard,</b> 1691-1754, Rektor, blev født 17. Febr. 
1691 i Vemmelev (ved Slagelse), hvor hans Fader, Provst, Mag.
Rasmus S. (d. 1727), var Sognepræst. 1707 blev han Student fra
Slagelse og tog 3 Aar efter Attestats. 1712-14 var han Alumn
paa Elers' Kollegium og var en meget benyttet Manuduktør. 1714
tiltraadte han en 2 Aars Udenlandsrejse. I Paris disputerede han
1715 i Holbergs Paahør med en katholsk Pater (jvfr. Athene,
Sept. 1813, S. 211 ff.). Hjemkommen blev den nye Udgave af
Svanes Oversættelse af det garnle Testamente gjennemset og rettet
af ham (H. Gram havde gjennemgaaet Oversættelsen af det nye
Testamente); hele den nye reviderede Bibeloversættelse udkom 1719.
Aaret i Forvejen havde han efter Biskop Worms Indstilling faaet
Rektorembedet i Kjøge. 1722 blev han Magister, 1726 Rektor i
Roskilde og virkede her i 28 Aar til sin Død, 27. Maj 1754. Han
havde i de 2 sidste Aar sin ndfr. anførte Søn Christian S.
adjungeret i Embedet. 1753 udgav han M. Wøldikes dogmatiske
Lærebog («Compendium theologiæ theticæ») med Oplysninger og
polemiske Anmærkninger; den udkom paa ny (1756) efter hans
Redaktion efter hans Død og blev i sin Tid stærkt benyttet i Skolerne. 

En paabegyndt dansk Oversættelse af Ovids «Forvandlinger» naaede
han ikke at fuldføre. Om hans Dygtighed som Rektor tør næppe
tvivles. En af hans Disciple (Es. Fleischer) kalder ham en
«ulignelig Skolemand, brav Lærer og mod sine Disciple kjærlig Lærer».
Rektor S. N. J. Bloch har i Nyt hist. Tidsskr. V, 467 ff. med Varme
hævdet denne hans Ros. -- 1725 havde han ægtet Sophie
Rasmussen (d. 1752), en Borgmesterdatter fra Kjøge. Konferensraad
C. F. Rottbøll (XIV, 379) var hans Svigersøn.

J. C. Saxtorf, Memoria Schnabeliorum (Roskilde Skoleprogr. 1768). 
(J. Lorck,) Fortges. Nachrichten von dem Zustande der Wissenschaften I, 467 ff.
Bloch, Roskilde Domskoles Hist. I, 63 f.

<i>A. Jantzen.</i>

</chapter><chapter name="Schnabel, Christian, 1728-60, Orientalist og Skolemand">

<b>Schnabel, Christian,</b> 1728-60, Orientalist og Skolemand,
er Søn af fornævnte Rektor B. S. og født 5. (ell. 6.?) Juli 1728
i Roskilde, blev 1745 Student og 1748 Magister, hvorefter han blev
ansat som Hører ved Roskilde Kathedralskole. 1749-51 foretog
han en Stuedierejse i Frankrig, Tyskland og Holland; efter sin
Hjemkomst overtog han igjen sin Lærervirksomhed og blev 1754
Rektor i Roskilde. E. Fleischer omtaler hans Lærdom og
Nidkjærhed, men tillige hans Pirrelighed og utidige, for Hørerne
stødende Myndighedshaanblhævelse over for disse og undskylder den
med hans svækkede Helbred. Han døde 16. Nov. 1760. Siden
1747 hørte han til den kjøbenhavnske Brødremenighed. Han har
udgivet -- med latinsk Oversættelse og Noter -- «Epistolæ
qvædam et particula prima Agrumiæ ejusqve commentariorum» (1755)
samt «Continuatio Agrumiæ» (1756). «Agrumia» er en arabisk
Grammatik, Grundlag for S.s Udgave er et Pariser-Haandskrift.

Bloch, Roskilde Domskoles Hist. I, 65 f.; II, 64 ff. 
Kirkehist. Saml. 4. R. V, 604 f. 
Nyerup, Lit. Lex.

<i>J. C. Jacobsen.</i>

</chapter><chapter name="Schnabel, Marcus, 1744-80, Præst">

<b>Schnabel, Marcus,</b> 1744-80, Præst, er født 21. Juni 1744 af 
Forældrene Poul S., Provst og Sognepræst til Ulvik (f. 1705  d. 1792), 
og Maren Preus Antoniusdatter f. Kjerulf (d. 1753). Han deponerede
1762 fra Bergens Skole, lagde sig efter Mathematik og Naturvidenskab 
og tog Attestats 1766, blev 1771 personel Kapellan hos
Faderen og 1778 resid. Kapellan til Lier, hvor han døde 5. Juni
1780. Han var en meget begavet Mand med udprægede litterære
Interesser. Som Kapellan hos Faderen gjorde han en Rejse op til
Hans Strøm, der satte megen Pris paa ham og efter hans Død
udgav hans «Udkast til en Beskrivelse over Hardanger» (1781).
Det er rigest i naturhistorisk Henseende, men indeholder tillige 
mange historiske Oplysninger fra ældre og nyere Tid. Megen Tid
anvendte han paa at afskrive gamle Skindbreve, og det er vel
disse, som ledede ham til at forfatte en «Prøve paa, hvorvidt det
gamle norske Sprog endnu er til i det hardangerske Bondemaal».
Foruden dette har han leveret en Fortsættelse af Miltzows
«Presbyterologia Vos-Hardangriana», affattet med stor Nøjagtighed. Han
vilde sikkerlig have udrettet meget, om et længere Liv havde været
ham forundt. Gift 1778 med Edle Johanne Margrethe Saabye (f.
1751 d. 1835), Datter af Jørgen Nielsen S. (f. 1707 d. 1767),
Sognepræst til Aagerup, og Petronelle f. Egede (f. 1716 d. 1805), Hans
E.s Datter.

M. Schnabel, Beskriv, ov. Hardanger. 
Lampe, Bergens Stifts Biskoper og Prester I, 412. 416. 

<i>D. Thrap.</i>

</chapter><chapter name="Schnack, Johan Gustav Frederik, f. 1839, Officer, Krigsminister">

<b>Schnack, Johan Gustav Frederik,</b> f. 1839, Officer, Krigsminister. 
G. S. er født 14. Dec, 1839 paa Gaarden Mallingsminde
i Holbæk Amt, som ejedes af hans Fader, Otto Diderik S.; hans
Moder hed Sophie Elisabeth f. Hellmers. Efter at have gjennemgaaet 
Sorø Akademi blev han Student 1858 og kom 1861 paa den
kongl. militære Højskole, hvorefter han i 1863 blev Sekondlieutenant 
i Artilleriet med Aldersorden fra 1861. Under Krigen 1864
gjorde han Tjeneste ved 2. Fæstningskompagni i Fredericia, medens
han senere var ansat ved 1. Batteri. Ved den endelige Afgang
fra Højskolen i 1866 kom S. til 1. Artilleriregiment og blev, efter
i 1867 at være avanceret til Premierlieutenant, s. A. ansat ved
Artilleristaben, i det han blev Medlem af Kommissionen for
Skydning med riflet Skyts og fra 1868-72 var virksom i Forsøgskommissionen. 
Fra 1872-75 var han ved 1. Artilleribataillon og kom
derefter til 1. Artilleriregiment. I 1874 blev han ansat som Lærer
i teknisk Mekanik ved Officersskolens ældste Klasse og fik 1876
tillige Ansættelse som Lærer i Teknologi og Maskinlære for den
samme Klasse, hvilke Stillinger han beklædte til 1882. Udnævnt
til Kapitajn og Chef for 10. (senere for 5.) Batteri i 1879 blev han
tillige Medlem af flere Kommissioner under Artilleriet, Formand i
1. Artilleriregiments Mønstringskommission og fra 1883 Medlem af
Artillerikomitéen, medens han i 1885 sendtes til Østerrig for at
overvære Troppemanøvrer i Bøhmen og fra 1882-84 var Forstander 
for Artilleriets Skydeskole.

I 1886 udnævntes S. til Chef for Krigsministeriets 2. Departement 
og udfoldede i denne Stilling en betydelig Virksomhed, bl. a. 


under de Overvejelser og Arbejder, der stode i Forbindelse med
Kjøbenhavns Befæstning, ligesom han som Krigsministeriets delegerede 
indtraadte i den under Ministeriet for Kirke- og Undervisningsvæsenet 
nedsatte Kommission til Udarbejdelse af Forslag til
Ordningen af Forholdet mellem Staten og Kjøbenhavns Kommune
med Hensyn til Byens Fælleder samt om Afgivelse af Grund til et
nyt Frederiks Hospital og til Overvejelse og Undersøgelse af de
Spørgsmaal, der angik Iværksættelsen af forskjellige fra Regeringens
Side paatænkte Byggeforetagender (Frederiks Hospital og Kaserner
for Gardehusarregimentet og Ingeniørregimentet). Som Departementschef 
udnævntes han i 1889 til Oberstlieutenant og i 1895 til Oberst.

25. April 1896 afløste S. Generallieutenant Thomsen som Krigsminister 
i Ministeriet Reedtz-Thott og virkede som saadan, indtil
dette Ministerium 23. Maj 1897 trak sig tilbage. Det var lykkedes
ham at gjennemføre Loven af 22. Marts 1897 om Ordningen af
Hærens Forplejningskorps. I Jan. 1898 blev S. ansat som Chef
for 1. Artilleriregiment, og han deltog fra Maj til Juli 1899 som
den danske Regerings militære delegerede i Fredskonferencen i
Haag. Kort efter Hjemkomsten her fra udnævntes han atter til
Krigsminister (28. Avg.), i Ministeriet Hørring, og overgik efter dets
Afgang i April 1900 i samme Egenskab i Ministeriet Sehested; som
saadan gjennemførte han Loven af 7. April 1900 om Opførelsen af
et Epidemihospital for Hær og Flaade i Kjøbenhavn, og s. A.
udnævntes han til Generalmajor.

S., som i 1892 blev Kommandør af Danebrog af 2. og i 1897
af 1. Grad, har i sine Lieutenantsdage oversat flere af Fritz Reuters
Romaner paa Dansk, ligesom han ogsaa har været Medlem af
Bestyrelsen for Kolind Sunds Aktieforetagende. -- 29. Maj 1867 blev
han gift med Julie Louise Clara Tenge, Datter af Præsident
Christian T. i den storhertugelig oldenborgske Appellationsret. Efter
hendes Død, 5. April 1876, blev han 30. Sept. 1880 gift med
Mathilde Elise Henriette Groningen, Datter af Dr. med. Carl G. i 
Brahe (Storhertugdømmet Oldenborg).

Illustr. Tid. XXXVII, Nr. 31.

<i>P. N. Nieuwenhuis,</i>

</chapter><chapter name="Schneekloth, Hans, 1812-82, Skolemand">

<b>Schneekloth, Hans,</b> 1812-82, Skolemand, blev født 19. Juni 
1812 i Mühbrock, Bordesholm Amt i Holsten. Han var Søn af
Indsidder Claus Schaatbøll og Margarethe f. Ruser. Hjemmet var 
fattigt, saa at S. som Dreng maatte vogte. Efter en kort Forberedelse 
hos en Landsbylærer var han i 3 Aar Hjælpe- og Huslærer
paa Godset Rantzau, inden han kom paa Tønder Seminarium, hvorfra 
han dimitteredes 1835. S. A. blev han efter en kort Ansættelse
i Oldeslo Lærer ved Petri Drengeskole i Kjøbenhavn, hvor hele
Undervisningen skete paa Tysk. Siden fik han Timer ved Friis'
og fra 1846 udelukkende ved Mariboes Realskole. 1854 oprettede
S. en Realskole paa Vesterbro med Cand.
theol. F. A. Milo (f. 7. Sept. 1820 d. 8. Juni 1884) som Medbestyrer. 
1856 flyttede Skolen ind i sin egen Bygning paa Frederiksberg, 
udvidedes Aaret efter til lærd Skole, og som «Latin- og
Realskolen paa Værnedamsvejen» erhvervede den sig et anset Navn.
S., der 1879 blev titulær Professor, døde 11. Dec. 1882.

Under Paavirkning af de nationale Brydninger i 40erne gjorde
S. Overgangen fra tysk til dansk Sprog og Tænkemaade. Med sin
Begejstring for Skolen og sin betydelige pædagogiske Indsigt, noget
ensidig præget af Pestalozzis Tanker, blev S. en af de dygtigste
Førere i Pressen og paa Møder for Bevægelserne i vor Skoleverden
ved Aarhundredets Midte og udgav 1850-56 det ypperlige
Tidsskrift «Skolens Reform» sammen med Milo og F. C. Christens.
Han vilde emancipere Skolen fra Kirke og Stat og i vidt Omfang
hævde Forældrenes Ret til at sørge for deres Børns Undervisning.
S. var en udmærket Elementarlærer, der ved sin faste Karakter og
sin opdragende Undervisning havde stor Indflydelse paa Eleverne.
Som Skolebestyrer vidste han at give Lærerpersonalet og Skolen
sit ejendommelige Præg og lagde megen Vægt paa Overensstemmelse 
med Hjemmet. Hertil sigtede ogsaa hans fyldige «Meddelelser» 
fra Skolen, begyndte 1854 og fortsatte fra 1859 under Titel
«Hjemmet og Skolen». Som Medlem af Frederiksberg Skolekommission 
1858-68 lagde han Grunden til Organisationen af denne
Kommunes Skolevæsen. Han udgav flere Skolebøger, af hvilke
hans Regnebøger brøde nye Baner ved at overføre de Pestalozziske
Grundsætninger om anskuelig Undervisning paa dette Omraade. --
Ægtede 1. (21. Okt. 1837) Amalie Charlotte Wenzel (f. 25. Juni 1808
d. 11. Maj 1839), 2. (22. Maj 1841) Marie Emilie Hansen (f. 17. Avg.
1820 d. 28. Sept. 1858), 3. (3. Marts 1860) Nicoline Lund (f. 3.
Marts 1842).

Erslew, Forf. Lex. 
Medd. om S.s Latin- og Realskole 1883 og 84. 
J. Larsen, Bidrag t. d. danske Folkeskoles Hist. 1818-98.

<i>Joakim Larsen.</i>
</chapter>

<chapter name="Schneider, August William, f. 1831, Bureauchef">

<b>Schneider, August William,</b> f. 1831, Bureauchef, Søn af
Kapitajn i Marinen Johan George S. (f. 4. Nov. 1795 d. 6. Jan.
1848) og Louise Caroline Margrethe f. Liebe (f. 27. Juli 1797 d. 23.
Juni 1874). Han er født i Kjøbenhavn 11. Avg. 1831 og blev Kadet
1845; som saadan var han i Krigsaaret 1848 udkommanderet med
Korvetten «Flora», fra hvilken han var med til Opbringelsen af en
Snes tyske Koffardiskibe; 1849 gjorde han Tjeneste i Fregatten
«Gefion», deltog i Ekernførdeaffæren (1849) og var derefter 5
Maaneder i tysk Krigsfangenskab. 1852 blev han Sekondlieutenant,
gjorde derefter et Togt til Sydamerika, f6r til Koffardis et Aars
Tid, men afgik allerede 1858 for at overtage Stillingen som kongl.
Skibsmaaler i Kjøbenhavn, en Stilling, der i Aarenes Løb er bleven
betydelig udvidet, og som han har bibeholdt lige siden samt
beklædt med fremragende Dygtighed. 1867 udnævntes S. til Chef
for «Hovedkontoret for Skibes Maaling og Registrering» og 1894
til Chef for det i Følge Loven af 1. April 1892 oprettede
«Registrerings- og Skibsmaalingsbureau». S.s Virksomhed har sat 
sig mange Spor, i det han i Forbindelse med sit Embede har
udarbejdet en Mængde Regler, Vejledninger og Oplysninger for den
danske Skibsfart, saaledes 1865 et Udkast til Lov om Skibes Maaling 
og Registrering, 1878 en engelsk Afhandling om et internationalt
Maalesystem, 1881 «International Signalbog», 1887 et Memorandum
om internationale Søfartsforhold. 1889 sendtes han som Danmarks
delegerede til den i Washington afholdte internationale maritime
Konference og forfattede Aaret efter en Redegjørelse for dennes
Forslag. 1890-91 var han Medlem af en Kommission, der udarbejdede 
et nyt Udkast til internationale Søvejsregler; 1899-1900
overtog han Ledelsen af Arbejderne ved den særlige Registrering
af Kattegats- og Østersø-Fiskerfartøjerne; desuden har han 1883-99
dels udgivet den officielle danske Skibsliste, dels 6 Aargange af
«Dansk Søulykkestatistik».

Under sin lange Embedsvirksomhed har S. bestandig vist sig
at staa paa Højden med Tidens Fordringer i teknisk og videnskabelig 
Henseende, ja han har endog ved flere Lejligheder vist
sig som en Foregangsmand, hvis Tanker og Anskuelser have vundet
frem blandt de store søfarende Nationers Avtoriteter; han har
derfor ogsaa saa vel indenlands som udenlands vundet fortjent
Paaskjønnelse (Kommandørkorset af Danebrog 1892, Fortjenstmedaillen
i Guld 1897), om det end ikke er lykkedes ham at faa alle de 
ved Washington-Kongressen fremkomne Søfartsforhold saaledes
ordnede her hjemme, som det kunde ønskes.

<i>C. With.</i>

</chapter><chapter name="Schneider, Christoffer, --1680--, Medaillør">

<b>Schneider, Christoffer,</b> --1680--, Medaillør. Han skal 
have arbejdet her i Landet fra 1670--o. 1700, dog ere hans første
signerede Medailler fra 1676. Han har udført (stukket) en Række
Medailler i Anledning af Sejrene i den skaanske Krig, den
paafølgende Fred og Ulrikke Eleonoras Forbindelse med Carl XI,
desuden enkelte Medailler for private. Til hans teknisk fortrinligste
hører den store Medaille -- den største her i Landet slagne -- i
Anledning af Niels Juels Sejer i Kjøge Bugt (1677). Hans bedste
Portræt er vel Niels Juels Hoftebillede; ellers
ere hans Portrætter gjærne lidt bløde og udsvømmende i  Behandlingen, 
dog ere Medaillerne fra hans bedste Tid omhyggelig --
til Dels virtuosmæssig -- gjennemførte. Ejendommelig for ham
er en Række nydelig behandlede Landskabsbilleder paa hans
Medailler (Helsingborg med Udsigt over Sundet til Kronborg og
Helsingør; Rygen svømmende i Østersøen, Fastlandet i Baggrunden
osv.). Hans Medailler fra Soerne og Qoerne ere allerede svagere i
Behandlingen end de tidligere, dog er Medaillen for Fæstningen
Christiansøs Anlæggelse (1684) endnu et virtuosmæssigt Arbejde.
Hans seneste betegnede Medaille, for Kronprins Frederiks
førstefødte Søns Død (1698), turde vidne om legemlig Affældighed.

Weilbach, Nyt Kunstnerlex.                                                        

<i>F. Beckett.</i>

</chapter><chapter name="Schneider, Gottfried, 1618-69, gottorpsk Raad,">

<b>Schneider, Gottfried,</b> 1618-69, gottorpsk Raad, fødtes 12. 
Dec. 1618 i Bitterfeld i Sachsen og var Søn af kursachsisk
Amtsskriver Michael S. og Marie Reuter. 1638-43 studerede han Jura
i Leipzig, Wittenberg og Leiden, berejste derefter Holland,
Frankrig, England og Danmark, hvor han i Roskilde besøgte en
Slægtning. 1647 blev han Dr. jur. i Wittenberg og udnævntes s. A. til
Advokat ved Hofretten sammesteds. Her tilbød man ogsaa S. et
Professorat i Retsvidenskab, men han foretrak at træde i gottorpsk
Tjeneste som Hof- og Kancelliraad 1652 og sendtes s. A. til
Rigsdagen i Regensburg. S. døde 28. Marts 1669. Han var 2 Gange
gift: 1. (26. Febr. 1655 i Slesvig) med Margrethe Wasmer (f. 16.
Jan. 1637 i Itzeho, d. 3. Marts 1656 i Slesvig), Datter af
Raadmand Bendix W. i Itzeho og Margrethe Kielman; 2. (5. Maj 1658)
med Anna Boye, der overlevede ham.

B. Martini, Ligprædikener ov. G. S. (1669) og Hustru Margrethe (1656). 
Moller, Cimbria lit. II. 

<i>Louis Bobé.</i>
</chapter>

<chapter name="Schneider, Johan Ludvig, 1809-70, Skuespiller">

<b>Schneider, Johan Ludvig,</b> 1809-70, Skuespiller. 
S., der var Søn af Slagtermester Chr. Ludv. S. (d. 1857) og Johanne Marie
f. Møller (d. 1850), fødtes 6. Febr. 1809 i Kjøbenhavn, antoges 1830
som Korsanger ved det kongl. Theater, debuterede 15. Okt. 1832
som Ferrant i «Slottet Montenero», ansattes 1835 som
Prøveskuespiller og udnævntes 1838 til kongl. Skuespiller; 28. Dec. 1868
ramtes han under Udførelsen af Lange i «Soldaterløjer» af en
Hjærnelammelse, tog sin Afsked ved Theateraarets Udgang og døde
30. Dec. 1870 i Kjøbenhavn. S. fik ved sin Flid og Paapasselighed 
et omfattende Repertoire saa vel i Operaen, hvor han med
solid Dygtighed udførte flere større Partier, som i Skuespillet, hvor
han dog kun i enkelte Roller, fornemmelig den seje Smeddes vend
Chr. Madsen i «Gjenboerne», hævede sig over Brugbarhedens
Standpunkt; ved Siden af denne Virksomhed røgtede S. i nogle Aar
(1845-49) Regissørgjerningen. I sin Fritid syslede han med
Malerkunsten og udstillede flere Gange Landskabsmalerier. S. ægtede
11. Nov. 1840 Laurentine Helene Meden (f. 1809 d. 1883), Datter af
Sognepræst Andreas Peter M. (XI, 209).

Overskou, Den danske Skueplads V-VII.
Weilbach, Nyt Kunstnerlex.

<i>Arthur Aumont.</i>

</chapter><chapter name="Schneider, Josephine, 1820-87, Filanthrop">

<b>Schneider, Josephine,</b> 1820-87, Filanthrop. Selv omtalte 
hun aldrig sin Afstamning, og der foreligger ingen Oplysninger
herom. Til sit 12.-14. Aar blev hun opdragen i Hellebæk og
rejste da til Udlandet, hvor hun færdedes meget i højerestillede
Kredse. Særlig var hun fortrolig med tysk Litteratur og Kunst.
Alle Vegne vilde hun lære Almuebefolkningens Liv at kjende og
besøgte næsten alle filanthropiske Anstalter i Tyskland, Østerrig
og Ungarn. I Begyndelsen af 60erne tog hun Ophold i Kjøbenhavn, 
hvor hun kastede sig over Arbejdet med denne Bys laveste
Befolkning; til Stadighed færdedes hun i den daværende «Peder
Madsens Gang», hvor hun anstrængte sig for at rejse faldne
Kvinder og tage sig af hjælpeløse Børn. Hun søgte Hospitalerne for
at støtte baade smaa og store, stiftede en Konfirmationsforening
paa Frederiksberg og tog i øvrigt Del i det Arbejde, som
«Hjælpeforeningen for kvindelige Haandarbejdere af 1867» krævede; snart
knyttedes hun til «Plejeforeningen for Frederiksberg og Vesterbro»
og var i en Snes Aar dennes Forstanderinde. Hendes Kjærlighed
til forladte Børn bragte hende til at tage Saadanne i Pleje, og
snart havde hun 14 i sit eget Hjem; at dette ikke kunde rumme 
alle de mange andre, hun ønskede at tage sig af, bevirkede
Oprettelsen af «Børnehjemmet paa Wodroffsvej» 1874. Først boede
det til Leje; men ved forskjellige Indsamlinger og Legater blev der
rejst en Bygning, indrettet til at kunne optage 200 Børn. 8. Nov.
1885 toges denne i Brug, og Frk. S. blev dens Forstanderinde.
Foruden at hun ofrede meget af sin betydelige Formue paa
Børnehjemmets Fremme, lykkedes det hende i de 12 l/2 Aar, hun var
dets Leder, at faa indsamlet over 1/4 Mill. Kr. dertil. Alt
styredes uden Love, kun efter hendes Erfaring og Plan, og det vides
ikke, at et eneste af de Børn, der ere udgaaede fra dette Hjem,
er kommet paa Afveje. Hun var som skabt til Styrer. Hun hørte
til de store Aander med Overlegenhed og Fordomsfrihed,
forbavsende psykologisk Sans og en Jærnvilje, som altid var i det 
godes Tjeneste. I sine senere Aar erhvervede hun ved sine egne Midler
en Landejendom ved Smidstrup, hvor hendes Plejebørn om Sommeren 
kunde tumle sig i frisk Luft og uddannes til praktisk Gjerning.
Kort før sin Død kjøbte hun i samme Øjemed Gilbjærggaard ved
Gilleleje, hvor der i Følge en Bestemmelse i hendes Testamente
blev opført en Sommerbolig for Børnene og indrettet en praktisk
Uddannelsesskole for konfirmerede Piger fra Hjemmet paa
Wodroffsvej. Gaarden i Smidstrup blev saa solgt, og Kapitalen, som kom
ind derfor, blev et Legat for Moderstiftelsen. Frk. S. døde 25.
Juni 1887, og da overtoge Kongen og Dronningen Protektoratet for
hendes Stiftelse.

Illustr. Tid. XXVIII, Nr. 40. 
Beretn. om Børnehjemmet paa Wodroffsvej 1889 og 1899. 

<i>Nic. Bøgh.</i>

</chapter><chapter name="Schnell, Betty Mathilde, s. Hennings (VII, 345).">

<b>Schnell, Betty Mathilde,</b> s. Hennings (VII, 345).

</chapter><chapter name="Schnell, Claus Jørgen (ell. Jørgensen), 1702-83, Officer">

<b>Schnell, Claus Jørgen</b> (ell. Jørgensen), 1702-83, Officer,
Søn af Foged i Thelemarken Jørgen S., hvis Slægt stammede fra
Haderslev, og Magdalene Matthisdatter, var født i Christiania 5.
April 1702. Han blev Fændrik ved 2. bergenhusiske Regiment
1719, Sekondlieutenant reforme i Livgarden til Fods 1722,
Premierlieutenant 1728, forlod Livgarden, da han 1735 blev Kapitajn 
og Kompagnichef ved 2. vesterlenske Regiment, fik s. A. Majors
Karakter, blev 1737 forsat til 2. akershusiske og Aaret efter til
slesvigske nationale Regiment; Oberstlieutenant 1746 (Anciennitet 1743),
forsat til møenske gevorbne Regiment 1747, Obersts Karakter 1751
(Anciennitet fra 1750), Chef for 2. smaalenske Regiment 1760,
Generalmajor 1761 og s. A. Chef for nordenfjældske gevorbne 

Infanteriregiment, 1. Deputeret i Generalitets- og Kommissariatskollegiet i
Christiania fra dettes Oprettelse i 1767. Da der i Aarene 1767-72
ikke var udnævnt nogen kommanderende General i Norge, udførte
nævnte Kollegium i disse Aar den kommanderende Generals
Forretninger. S. blev Ridder af Danebrog 1768 og Generallieutenant
1772, var fra 1777 fritaget for at føre Kommandoen over sit
Regiment, for hvilket H. J. H. Hesselberg (VII, 430) senere gjorde
Tjeneste som Kommandør. S. forblev dog staaende som
Regimentets Chef til 1781 og beholdt Chefsgagen til sin Død, der
indtraf i Christiania 9. Marts 1783.

S. var 2 Gange gift: 1. (1741) med Sophie Margrethe f.
Reventlow (d. 1748), Datter af Oberstlieutenant, Hofmester paa
Glücksborg Engel Christoph R.; 2. (1750) med Hedevig Margrethe
f. Müller (f. 1722 d. 1779), Datter af Major Christian Carl M. til
Tyrrestrup.

Anker, Biogr. Data om norske Generalspersoner.

<i>C. O. Munthe.</i>

</chapter><chapter name="Schnell, Johan,(1482), s. Snell.">

<b>Schnell, Johan,</b> (1482), s. Snell.

</chapter><chapter name="v. Schnitter, Michael Christopher, 1662-1738, Officer">

<b>v. Schnitter, Michael Christopher,</b> 1662-1738, Officer.
Stamfaderen til den Schnitterske Familie blev ophøjet i den tyske
Rigsadelstand af Kejser Carl V. M. C. var Søn af kurfyrstelig
brandenborgsk «Oberhauptmann» over Artilleriet i Minden
Onophrius v. S. (f. 1620) og Margaretha v. Tessin. Han hørte til en
Slægt, der gjennem flere Led havde viet sig til den militære Stand,,
og tilbragte selv sin Ungdom med krigersk Færd paa forskjellige
Krigsskuepladser i Evropa. Som Fændrik i Østerrigsk Tjeneste
overværede han 1683 Tyrkernes Belejring af Wien og tog et Grundrids
af de omfattende Belejringsarbejder, som han forelagde Kejser
Leopold I. Senere toges han i Tjeneste af Kurfyrst Frederik III af
Brandenborg som Lieutenant ved det ungholstenske Infanteriregiment 
og blev kort efter Kapitajn. Han deltog med de brandenborgske 
Tropper som Overkvartermester i Kampene i Ungarn og
som Overingeniør i Belejringen af Ofen 1686. Under Hertug Carl
IV Leopold af Lothringen var han paa Østerrigsk Side med ved
Erobringen af Mainz 1689 sammen med sin ældste Broder. Han
deltog dernæst i hele den flanderske og brabantske Krig, i de 3
sidste Kampagner som Generalkvartermester ved de danske Tropper, 
indtil Freden blev sluttet med Frankrig i Rijswijk 1697. Efter
Krigen drog han med den danske General en chef, Hertug 
Ferdinand Vilhelm af Württemberg, til Kjøbenhavn og blev paa dennes
Anbefaling tagen i dansk Krigstjeneste.

Han udnævntes nemlig til Generalkvartermester-Lieutenant ved
den holstenske Fortifikationsetat 1698 og s. A. til Oberstlieutenant
af Infanteriet. Ved den svenske Konge Carl XII's Landgang paa
Sjælland 1700 udkastede han en Plan til en Forstærkning af
Kjøbenhavns Befæstning ved Feltværker, som vedtoges og strax
iværksattes. 1701 udnævntes han til Oberst og Kommandant i
Rensborg, i hvilken Stilling han 1710 forfremmedes til Brigadér. Ved
Udgangen af 1712 forsattes han til Kronborg som Kommandant,
og han udnævntes Aaret efter til Generalmajor af Infanteriet. I
de 12 Aar, han beklædte Kommandantposten paa Kronborg,
arbejdede han med Iver paa Fæstningens Forbedring, men hemmedes
i sin Virksomhed ved den ringe Støtte, han fandt hos Landetatens 
Generalkommissariat, hvortil hans herskesyge og bydende
Karakter, som ingen Modstand taalte, var Grunden. Af samme
Aarsag stod han ogsaa paa en spændt Fod med Helsingørs Magistrat.
1725 erholdt han Afsked fra sin militære Stilling, og han døde 1738.

S. ægtede 1702 Eleonora Christiana v. Qualen, Datter af
Hofmarskal ved det fyrstelig biskoppelige Hof i Eutin Otto v. Q. og
Maria Friederica Wetzel v. Marsilien.

Tychsen, Fortifikations-Etaterne og Ingenieurkorpset 1684-1893, 
Arnho tz, Cronborg Slots og Fæstnings Hist. S. 19 ff. 
Bidrag t. den store nord. Krigs Hist., udg. af Generalstaben, 1, 450. 505. 

<i>V. E. Tychsen.</i>

</chapter><chapter name="Scholl, Anna Regina, s. Tychsen.">

<b>Scholl, Anna Regina,</b> s. Tychsen.

</chapter><chapter name="Scholten, Henrik, 1677-1750, Officer">

<b>Scholten, Henrik,</b> 1677-1750, Officer, nedennævnte General 
Jobst S.s Søn af 1. Ægteskab, var født 3. Nov. 1677, vistnok i
Danmark. Han blev 1695 Fændrik ved Prins Georgs Regiment,
1697 Sekondlieutenant, 1700 Premierlieutenant, 1701 Kapitajn, 1704
forsat til Garden, 1710 Major, 1712 Oberstlieutenant, 1714 Oberst
for fynske nationale Regiment, 1715 for Prins Georgs, 1716 for
fynske hvervede (til 1734), 1723 Generalmajor, 1731 tillige
Drabanthauptmand (til 1740), 1734 Chef for holstenske Regiment (til 1736)
og Generallieutenant, 1736 Kommandant i Rensborg, 1740 i Kjøbenhavn, 
1742 virkelig General, 1749 Chef for laalandske Regiment,
som han i Forbindelse med Kommandantskabet beholdt til sin
Død, 31. Juli 1750; Ridder af Danebrog 1729, af Elefanten 1749.

S. steg altsaa til de højeste Værdigheder og har vistnok i det
hele været en dygtig og anset Mand; men han hører ikke til dem, 

hvis Navn i fremtrædende Grad er knyttet til mindeværdige
Begivenheder i Krig eller Fred. Som ung tog han med de danske
Hjælpetropper 1701-14 Del i den spanske Arvefølgekrig og var med
ved de berømteste Slag og Belejringer (saaret ved Malplaquet 1709),
ligesom han senere tog [Del i den store nordiske Krigs sidste
Felttog i Pommern og Norge. 1734-36, under den polske Tronfølgekrig, 
var han atter kommanderet til Udlandet med et dansk Hjælpekorps, 
og da dettes Chef, General Mørn er, blev kaldt hjem, førte
S. og Generallieutenant Amthor Korpset tilbage til Danmark. 1743
fik han Overbefalingen over det Korps, som blev mobiliseret paa
Sjælland, da Christian VI i Anledning af det svenske
Tronfølgespørgsmaal tænkte paa at rykke ind i Sverige. Fremdeles kan
nævnes, at han har haft Del i det bekjendte «Reglement für unsere
geworbene u. National-Infanterie», som Christian VI lod udarbejde.
S. havde 13. Avg. 1721 ægtet Louise Brockdorff (f. 1700 d. 11.
Nov. 1744), Datter af Hofjægermester Gerhard B. til Ødstedgaard.
Han ejede Estrup og Skodborghus i Malt Herred. 

<i>H. W. Harbou.</i>

</chapter><chapter name="Scholten, Jobst, o.1648-1721, Officer">

<b>Scholten</b><footnote>I samtidige Aktstykker vil man finde Navnet 
stavet højst forskjellig; oftest maaske skrives det Schultz.</footnote>, 
<b>Jobst</b>, o.1648-1721, Officer, var født i
Amsterdam. Hans Slægt hørte hjemme i Westfalen (Grevskabet
Teklenburg), men hans Fader, Henrik S., var vandret til Holland, var
bleven Overlandbygmester i Amsterdam og optagen blandt Stadens
Patriciere. Forskjelligt tyder paa, at denne Henrik S. har været
nærmere knyttet til Henrik Ruse (XIV, 464), maaske ved
Slægtskabsbaand, og at det er gjennem sidstnævnte, at Sønnen i en
meget ung Alder, der siges 14 Aar gammel, er kommen til Danmark. 
Han stod før 1670 som Fændrik ved Ruses Infanteriregiment, 
blev her 1672 Lieutenant og Aaret efter Kapitajn. Senest
1677 kom han som Major til Livregimentet (Garden) til Fods, hvor
han snart efter blev Oberstlieutenant, og som han kommanderede
i de sidste 1 1/2 Aar af den skaanske Fejde. 1679 blev han Oberst,
Kommandant i Rensborg og Chef for en der garnisonerende
Bataillon, 1682 Chef for Dronningens Livregiment i Glückstadt, 1687
Brigader, 1690 Generalmajor, i det han samtidig fratraadte
Kommandoen over Regimentet. 1695 fik han det hvide Baand.

S.s egentlige Fag var dog ikke Infanteri-, men Ingeniørtjenesten. 
Han var bleven oplært af Ruse og havde dernæst søgt 
videre Uddannelse i sit Fødeland og i Brandenborg. Efter sin
Tilbagekomst havde han først fungeret som Konduktør ved nogle af
sin Læremesters fortifikatoriske Anlæg i Holsten og 1672 som
ledende Ingeniør ved det vigtigste af disse, Ombygningen af
Fæstningsværkerne om den gamle Del af Rensborg. I den Skaanske
Krig havde han ogsaa gjort Tjeneste som Ingeniør. Under sin
Virksomhed som saadan var han under Wismars Belejring 1675
kommen slemt til Skade ved et Fald og var bleven saaret ved
Malmø 1677. Siden havde han været med ved Landskrone s. A.,
ved Baahus og Helsingborg 1678. Efter Freden i Lund kom han,
som anført, til Holsten og blev 1685 udnævnt til Inspektør over
Fæstningerne i Hertugdømmerne og Grevskaberne og endnu s. A.
til Chef for den kort i Forvejen oprettede Fortifikationsetat i disse
Provinser. Allerede forinden (1681-82) havde han ved Jadebugten
anlagt Fæstningen Christiansburg, der skulde sikre Forbindelsen til
Søs mellem Oldenborg og Holsten, men som snart blev Opgiven.
Ligeledes havde han udvidet Rensborgs Befæstning mod Syd
(Neuwerk, 1684-85), ligesom han senere udvidede den mod Nord
(Kronværket, 1690). Ved disse Arbejder fulgte han de Veje, Ruse 
havde angivet, men gjorde det i øvrigt med Dygtighed. Sammen med
en anden af Ruses Elever, Andr. Fuchs (V, 484), ledede S. fremdeles 
de feltfortifikatoriske Anlæg og Belejringsarbejderne i de
Smaakrige, som i Aarhundredets sidste Decennier bleve førte i og
ved Monarkiets sydlige Provinser: Toget mod Hamborg 1686,
Belejringen af Ratzeburg 1693, Indtagelsen af de gottorpske Skanser
i Stapelholm og Ejdersted 1697, Gjentagelsen heraf i 1700 og s. A.
Belejringen af Tønning og Felttoget i Holsten.

Efter Freden i Traventhal (18. Avg. 1700) fik S. tillige
Inspektion over Infanteriregimenterne i Holsten og Slesvig, og i
Begyndelsen af 1701 blev han Generallieutenant. Men da der nogle
Maaneder senere blev sendt et Hjælpekorps til Nederlandene i
Sømagternes Sold, fik S. Ansættelse som næstkommanderende ved
Korpset; tillige blev han Chef for den til dette hørende 2.
Bataillon af Prins Carls Regiment. I Slagene ved Høchstedt (1704)
og Rammilies (1706) og ved adskillige Belejringer vandt han Navn
som en tapper og omsigtsfuld Troppefører og først og fremmest
som en kyndig Ingeniør. Han førte under Hertugen af Württembergs 
Fraværelse gjentagende Kommandoen over de danske Tropper 
og optraadte med Bestemthed for at hævde disses traktatmæssige 
Rettigheder mod Overgreb fra hans Landsmænd Hollændernes 
Side. I Begyndelsen af 1708 traadte han imidlertid efter eget Ønske
ud af dansk Tjeneste, uvist hvorfor.

Saa var det, da Grev Chr. Ditl. Reventlow i Foraaret 1710
nedlagde sin Post som øverstbefalende for den danske Hær, at
Frederik IV valgte S. til hans Efterfølger. Man ansaa ingen af
de i Danmark tjenende Generaler for at være Posten voxen og
bragte derfor flere fremmede i Forslag. Som Anbefaling for S.
blev anført dels hans nøje Kjendskab til Hær og Land, dels hans
Anseelse som Ingeniør; thi Fæstningskrigen spillede en vigtig Rolle
i hine Tider, og man havde under Felttoget i Skaane haardt savnet
en dygtig teknisk Officer. Udslaget gjorde dog en Udtalelse fra
Kongens Generaladjudant Bendix Meyer, der i øvrigt s. A. ægtede
en Datter af S. (s. XI, 270). Efter nogens Tids Betænkning tog
S. mod Tilbudet, og 6. Juni 1710 blev hans Udnævnelse til
General til Fods underskreven.

Over et Aar gik med til at reorganisere Hæren, der havde
lidt svære Tab, især af Heste, under den hovedkulds Rømning af
Skaane efter Slaget ved Helsingborg. Pesten hemmede tilmed alle
Arbejder, og Valentin Eickstedt (IV, 459), der samtidig var bleven
Overkrigssekretær, havde aldrig før haft med administrative
Forretninger at gjøre. At Hæren alligevel blev bragt i ret god og
efterhaanden endog i meget god Stand, maa sikkert for en stor Del
tilskrives S., der af alle anerkjendes som en dygtig Administrator.

1711 tog man saa atter fat paa Krigen, men Begyndelsen var
ikke synderlig lovende. De Forsøg, der bleve gjorte paa at tage
Wismar og Stralsund, løb ud i Sandet, men indbragte alligevel S.
Elefantordenen. Mere Ære vandt han, da han det følgende Aar
erobrede Fæstningen Stade og dermed de svenske Provinser Bremen
og Verden; men kort efter led den danske Hær Nederlaget ved
Gadebusch. Vor Krigsførelse havde her ligesom Aaret forud savnet
den Energi og det Initiativ, uden hvilke en offensiv Optræden bliver
meningsløs; men Krigsførelsen havde kun været en Afspejling af
den danske Politik, famlende og holdningsløs over for fremmed
Paavirkning, som denne havde været. I 1711, da alle Forberedelser 
vare trufne med et Angreb paa Wismar for Øje, lod man sig
af Sachsen og Preussen overtale til at anvende sin Hovedstyrke
mod Stralsund. Og ved Gadebusch var det gaaet saa vidt, at
man umiddelbart før Sammenstødet for at imødekomme Sachsernes
Ønske forandrede den en Gang indtagne Opstilling. Strax efter
Slaget spores der imidlertid et Omslag. Danmarks politiske 
Holdning over for de allierede vinder ikke lidt i Fasthed og Værdighed; 
Krigen kan derfor føres mere energisk og maalbevidst, og
Udfaldet bliver følgelig fra nu af mere tilfredsstillende: 1713
kapitulerer Stenbock med hele sin Hær ved Oldenswort, 1714 tvinges
Gottorperne til at overgive Tønning, 1715 erobres Rygen og Stralsund, 
og endelig falder 1716 Wismar, Sveriges sidste Holdepunkt i
Tyskland.

I Wismars Erobring tog S. ikke umiddelbart Del (jvfr. IV,
256), men ellers havde han under hele denne 5aarige Krig i
Nordtyskland «en chef» kommanderet den danske Hær. Kongen havde
imidlertid saa at sige uafbrudt staaet ved hans Side og havde til
Tider grebet direkte ind. Det var saaledes Frederik IV, der trods
S.s Modforestillinger, havde befalet Ændringen i Planen for Slaget
ved Gadebusch. Det store Materiale, der foreligger til hin Periodes
Krigshistorie, er dog endnu for lidet bearbejdet, til at man i det
enkelte kan fælde en Dom over den Indflydelse, S.s Virksomhed
har øvet paa Begivenhedernes Gang. Saa meget kan man imidlertid
sige, at de egentlige Feltherreegenskaber: det klare Overblik, den
hurtige Beslutning og den energiske Gjennemførelse -- dem havde
han ikke; og denne Mangel paa virkelig Overlegenhed forklarer
ogsaa, baade at Kongen oftere tog mere Hensyn til uvedkommendes
Raad end til sin Overgenerals, og at denne fandt sig heri. Ved
Gadebusch, den eneste Gang, S. kommanderede Hæren i aaben
Mark, vare S.s egne Dispositioner heller ikke ubetinget heldige.
Men paa den anden Side har han med den Dygtighed i flere
Retninger, som han allerede i Arvefølgekrigen havde givet Beviser
paa, og med den Erfaring, han havde erhvervet sig, været en
desto værdifuldere Støtte for Kongen, jo mere denne lærte i
militær som i politisk Henseende at handle paa egen Haand.

Efter at Stralsund havde kapituleret i Dec. 1715, gik største
Delen af den danske Hær mod Wismar. Men da det rygtedes, at
Carl XII forberedte en Overgang over Sundet, maatte S. ilsomst
følge Kongen til Sjælland. Senere paa Aaret vendte Bladet sig:
det blev nu Danmark, der, forstærket med et russisk Korps,
paatænkte en Landgang i Skaane, og S., som var ble ven sat i Spidsen 
for Landetatens Generalkommissariat, fik nok at tage Vare baade
i denne Egenskab og som Chef for det til Expeditionen bestemte
danske Kqrps. Han skal have forpligtet sig til at tage Landskrone
paa 14 Dage, men nærede Betænkeligheder med Hensyn til Hærens 
Proviantering, saafremt Foretagendet ikke snart kunde sættes 
i Værk. Det var derfor saa uretfærdigt som muligt, naar Zaren
mistænkte S. for, bestukken af det engelsksindede Parti, at trække
Forberedelserne i Langdrag; men gjensidig Mistillid var nu en Gang
et sørgeligt Særkjende for den «nordiske Liga». Naar S. i den
nærmest følgende Tid var beskæftiget med Planer til en Udvidelse
af Kjøbenhavns Befæstning, maa Anledningen vel for en stor Del
ogsaa søges i den lige saa urimelige Frygt, man under de russiske
Troppers Ophold paa Sjælland havde næret for, at Zaren vilde
benytte Lejligheden til et Overfald paa Danmarks Hovedstad. I 
Efteraaret 1717 blev S. atter sat i Arbejde i Anledning af et
projekteret dansk-russisk Indfald i Sverige, denne Gang med Norge 
som Udgangspunkt. Dette Rige og de tilstødende svenske Landskaber
bleve jo ogsaa fra nu af Krigens Skueplads, og da Kongen i
Efteraaret 1718 lod sine højeste Embedsmænd skriftlig udtale sig om
den politiske Situation, var det derfor ganske naturligt, at S. særlig
fremhævede Hensynet til Forbindelsen med og Provianteringen af
Norge som Grund til at slutte sig til England fremfor til Rusland.
Ved F. J. Dewitz' Død, 1719, blev S. udnævnt til hans Efterfølger
som Generalgouvernør i Forpommern og Rygen, men ved
Fredslutningen Aaret efter fik Sverige disse Lande tilbage. 7. Nov.
1721 afgik han ved Døden.

S. havde været gift 2 Gange: 1. (o. 1675) med Adelgunde
Mechtilde Rømeling, Søsterdatter af Ruse (jvfr. XIV, 483); 2. med
Charlotte Amalie v. Plessen (f. 1686 d. 1740), Datter af
Generallieutenant S. C. v. P. (XIII, 162); hun ægtede 2. Gang
Gehejmeraad J. G. v. Holstein (VIII, 35).

Tychsen, Fortifikations-Etaterne og Ingenieurkorpset 1684-1893. 
Jahn, De danske Auxiliairtropper II. 
Hist. Tidsskr. 4. R. VI; 5. R. III; 6. R. V.
Danske Saml. 2. R. I, 270 ff. 
Danske Mag. 5. R. III, 331 f.

<i>H. W. Harbou.</i>

</chapter><chapter name="Scholten, Jobst Gerhard, 1814-64, Officer">

<b>Scholten, Jobst Gerhard,</b> 1814-64, Officer. Han fødtes 28. 
Jan. 1814 og var en Søn af vestindisk Regeringsraad Jobst Gerhard
S. og Karen Glerup Holst f. v. Schmidten. Han blev Landkadet
1824, opvartende Page 1828, Sekondlieutenant à la suite i sjællandske 
Jægerkorps 1830 med Aldersorden fra 1828 og indtraadte 1831
i Nummer, fik 1837 Premierlieutenants Karakter, selve Graden 1839,
i hvilket Aar han ogsaa blev Kammerjunker. I 1848 rykkede han
som Adjudant ved Jægerkorpset (nu 2.) ud i Felten og deltog i
Kampen ved Bov og i Slaget ved Slesvig, hvorefter han avancerede 
til Kapitajn af 2. Klasse. Det følgende Aar var han med 
ved Adsbøl og i Slaget ved Fredericia, hvorefter han udnævntes
til Kapitajn af 1. Klasse, medens han i 1850 deltog i Slaget ved
Isted og Kampen ved Stenten Mølle. S. forfremmedes 1857 til
Major og kom til 3. Bataillon, hvorfra han i 1861 gik over til 20.
Bataillon; i Dec, 1863 blev han udnævnt til Oberstlieutenant og til
Chef for 20. Regiment, som han førte med Bravour i Kampen foran
Danevirke 3. Febr. og navnlig i Fægtningen foran Fredericia 8.
Marts. Han beordredes senere med sit Regiment til Dybbøl og
deltog i Kampen 18. April, under hvilken han fandt Heltedøden. -- 
S. havde 12. April 1851 indgaaet Ægteskab med Nicoline
Magdalene Petersen, Datter af Looper ved Øresunds Toldkammer, 
Krigsraad Johan Peter P.

Vort Forsvar Nr. 217 B.
20. Bataillons Hist. 1842-92.

<i>P. N. Nieuwenhuis.</i>

</chapter><chapter name="Scholten, Peter Carl Frederik, 1784-1854, Generalgouvernør">

<b>Scholten, Peter Carl Frederik,</b> 1784-1854, Generalgouvernør,
blev født i Viborg 17. Maj 1784. Fra sin tidlige Ungdom hørte han
Vestindien til; hans Fader var Kommandant paa St. Thomas
Casimir Vilhelm S. (f. 1752 d. 1810), der var gift med Catharina
Elisabeth f. de Moldrup (f. 1764 d. 1804). Efter sin Uddannelse som
Landkadet blev S. 1803 Fændrik ved de vestindiske Tropper og
kom, da Englænderne satte sig i Besiddelse af Øerne, til England.
Senere gjorde han nogle Aar Tjeneste i Kjøbenhavn (1808
Sekondlieutenant i sjællandske Jægerkorps, 1811 Premierlieutenant, 1813
Stabskapitajn), bl. a. som Adjudant hos Frederik VI's
Generaladjudant F. C. Bülow, indtil han, da de vestindiske Øer atter
overgaves til Danmark, tog sin Afsked fra Hæren og ansattes som
Vejer og Maaler paa St. Thomas. Nu forblev han i Vestindien,
fik forskjellige Embeder der og avancerede samtidig i militære
Grader: 1816 Major, 1818-24 tillige Stadshauptmand paa St.
Thomas, 1820 Oberstlieutenant, 1822 Toldintendant, 1824 Kammerherre
og midlertidig Gouvernør, 1828 Kommandør af Danebrog, 1829
Generalmajor, 1836 Generalgouvernør og Storkors.

Ved hans Ankomst til Vestindien 1814 havde de sydamerikanske 
Koloniers Opstand medført Krigstilstand mellem disse og
de spanske Øer; derved fik Handelen paa St. Thomas et
umaadeligt Opsving, og S.s Indtægter som Vejer og Maaler stode i Forhold
hertil, hvilket harmonerede godt med den fyrstelige Gjæstfrihed og
Pragt, som han yndede at vise. S. forstod ogsaa at sætte sig i
venskabeligt Forhold til de ledende Mænd, saa vel spanske 
Generalkapitajner som republikanske Præsidenter, hvilket yderligere kom
de danske Øer til gode, saa at S.s Navn er knyttet til en af de
mest blomstrende Perioder i vore vestindiske Koloniers Historie.
Ved Siden af sin politiske Virksomhed begyndte S. en social Omvæltning 
ved at hæve den farvede Befolkning fra den Fornedrelsestilstand, 
hvori den havde levet. Saaledes oprettede han Skoler for
Negrene og skaffede dem Selverhverv for at lære dem Selvfølelse.
S. var dog en Modstander af Christian VIII's Tanke, at ethvert
Barn, født af en ufri Kvinde, fra Fødselen af skulde være frit, fordi
han deri øjnede den Fare, at Børnenes Frigivelse hos Forældrene,
der vedbleve at være Slaver, vilde fremkalde en Misfornøjelse, der
kunde have alvorlige Følger. Da Kongens filanthropiske Tanke
blev udført, gave Begivenhederne S. Ret. Paa St. Croix udbrød
1848 en Opstand, ved hvilken Negrene tiltvang sig Friheden. S.,
der vilde tale Negrene til Rette, kom i deres Vold og maatte selv
proklamere Slavernes Frigivelse. S. blev kaldt tilbage som
Generalgouvernør; man nægtede ham Pension, og Sag blev anlagt imod
ham. Pensionen maatte tilkjendes ham, og i Processen blev han
frikjendt. Ved sin Død, der indtraf 26. Jan. 1854 i Altona,
efterlod han sig kun en ringe Formue. -- Gift 31. Okt. 1810 med
Anne Elisabeth Thortsen (f. 20. Maj 1786 d. 1. Marts 1849), Datter
af Kapitajn i Hæren Johan T. og Anne Marie f. Ancker.

Erslew, Forf. Lex.
C. van Dockum, Livserindringer S. 9 ff. 61 ff.

<i>Lesser.</i>

</chapter><chapter name="Scholtz, Ludwig Heinrich, 1774-1854, Vicekansler">

<b>Scholtz, Ludwig Heinrich,</b> 1774-1854, Vicekansler, 
Søn af Sognepræst til Bovenau Peter Christian Heinrich S. (f. 24. Juni
1736 d. 4. Sept. 1811), var født 28. Juli 1774 i Bovenau i det
nordlige Holsten, tog 1796 juridisk Examen og udnævntes 1800 til
Landfoged i Stapelholm, 1806 til Medlem af Overretten i Slesvig, 1816
til Etatsraad, 1822 til Vicekansler for Overretten, 1826 til
Konferensraad, 1840 til Kommandør af Danebrog. 1848 udnævnte den
provisoriske Regering ham til Amtmand over Reinbek, Trittau og
Tremsbüttel Amter samt til Intendant for Godserne Wandsbek og
Wellingsbüttel. Fra disse Embeder afskedigedes han, efter 1849 at
være bleven Dr. jur. hon. i Kiel, 1852 og døde 5. Avg. 1854 i
Wandsbeck. 1832 kaldtes han til Kjøbenhavn for at blive taget
paa Raad ved Stændernes Indførelse. Han har skrevet flere gode
Haandbøger om Formynderivæsenet og 1820 oversat Ingemanns
«Hyrden fra Tolosa» paa Tysk. -- S. var 2 Gange gift: 1. med
Luzie f. Hoé (f. 11. Juni 1784 i Rensborg, d. 3. Juli 1840 i 
Ekernførde), Datter af Regimentskvartermester Fedder H. ved
oldenborgske Regiment; 2. med Marie f. Hanken (f. 1. Jan. 1796 i
Tønning, d. 7. Nov. 1848 i Reinbek), Datter af Kjøbmand i
Tønning Hanke H.

Lübke u. Schröder, Schlesw.-Holst.-Lauenb. Schriftsteller-Lex. 
Alberti, Schlesw.-Holst.-Lauenb. Schriftsteller-Lex.

<i>H. R. Hiort-Lorenzen.</i>

</chapter><chapter name="Schonevig, Jonas Andersen, --1664, Præst, Antikvar">

<b>Schonevig, Jonas Andersen,</b> -1664, Præst, Antikvar, 
Søn af Anders Jonsen, Sognepræst i Skonevik og Provst i
Søndhordland. Efter først at have studeret i Greifswald blev han
indskreven ved Kjøbenhavns Universitet 1626. Her kom han strax i
Forbindelse med Oluf Worm, og det var vistnok paa dennes
Foranledning, at han 1627 med en Anbefaling fra Kansler Chr. Friis
besøgte Fyn for at søge efter Runeindskrifter. Derefter var han i
mange Aar Worms vigtigste Medhjælper ved hans arkæologiske
Undersøgelser, og Worm udtaler sig i sine Breve og andensteds
med megen Ros om den Nøjagtighed og Duelighed, som S. udviste 
ved at aftegne og beskrive Oldtidslevningerne, fornemmelig i
Jylland. Nyerup har ganske træffende sammenlignet S.s Stilling til
Worm med Abildgaards 100 Aar senere til Langebek. S. er i
nyere Tid den første, som har undersøgt den meget omskrevne
Runamo i Bleking. Han medbragte der fra en saa nøjagtig
Beskrivelse, som han formaaede, af de stedlige Forhold og den
formodede Runeindskrift, men han var forstandig nok til ikke at faa
nogen Mening ud af denne.

Allerede 1628 var S. bleven Præst paa Flaaden, og 1630 fik
han St. Margarethæ Præbende paa Søndmør, men gjentagne Forsøg
paa at opnaa Præstekald i Norge mislykkedes. Derimod blev han
1635 Hjælpepræst i Hasle og Braaby paa Sjælland med Løfte om
Succession og opnaaede ved Formandens Død dette Sognekald, i
hvilket han forblev til sin Død 1664. Han havde 1629 ægtet
Skipper Bent Svendsens Datter Maren.

O. Wormii Epistolæ S. 394. 
Nyerup, Hist.-stat. Skildr. af Tilstanden i Danm. og Norge IV, 92. 
Lind, Krist. IV og hans Mænd p. Bremerholm S. 420 f.

<i>A. E. Erichsen.</i>

</chapter><chapter name="Schop, Johan,</b> --o.1664, Musiker">

<b>Schop, Johan,</b> --o.1664, Musiker, antages at være født i 
Hamborg, hvor han ogsaa tilbragte den største Del af sit Liv. 
Han var en udmærket Violinspiller, en af sin Tids første, og
behandlede tillige med Færdighed flere andre Instrumenter, Luth,
Basun og Zinke. 1615 blev han Medlem af Kapellet i 
Wolfenbüttel, men fik allerede i Nov. s. A. Ansættelse i Christian IV's 
Hofkapel. Efter at have forladt dette i Marts 1619 traadte han i
hamborgsk Tjeneste og blev stillet i Spidsen for det Musikkorps,
som Stadens Raad underholdt. Christian IV satte stor Pris paa
hans Talent og undlod aldrig, naar han kom i Nærheden af
Hamborg, at kalde ham til sig for at høre ham spille. Blandt de
fremmede Musikere, der medvirkede ved de store Musikopførelser
i Anledning af Prins Christians Bryllup 1634, var ogsaa S. Han
opholdt sig ved denne Lejlighed i Kjøbenhavn fra Juli til Okt. og
modtog ved sin Hjemrejse til Hamborg en anselig Pengegave af
Kongen. Som Komponist vandt S. især Yndest ved sine Sange.
Mange af hans Melodier til Digte af Rist, Schwieger, v. Zesen
o. a. hamborgske Digtere gik over i den tyske Menighedssang.
«Werde munter, mein Gemüthe» («Nu velan, vær frisk til Mode»)
har holdt sig i den danske Kirke indtil vore Dage. S. afgik ved
Døden 1664 (ell. 1665).

Gerber, Lex. d. Tonkunstler. 
Allg. Deutsche Biographie XXXII.
Hammerich, Musiken ved Chr. IV's Hof. 
Hist. Tidsskr. 6. R. IV, 426 f.

<i>V. C. Ravn.</i>

</chapter><chapter name="Schoppe, Amalia Emma Sophie Catharina, 1791-1858, Forfatterinde">

<b>Schoppe, Amalia Emma Sophie Catharina,</b> 1791-1858, 
Forfatterinde. Amalia Weise blev født 7. Okt. 1791 i Burg paa
Femern, hvor Faderen (d. 1798) var Fysikus. Da Moderen giftede
sig anden Gang (1802), med Kjøbmand Burmester i Kellinghusen,
blev hun sendt til Hamborg, hvor hun fuldendte sin Opdragelse
og især lærte fremmede Sprog. I 1811 blev hun gift med Dr. jur.
Schoppe, men Ægteskabet var ulykkeligt; Manden førte et uordentligt 
Liv og druknede i Elben 1829, hvorefter hun blev Bestyrerinde
for et Pigeinstitut og Pensionat i Wandsbek. Senere boede hun
i Hamborg, 1842-45 i Jena, saa atter i Hamborg, hvorpaa hun
rejste til sin Søn i Amerika, og her døde hun 25. Sept. 1858.
Som Forfatterinde udviklede hun en ualmindelig Frugtbarhed (o.
130 Bind), især i belletristisk Retning. Hun har bl. a. udgivet en
Del Skrifter for Ungdommen, som: «Die Abendstunden der Familie 
Holt» (1823), «Die Auswanderer nach Brasilien» (2. Opl. 1852),
«Die Holsteiner in Amerika» (1858). Hun har desuden udgivet en
Brevbog for Ungdommen og en Brevbog for Damer (5. Opl. 1865);
1827-33 redigerede hun Parisermode-Blade, 1847-51 udgav hun
en «Taschenbuch»: «Cornelia», samt leverede Fortællinger og Digte
til forskjellige Tidsskrifter. Af hendes større Romaner kunne
nævnes «Die Verwaisten» (1825), «König Erich XIV u. die Seinen» 
(2 Bd., 1830), «Tycho de Brahe» (2 Bd., 1839), «Die Schlacht bei
Hemmingstedt» (2 Bd., 1840). Endelig kan omtales «Erinnerungen
aus meinem Leben» (2 Bd., 1838).

Alberti, Schlesw.-Holst.-Lauenb. Schriftsteller-Lex. 
Allg. Deutsche Biographie XXXII.                                                                      

<i>C. A. Nissen.</i>

</chapter><chapter name="Schort, s. Schørt.">

<b>Schort,</b> s. Schørt.

</chapter><chapter name="Schou, Jacob Henric, 1745-1840, Jurist">

<b>Schou, Jacob Henric,</b> 1745-1840, Jurist. Han var født 10.
Juli 1745 i Kippinge paa Falster, hvor hans Fader, Jens Henriksen
S. (d. 1754), var en vel anset og afholdt Sognepræst; hans Moder
hed Sara f. Lindberg. Efter i 1762 at være blevet Student fra
Vordingborg Skole lagde han sig først efter Theologien og tog i 1769
theologisk Attestats. 1770 blev han Alumnus paa Borchs
Kollegium, hvor han efter Tidens Skik skrev og forsvarede nogle
Disputatser («De probationibus theologicis» l-III), og blev det følgende
Aar beskikket til som Decanus at tage Del i Kommunitetets
Øvelser. I 1773 blev han ansat som Hovmester for Enkedronning
Juliane Maries Pager; om hvad han gjennem sin Forbindelse med
Hofkredse havde erfaret angaaende Katastrofen i 1772, har han
efterladt sig nogle Optegnelser. Hans nye Stilling gjorde det
ønskeligt for ham, at han lagde sig efter Rets- og Statsvidenskaberne.
Med sædvanlig Flid og Samvittighedsfuldhed gav han sig da i Lag
hermed og bestod i 1778 den juridiske Examen. S. A. blev han
udnævnt til surnumerær Assessor i Hof- og Stadsretten, men
ombyttede i 1781 denne Stilling med det betydningsfulde og
indbringende Embede som Kæmner ved Øresunds Toldkammer i
Helsingør. Under sit Ophold her gjorde han sig bl. a. fortjent ved
Ordningen af det derværende Sygehospitals Formueforhold. I 1804
blev han imidlertid dispenseret fra denne Stilling, saaledes at han
dog stadig oppebar den allerstørste Del af Embedets Indtægter, og
flyttede da igjen til Kjøbenhavn. Som Grund til Dispensationen
angives «svageligt Helbreds, der skulde forhindre ham i at
varetage dette næppe synderlig anstrængende Embede. Men naar
henses til, at han levede endnu over 35 Aar efter den Tid, saa at
han opnaaede den høje Alder af 94 Aar, er det vel sandsynligt,
at S., der utvivlsomt var persona grata ved Hoffet, i alt Fald for
en Del har opnaaet dette gunstige Arrangement for at kunne finde
mere Tid og Lejlighed til sin litterære Virksomhed. Denne fandt
nemlig ogsaa Paaskjønnelse af hans Samtid; saaledes afholdtes der
i 1821 i Anledning af hans 50 Aars Embedsjubilæum et Festmaaltid 
for ham af en større Kreds ansete Mænd, og den bekjendte
Generalprokurør T. Algreen-Ussing dedicerede sit Skrift om Servitutter
(1836) til ham. I 1815 var han blevet udnævnt til Etatsraad. Han
døde 10. Febr. 1840 og testamenterede omtrent hele den betydelige
Formue, han havde samlet sig, til forskjellige Stiftelser og Legater;
ogsaa i levende Live havde han vist stor Godgjørenhed. -- I 1783
var han blevet gift med Susanne Beckmann (f. 1756 d. 1843),
Datter af Raadmand og Brygger Diderik B.

Det Værk, der vil bevare S.s Navn for Efterverdenen, er de
saakaldte «Schous Forordninger», som skyldes S. selv fra 1670-1825 
(1777 ff.; 3 Udgaver) og siden er blevet fortsat. Tidligere
forelaa der kun en stor trykt Samling, der var udgivet af det
kongelige og Universitetstrykkeri uden nogen sagkyndig Kontrol
og derfor var højst mangelfuld. S. foretog nu et kronologisk
ordnet Udtog af denne Samling, søgte ved hver enkelt Forordning at
bestemme, hvorvidt den endnu stod som gyldig eller helt eller
delvis var blevet ophævet, og føjede til Samlingen et alfabetisk
Sagregister. Dette «Udtog» har vist sig saa brugbart, at man i
næsten alle Forhold kan benytte det i Steden for den oprindelige
Samling. Nogen større Overlegenhed mærkes maaske ikke ved
Stoffets Valg og Anordning, men desto mere af den udholdende
Flid og minutiøse Omhu, der til et saadant Arbejde først og
fremmest kræves. Dog vilde det være uretfærdigt, saaledes som det
ikke sjælden sker ved den Slags Arbejder, at betragte S.s Værk
som en ren Flidssag. Et saadant Udtog kan ikke gjøres uden
med en vis fin Forstaaelse; Afgjøreisen af, om en Lov er ophævet
eller endnu bestaar, kræver endogsaa ofte en ikke ringe juridisk
Skarpsindighed, og ikke sjælden maatte S. til Løsning af
Tvivlsspørgsmaal anstille selvstændige Undersøgelser i Kollegiernes
Registranter og andre Protokoller, hvortil virkelig historisk Sans og
Indsigt vare fornødne; om S.s historiske Interesse vidner ogsaa hans
store Bogsamling, særlig af gamle Skrifter, af hvilken han
skjænkede de til dansk Lovkyndighed hørende Bøger til 
Universitetsbibliotheket. -- Alt i alt tegner da Billedet af S. sig som 
den fine, stille Mand, der anvendte de Midler, som han ved en jævn
og regelmæssig Levevis havde samlet sig, til at gjøre godt mod
andre, og som ogsaa forstod at benytte sine af Naturen maaske
ikke særdeles fremragende Evner saaledes, at Eftertiden maa staa
i Taknemmelighedsgjæld til ham. 
Erslew, Forf. Lex. 
Genealog. og biogr. Archiv S. 389 ff. 
Hist. Tidsskr. 4. R. II, 693 ff.

<i>H. Munch-Petersen.</i>

</chapter><chapter name="Schou, Jens, f. 1854, Læge">

<b>Schou, Jens,</b> f. 1854, Læge. Som en Søn af Skoleinspektør
Hans S. og Kirstine Marie f. Thorkilsen fødtes han i Vejle 28.
Sept. 1854, blev 1872 Student fra Horsens Skole, tog Lægeexamen
1879, var derefter Kandidat ved Almindeligt Hospital og
Kommunehospitalet samt Reservelæge ved Garnisonshospitalet, 1881-82 
anatomisk Prosektor og erholdt 1884 Doktorgraden for en anatomisk
Afhandling. Efter en Studierejse 1884 begyndte han praktisk
Virksomhed, særlig som Kirurg og som Læge ved Institut for
Gymnastik og Massage i Kjøbenhavn, i det han samtidig holdt
Forelæsninger over anatomiske og kirurgiske Æmner som Privatdocent
ved Universitetet. 1885-87 fungerede han som Reservekirurg ved
Frederiks Hospital, 1887-89 som kirurgisk Prosektor, 1888 blev
han Konsulent ved Nyrops orthopædiske Klinik, 1893 Medredaktør
af «Ugeskrift for Læger». 1899 blev han Overlæge ved den kirurgiske 
Service paa St. Josephs Hospital, udnævntes s. A. til kongl.
Livkirurg og konkurrerede til Professoratet i Operationslære. 1900
erholdt han Titel af Professor. I Tidsskriftsafhandlinger har han
udfoldet en frugtbar litterær Virksomhed paa de Omraader af
Kirurgien, han særlig har dyrket. -- 1885 ægtede han Helga Kirstine
Vilhelmine Ørbeck, Datter af Læge i Vejle Christian Warming Ø.

Carøe og Selmer, Den danske Lægestand, 6. Udg.

<i>Jul. Petersen.</i>

</chapter><chapter name="Schou, Johan Lauritz, 1833-83, Generaldirektør">

<b>Schou, Johan Lauritz,</b> 1833-83, Generaldirektør, var en
Søn af Brygger Jens Sørensen S. (f. 26. Dec. 1774 d. 14. Febr.
1835) og Maren f. Andersen (f. 10. Marts 1796 d. 23. Dec. 1874).
Han fødtes 7. Febr. 1833 i Kjøbenhavn, blev 1852 Student fra
Metropolitanskolen og 1858 juridisk Kandidat. 1859 indtraadte han
som Volontær i Indenrigsministeriet, hvor han 1860 blev Assistent
og 1867 Fuldmægtig i 1. Departement. 1869-70 var han konstitueret 
som Chef for dettes Kontor for Kommune- og Næringssager,
og 1872 udnævntes han til Chef for 2. Departements
Expeditionskontor for offentlige Arbejder. Ved sin store Dygtighed,
overordentlige Grundighed og utrættelige Arbejdsomhed erhvervede 
han sig hurtig et indgaaende Kjendskab til de mange heterogene
Anliggender, som sortere under det nævnte Departement, til hvis Chef
han 1874 konstitueredes og 1875 definitivt udnævntes. Dette
Embede, hvormed Stillingen som Generaldirektør for Post- og 
Telegrafvæsenet samt Statsjærnbanedriften var forbunden, beklædte han
derefter til sin Død, 2. Dec. 1883 i Kjøbenhavn. 1878 fik han
Danebrogsordenens Kommandørkors af 2. Grad, 1882 af 1. Grad. --
Han blev 6. Juli 1861 gift med Camilla Sarina. Augusta Arentzen
(f. i Kjøbenhavn 16. Dec. 1833), en Datter af Kasserer i
Krigsministeriet, Etatsraad Gunder August A. og Elisabeth Marie f.
Smidt. 

<i>G. Kringelbach.</i>

</chapter><chapter name="Schou, Ludvig Abelin, 1838-67, Maler">

<b>Schou, Ludvig Abelin,</b> 1838-67, Maler, var født i Slagelse
11. Jan. 1838 som Søn af Kjøbmand Frederik Ludvig S. og Arise
f. Werliin, men kom allerede 7 Aar gammel til Kjøbenhavn. Efter
sin Konfirmation blev han sat i Malerlære og aflagde i en Alder
af kun 18 Aar Svendeprøven, skjønt han i det sidste Aar havde
brugt ikke saa lidt af sin Tid til kunstneriske Studier og bl. a.
tegnet paa Kunstakademiet, hvis Undervisning han vedblev at søge
efter at være bleven Svend. Saa vel her som under Arbejdet i
N. Simonsens og Marstrands Atelierer gjorde han gode Fremskridt; 
Sølvmedaillerne tilkjendtes ham i 1860 og 1861, og fra 1861-64
udstillede han nogle Portrætter og mindre Figurkompositioner. Da
disse Arbejder imidlertid kun i ringe Grad tilfredsstillede ham selv,
og da hans gjentagne Forsøg paa at vinde den mindre Guldmedaille 
mislykkedes, var han saa nær ved helt at tabe Modet,
at han endog tænkte paa at opgive Kunsten for at blive
Handelskontorist og Tegnelærer. Haabet om en Fremtid som Maler
vaagnede dog igjen, da en Slægtning gav ham en Pengesum, for
hvilken han kunde rejse til Italien. Til Rom kom han i Efteraaret 
1864 og boede dels der, dels i de nærliggende Bjærgbyer til
Foraaret 1866. Under sit Ophold i Syden led han stadig af Leversyge, 
men fik dog fuldendt flere Arbejder, af hvilke 2, «Italienske
Bønder i Rom» og «Portræt af en Kludesamler», udstilledes 1866.
I Okt. s. A. rejste han, efter at have fuldført sit store, i Italien
paabegyndte Billede, «Chione, dræbt paa Jagten af den krænkede
Diana», udstillet 1867, for anden Gang til Rom og tog der strax
fat paa Udarbejdelsen af sit store Hovedværk, det i 1868, Aaret
efter Kunstnerens Død, udstillede «Romerske Arbejdsfolk
transportere en antik Kejserstatue fra Colossæum igjennem Titusbuen».
Dette Arbejde blev det sidste af Kunstnerens overhovedet kun
lidet talrige Malerier og optog saa godt som al hans Tid indtil
et Par Uger før hans Død; færdigt gjorde han det i Florents, 
hvortil han havde begivet sig i Maj 1867, og hvor han døde af
Kolera 30. Sept. s.  A.

S. var en meget selvstændig og rigt begavet Kunstner, en
ypperlig Kompositør og Tegner - nogen fremragende Kolorist var
han vist til Trods for sine energiske Anstrængelser næppe nogen
Sinde bleven -- og udstyret med en frodig og sikkert skabende
Fantasi. Denne hans sidstnævnte Hovedevne lægger sig fremfor
alt for Dagen i hans efterladte Tegninger, af hvilke en Række,
udførte over Motiver fra Ragnaroksmythen, udstilledes i 1868 for
isenere at sælges paa Avktion. I de bedste af dem er der en
Energi i Følelsen og en Storhed i Formen, der sikrer S. Rang
som en af de ypperste, der i Danmark have behandlet
mythologiske Æmner.

Weilbach, Nyt Kunstnerlex.
Illustr. Tid. 1863, Nr. 524.

<i>Sigurd Müller.</i>

</chapter><chapter name="Schou, Philip Julius, f. 1838, Industridrivende">

<b>Schou, Philip Julius,</b> f. 1838, Industridrivende. Han er født
10. Juli 1838 i Slagelse, hvor hans Fader, Agent Hans Henrik S.,
var Kjøbmand; Moderen var Martine Hedevig f. Hansen. Han
gik først i Slagelse Latinskole og kom, da den blev nedlagt, til
Sorø, hvorfra han blev Student 1857. Aaret efter tog han den
filosofiske Examen samt Adgangsexamen ved den polytekniske
Læreanstalt og blev 1862 polyteknisk Kandidat i Ingeniørfaget.
Derefter indtraadte han i Faderens Forretning og holdt 8. Avg. 1862
Bryllup med Clara Maria Buch (f. 23. Marts 1839), Datter af Farver
E. B. i Vordingborg. 1863 kjøbte han Handelsetablissementet
Bisserup ved Holsteinborg, drev det til 1867, da han forpagtede det
bort for senere at sælge det. 1868 gik han i Kompagni med
Oberst C. E. Bech om en paa Christianshavn anlagt lille
Fajancefabrik, «Aluminia», og her fandt han sin blivende Plads. Han
blev nu ivrig Keramiker. Da Fabrikken manglede forskjellige
Udviklingsmuligheder paa Christianshavn, fik han den ved et
Mageskifte med Tobaksfabrikant Nobel flyttet til Frederiksberg (1869),
hvor den voxede stærkt og i 1872 overgik til et Aktieselskab, for
hvilket S. blev Direktør. Den deltog med Glans i den nordiske
Udstilling i Kjøbenhavn 1872. Han vilde imidlertid ikke nøjes
med Fajancen, han begyndte ogsaa forsøgsvis at fremstille
Porcellæn, og de vellykkede Forsøg førte til, at Aktieselskabet
«Aluminia» 1882 kjøbte den kongl. Porcellænsfabrik, der flyttedes til
Frederiksberg, hvor den blev installeret mønsterværdig efter Teknikkens 
nyeste Fordringer. S. konstruerede bl. a. helt nye Brændeovne til
den. Der blev derefter gjort Rækker af Forsøg, navnlig med
Brænding af Underglasurfarver, og paa den nordiske Udstilling i
Kjøbenhavn 1888 viste S. de opnaaede store Resultater, ved hvilke
Arkitekt Arnold Krog (IX, 505) havde været kunstnerisk ledende.
Den Sejer, han her vandt, blev med Held forfulgt paa 
Verdensudstillingen i Paris 1889. Det kongl. kjøbenhavnske Porcellæn
fremtraadte her som en «uventet Aabenbarede», der ikke alene
belønnedes med Udstillingens «Grand Prix», men fik Indflydelse
paa snart hele Verdens Porcellænsfabrikation. Overalt er det
blevet taget til Mønster, og det er med rette blevet sagt, at den
kongl. Porcellænsfabrik med tusendfold Renter har tilbagebetalt, 
hvad den i sin første Tid optog efter Meissen, Berlin og Sévres.
Ved Udstillingen i Kjøbenhavn 1888 spillede S. for øvrigt en
anden og større Rolle end Udstillerens. Livlig begavet og
kundskabsrig havde han paa forskjellig Maade gjort sig gjældende,
1872 var han bleven Medlem af Frederiksberg Kommunalbestyrelse,
hvad han var til 1878, og 1873 Repræsentant i Industriforeningen. 
Her var man den Gang stærkt optagen af Spørgsmaalet om
Foreningens eventuelle Flytning fra Holmens Kanal til Vesterbro
ligesom af Spørgsmaalet om, i hvor høj Grad det ved Udstillingen
i 1872 vundne Udbytte skulde komme den tekniske Undervisning
til gode. Der stod ivrig Kamp herom, men der kom stadig intet
Resultat. S. gik under disse Omstændigheder hurtig ud af
Repræsentantskabet og stod kort efter som en stærk Oppositions Fører 
paa et Par bevægede Generalforsamlinger. Han fik herved Lejlighed 
til at vise sin Interesse for den tekniske Undervisning, hvad
der førte til, at Indenrigsministeriet 1874 valgte ham til sin
delegerede i Teknisk Institut, hvis Formand han var, da det 1876 gik
op i det tekniske Selskabs Skole, hvor han strax blev Formand
for det ledende Skoleudvalg og fik væsentlig Indflydelse paa
Opførelsen af Skolens nye Bygning i Ahlefeldtsgade (1881). Han kom
herved i nær Forbindelse med Gehejmeraad Hall, der 1876 var
bleven det tekniske Selskabs Formand, og da denne 1881 nedlagde
sit Mandat som Folketingsmand i Kjøbenhavns Amts 1. Kreds
(Frederiksberg), blev S. med Hall som en af sine Stillere hans
Efterfølger. Forholdene i Folketinget, hvor den storpolitiske Strid
alt var i fuld Gang, tiltalte ham imidlertid ikke, og da Formandspladsen 
i Industriforeningen ved Rustmester Christensens Død i 1883
(III, 470) blev ledig og paa en over for S. meget anerkjendende 
Maade blev besat med ham, traadte han tilbage fra den politiske
Virksomhed. Han blev nu ikke alene Formand i Industriforeningen,
men ogsaa i Sammenslutningen af Danmarks samtlige Industri- og
Haandværkerforeninger, «Fællesrepræsentationen for dansk Industri
og Haandværk». Hans Ord havde derfor Vægt, da han nu med
veltalende Overbevisning stærkt betonede Kunstindustriens Betydning. 
I Overensstemmelse hermed gjennemførte han, at Industriforeningen 
begyndte Udgivelsen af et «Tidsskrift for Kunstindustri»
(fra 1885) og med Iver sluttede sig til en af ham udkastet stor
Plan, hvorefter der i Foreningens Jubilæumsaar (1888) skulde
afholdes en nordisk Udstilling i Kjøbenhavn. Den kom som
bekjendt i Stand med S. som den væsentlig ledende, og ved hans
personlige Arbejde fik den som Tillæg en rig Repræsentation af
de toneangivende Landes Kunstindustri. Den var nemlig et Led
i, hvad han ønskede gjort til Gavn for den danske Kunstindustris
Fremme. Som et senere Led stod Oprettelsen af et dansk
Kunstindustrimusæum. For at kunne faa Tid til det store Arbejde, 
han viede Udstillingen, var han i 1886 traadt ud af det tekniske
Selskabs Bestyrelse, ved hvilken Lejlighed Skolens Lærere hædrede
ham med en smuk Mindegave, og da Udstillingen var forbi, traadte
han, af Helbredshensyn, tilbage først som Formand for
Fællesrepræsentationen (1889), dernæst som Formand for
Industriforeningen (1890).

Han stod da nu paa ny udelukkende som keramisk Fabrikant,
dog ikke som tidligere ung og ubekjendt, men anset og anerkjendt.
I Udstillingsaaret var han ikke alene bleven Kommandør af
Danebrog, samtidig med at han modtog en Række store udenlandske
Ordener, men en stor Del Udstillere havde ladet hans Portræt
male (af Bertha Wegmann) som en Gave til ham; da han traadte
tilbage fra Industriforeningen, blev han udnævnt til Etatsraad. Han
viede nu sin Virksomhed som Fabrikdirektør alle sine Kræfter, thi
det spiller selvfølgelig kun en mindre Rolle, at han i nogle Aar
var Formand for Soranersamfundet. 1890 fik den kongl. Porcellænsfabrik 
sit eget Udsalg i Paris, der efterfulgtes af lignende i
New-York og London, og 1897 maatte Fabrikken væsentlig udvides.
Dens Tilvirkninger vurderedes stadig højt, hvad der bl. a. fik
talende Udtryk ved en Række Udstillinger, f. Ex. i Chicago 1893
og Paris 1900, ikke at tale om, at den stadig har modtaget en
Række baade kongelige og kejserlige Besøg. Hans gamle Kjærlighed 
til den tekniske Undervisning fornægtede sig imidlertid ikke. 
1893 blev han paa ny Medlem af Bestyrelsen for det tekniske
Selskabs Skole, hvor han 1899 blev Formand; og i denne Forbindelse
skal det endnu nævnes, at han fra 1894-99 var Medlem af
Bestyrelsen for det danske Kunstindustrimusæum.

Voigt, Polytekn. Kandidater S. 52. 
Wulff, Den danske Rigsdag S. 524.
C. Nyrop, Industriforen. i Kbhvn. 
Samme, Bidrag t. dansk Haandværkerundervisnings Hist. 
Beretn. om den nord. Udstill. i Kbhvn. 1888. 
Tidsskr. f. Kunstind. 1886, S. 124; 1888, S. 65. 
Illustr. Tid. XXIX, 357. 
Industriforen.s Tidsskr. 1888, S. 206; 1889, S. 380. 
For Industri og Haandværk II, 276.

<i>C. Nyrop.</i>

</chapter><chapter name="Schou, Rudolf Jacob, f. 1862, Landøkonom">

<b>Schou, Rudolf Jacob,</b> f. 1862, Landøkonom. R. S. er født
i Kjøbenhavn 27. April 1862 og er Søn af nedennævnte 
Oberstlieutenant Theodor Val. S. Efter at have lært Landvæsen paa
Harrestedgaard og Krogerup og været Forvalter paa Knabstrup
og efter (1885) at have taget Landbrugsexamen med Udmærkelse
overtog S. Gammel Antvorskov Teglværk ved Slagelse, først som
Bestyrer, senere som Forpagter. Men han bevarede stadig sin
Interesse for og Forbindelse med Landbruget, han foretog flere Rejser
i Tyskland, Østerrig og Sverige, bl. a. for at studere disse Staters
Landbrug, og han deltog i forskjellige Landbrugsarbejder under
Sorø Amts landøkonomiske Selskab. Fra 1. Jan. 1894 valgtes han
til Sekretær i Landhusholdningsselskabet. Da Stillingen som
«Landbrugsministeriets tilsynsførende med Landbrugets Udførselsforhold»
blev ledig ved Kapitajn la Cours (IV, 92) Død 21. Febr. 1898,
udnævntes S., der som Landhusholdningsselskabets Sekretær havde
vist en betydelig Energi og Arbejdsdygtighed, til denne
betydningsfulde Post i Foraaret 1898. Da Stillingen vanskelig lader sig
forene med Sekretærstillingen ved Landhusholdningsselskabet,
fratraadte han den sidste 31. Dec. s. A. Som Medlem af Komiteen
for Danmarks Deltagelse i Verdensudstillingen i Paris 1900 forestod
han Udgivelsen af det paa Dansk og Fransk affattede smukke og
anselige Værk «Om Landbruget i Danmark », og i 1901 udgav han
paa Landbrugsministeriets Foranstaltning «Bestemmelser vedrør.
Indførsel af danske Landbrugsprodukter særlig til evropæiske
Hovedlande». Han valgtes i 1901 til Formand for «Dansk Exportforening». 
-- S. ægtede 9. April 1895 Marie Kirstine Meyer, Datter
af Konsulatssekretær Emil M. i London. 

<i>H. Hertel.</i>

</chapter><chapter name="Schou, Theodor Valentin, f. 1834, Officer">

<b>Schou, Theodor Valentin,</b> f. 1834, Officer. S. er født 25. Marts
1834 i Slagelse og Broder til ovfr. nævnte Etatsraad Phil. Jul. S. Han 

blev 1851 Student fra Slagelse Latinskole og gjennemgik 1853-57
den kongl. militære Højskole, hvorefter han blev Sekondlieutenant
i Artilleriet, i det han alt fra 1853 havde staaet à la suite som
saadan. Han blev Premierlieutenant 1860, ansattes 1867 ved
Artilleristaben og 1873 som Kapitajn ved 2. Artilleribataillon, hvorfra
han i 1880 gik til Artilleristaben som Adjudant. I 1884 blev han
forsat til Trænafdelingen og erholdt 1886 sin Afsked paa Grund
af Alder, hvorefter han 1887 blev Oberstlieutenant af Artilleriets
Forstærkning.

S. blev i 1861 Suppleantlærer i Mathematik ved den militære
Højskole og udgav da «Elementær Statik» (1862). I Dec. 1863
blev han Adjudant ved 2. Divisions Artillerikommando og deltog
i Forsvaret af Danevirke. Senere kom han i samme Egenskab til
4. Division og deltog i Kampen ved Vejle og Krigsførelsen i
Nørrejylland. Efter Krigen kastede han sig over Studiet af
Befæstningsvæsenet og skrev flere mindre Brochurer om Forsvars- og
Befæstningssagen, desuden mange Afhandlinger i militære Tidsskrifter 
om artilleristiske Spørgsmaal. Han var ogsaa Medlem af
Skytskommissionen af 1881 og af Befæstningskommissionen af 1883.
For at fremme Forsvarssagen, hvis Gjennemførelse ved Lovgivningsmagtens 
Hjælp i Slutningen af 70erne stødte paa mange Vanskeligheder, 
var han med at rejse Forsvarsbevægelsen og samlede navnlig
en Del Officerer, der stillede sig til Raadighed for Forsvarsforeningerne. 
-- 4. Okt. 1857 blev han gift med Emilie Signe Johanne
Mariboe, Datter af Proprietær Chr. Vilh. M. til Sindholt i
Vendsyssel. S. ejer Gammel Antvorskov ved Slagelse.

<i>P. N. Nieuwenhuis.</i>

</chapter><chapter name="de Schouboe, Christian, 1735-89, Stiftamtmand,">

<b>de Schouboe, Christian,</b> 1735-89, Stiftamtmand, Søn af
nedennævnte Stiftamtmand Oluf Borch de S. (d. 1763), er født i
Kjøbenhavn 10. Febr. 1735, blev Student fra vor Frue Skole
sammesteds 1752 og Cand. jur. 1754, Hofjunker 1755, Assessor i Hofretten
1756, Justitsraad 1761, Lagmand i Christiania Lagdømme 1765. Fra
April 1773 til Juni 1774 var han konstit. Stiftamtmand i Akershus Stift
og blev i sidstnævnte Aar Stiftamtmand i Bergen, hvor han afgik
ved Døden 24. Marts 1789 som Etatsraad (siden 1770) og Ridder
af Danebrog (siden 1780), «efterladende sig et hædrende Minde
som en dygtig og af Byens Kommunal væsen fortjent Embedsmand».
Det skal kort før hans Død have været paatænkt at gjøre ham til
Justitiarius i Højesteret. Han blev 1772 gift med Anna Magdalena 
Müller, Datter af Major Frederik M., Chef for det i Throndhjem
garnisonerende Infanterikorps, og Bolette f. Daries.

Moe, Tidsskr. f. d. norske Personalhist. II, 130. 
Richter, Juridisk Stat S. 293.

<i>H. J. Huitfeldt-Kaas.</i>

</chapter><chapter name="Schouboe, Frederik Christian, 1766-1829, Skolemand">

<b>Schouboe, Frederik Christian,</b> 1766-1829, Skolemand, var 
Søn af Sognepræst Christian S. og født i Vildbjærg i Ribe Stift
2. April 1766. Han blev Student fra Roskilde 1783, underviste i
Privatskoler og blev Kopist i Hof- og Stadsretten. 1794 oprettede
han i Kjøbenhavn en Privatskole i 2 Afdelinger: den ene med
klassiske Sprog, den anden med Bogholderi og levende Sprog som
Hovedfag. Fra 1798 blev et Pensionat forenet med Skolen. Da
S. vidste at gjennemføre Filanthropisternes pædagogiske Anskuelser
i sin Latin- og Handelsskole og at indføre nye Fag som Gymnastik, 
Dans og Tegning, fik «det Schouboeske Institut» stor Anseelse
og stærk Søgning, endog fra Tyskland, Ost- og Vestindien. Mange
dygtige Mænd udgik fra det, og S. fik Anerkjendelse baade af
Kancelliet og Universitetsdirektionen. 1796 blev han Kancellisekretær 
og 1814 Kancelliraad. S. A. opgav han Skolen, der var gaaet
noget tilbage, og blev Raadmand, By- og Raadstueskriver i Kolding. 
Men da han ikke følte sig tilfreds i denne Stilling, tog han
sin Afsked 1824 og oprettede atter et Institut i Kjøbenhavn. Under
de forandrede Forhold trivedes dette dog ikke. S. døde 19. April
1829. Ægtede 1. (1790) Bolette (ikke Cathrine Magdalene) Sandrue
(f. 1770 d. 1846), Datter af Bedemand E. J. S.; 2. (1810) Johanne
Victorine Friis (f. 1788 d. 1864), Datter af Fuldmægtig F. C. O. F.,
hvilket Ægteskab ligesom det første opløstes; 3. (1826) Cathrine
Riddervold Wernicke (f. 1788 d. 1862), Datter af Kapelmester I. G.
W. (Om hende s. under Wernicke.)

Schouboe, Udsigt ov. det Schouboeske Opdragelses-Institut (1799). 
Engelstoft, Univ.- og Skole-Annaler 1806. 
Kbhvns Skilderi 1829, Nr. 36. 
Erslew, Forf. Lex. 

<i>Joakim Larsen.</i>

</chapter><chapter name="de Schouboe, Oluf Borch, 1689-1763, Stiftamtmand">

<b>de Schouboe, Oluf Borch,</b> 1689-1763, Stiftamtmand, en Søn 
af Borgmester i Odense Jens Christensen S. til Margaard (f. 1642
d. 1719) og Margrethe West (f. 1664 d. 1728), fødtes 26. Okt. 1689,
blev 1721 Assessor i Hofretten, 1726 Assessor i Højesteret og 1743
Justitiarius sammesteds. 1758 udnævntes han til Stiftamtmand i
Aarhus Stift samt Amtmand over Havreballegaard og Stjærnholm
Amter, hvilke Embeder han beklædte til sin Død, Natten mellem
4. og 5. Marts 1763. Han var 1728 bleven Justitsraad, 1741 

Etatsraad og 1747 Konferensraad. Sidstnævnte Aar optoges han tillige
i den danske Adelstand under Navnet <i>de Schouboe</i>, og 1759 tildeltes
ham Danebrogsordenen. -- 23. Avg. 1730 blev han gift med
Ulrikke Antoinette Albertin (d 30. April 1790), en Datter af
Højesteretsadvokat Brostrup A. til Gundetved og Charlotte Amalie f. West.

Moe, Tidsskr. f. d. norske Personalhist. II, 129.

<i>G. Kringelbach.</i>

</chapter><chapter name="de Schouboe, Oluf Borch, 1777-1844, norsk Statsraad">
<b>de Schouboe, Oluf Borch,</b> 1777-1844, norsk Statsraad, 
var en Søn af ovfr. nævnte Stiftamtmand Christian de S. Han blev
født i Bergen 5. Juni 1777, blev Student 1795 og juridisk Kandidat
1801, hvorefter han gjorde en rask Karriere paa Embedsbanen, som
Kancellisekretær og Byfoged i Nykjøbing paa Sjælland (1801),
Kammerraad og Byfoged i Helsingør (1806), senere Kancelliraad og 1807
virkelig Justitsraad. S. var i disse Aar anset for en dygtig Jurist.
Bl. a. ønskede Chr. Colbjørnsen at faa ham ind i Danmarks
Højesteret. I 1810 kom han til Norge som Amtmand i Stavanger Amt
og forflyttedes der fra 1812 som Stiftamtmand i Christianssands Stift.
Med dette Embede forenede han ogsaa Amtmandskabet i Nedenæs
og Raabyggelaget, fra 1815 i Lister og Mandal. I 1814 optraadte
han som en ivrig Tilhænger af Christian Frederik, men kunde ikke
hindre, at der saa vel fra Stiftsstaden som fra Amtet valgtes
Modstandere af Regentens Politik til Medlemmer af Rigsforsamlingen.
Han blev ogsaa i Maj 1814 udnævnt til Kammerherre. I Sept.
1814 blev han udnævnt til Stiftamtmand i Bergen, men fik efter
eget Ønske Tilladelse til at beholde sit tidligere Embede. I 1827
ansøgte han om at blive Justitiarius i Norges Højesteret; men Chr.
M. Falsen blev ham da foretrukken. Efterhaanden svandt hans
gamle Renommé. I 1830 modtog han Tilbud fra Kongen om at
indtræde i Statsraadet i den efter Falbe ledige Plads, men blev
desuagtet ikke udnævnt. Derimod bestemte Kongen sig i 1836 for
at udnævne ham til Statsraad, hvilket ogsaa skete 10. Nov. S.
havde da Stemningen imod sig. Den nyudnævnte Statholder, Grev
Wedel, lod Kongen vide, at et saadant Valg alene kunde tilraades,
hvis Hans Majestæt vilde have en Mand af ringe Betydning som
Medlem af Kongens Raad. Oppositionsbladet «Statsborgeren»
kritiserede Udnævnelsen skarpt, og det Regeringen mere nærstaaende
Organ «Den konstitutionelle» benyttede Anledningen til ironisk at
gjøre opmærksom paa Forskjellen mellem en Statsraad og en
Statsmand. Han blev Chef for Kirkedepartementet og forblev i
Regeringen indtil sin Død, der indtraf 21. Dec. 1844 i Stockholm. -- 

S. ægtede 6. Jan. 1799 Frederikke Christine Dorothea v. Munthe af
Morgenstierne (f. 1773 d. 1835), Datter af Stiftamtmand Caspar
Wilhelm v. M. af M. (XI, 547).

Halvorsen, Norsk Forf. Lex. 
Y. Nielsen, Norges Hist. efter 1814 III.
J. H. Vogts Optegnelser 1784-1846.

<i>Yngvar Nielsen.</i>

</chapter><chapter name="de Schouboe, Ulrik Frederik Anton, 1782-1863, norsk Statssekretær">

<b>de Schouboe, Ulrik Frederik Anton,</b> 1782-1863, norsk
Statssekretær, foregaaendes Broder, var født i Bergen 5. Juni 1782,
blev Student 1801 og juridisk Kandidat 1804, hvorefter han fra 1807
i nogle Aar beklædte forskjellige underordnede Stillinger i danske
Kancelli og i 1809 udnævntes til Hofjunker samt 1811 til
Kammerjunker. I 1810 blev han konstit. Assessor i Kjøbenhavns Søret og
kom 2 Aar senere til Norge, hvor han udnævntes til sin Broders
Efterfølger som Amtmand i Stavanger Amt, hvorfra han 1814
forflyttedes til Lister og Mandals Amt; dette Amt byttede han i 1815
med Broderen og overtog da selv Nedenæs og Raabyggelagets Amt,
hvor han forblev, indtil han 17. Jan. 1837 udnævntes til Statssekretær 
og dermed forflyttedes til Christiania. I denne Stilling stod
han længe, og i de senere Aar klagedes der over, at den gamle
Mand ikke længere kunde vise den tilstrækkelige Nøjagtighed ved
Udfærdigelsen af de under Statssekretariatet henhørende
Expeditioner. Han fik da Anmodning om at indlevere sin Ansøgning om
Afsked, hvilken han erholdt 31. Avg. 1859. Han døde i Christiania
18. Dec. 1863. S. ægtede i 18^2 en Søster af sin Broders Hustru,
Ottilie Christopherine Jacobine v. Munthe af Morgenstierne (f. 1787
d. 1829).

Halvorsen, Norsk Forf. Lex. 

<i>Yngvar Nielsen.</i>

</chapter><chapter name="Schousboe, August Frederik (Fritz) Alexander, 1857-98, 
Pianovirtuos">

<b>Schousboe, August Frederik</b> (Fritz) <b>Alexander</b>, 1857-98,
Pianovirtuos. F. S., født 11. April 1857 i Ribe, var Søn af
derværende Sognepræst Vilhelm Carl S. og dennes 2. Hustru, Sophie
Marie Rosa f. Cohn. Musikalsk anlagt blev han tidlig en af Edm.
Neuperts (XII, 187) flinkeste Elever og udmærkede sig, knap 16
Aar gammel, paa en offentlig Elevkoncert ved sin tekniske
Bravour. 1874-76 gjennemgik han Kjøbenhavns Musikkonservatorium
og gav i Nov. 1880 selv en Koncert, hvor ikke blot hans
virtuosmæssige Teknik, men ogsaa hans Foredragsevne vakte Opmærksomhed. 
1882 rejste han for det Anckerske Legat, og da han 1883
fik en god Ansættelse ved Scharwenkas Konservatorium i Berlin,
ægtede han sin Lærers Søster Hermanda Neupert. Fra samme
Aar var han, med Undtagelse af nogle Besøg i Hjemmet, bosat i 

Udlandet, dels som Lærer ved forskjellige Musikskoler i Berlin,
Genf og Køln, dels som Koncertspiller, bl. a. ogsaa i Paris. En
Suite af ham for Orkester er spillet i Berlin, og en under et
Rekreationsophold i Norge komponeret nydelig Musik til en lille
Pantomime er opført i Paris; i Trykken foreligge nogle Klaversager 
og Sange. Efter et længere Sygeleje døde den begavede
Kunstner 13. Maj 1898 i Køln; hans Hustru overlever ham.

Schytte, Musiklex.
Illustr. Tid. XXXIX, Nr. 37.

<i>S. A. E. Hagen.</i>

</chapter><chapter name="Schousboe, Peter Kofod Anker, 1766-1832, Botaniker">

<b>Schousboe, Peter Kofod Anker,</b> 1766-1832, Botaniker, er
født i Rønne paa Bornholm, Søn af Prokurator Hans Lerche S.
og Elisabeth Margarethe f. Topp, og blev privat dimitteret til
Universitetet 1785. Han skal som Botaniker have været en Elev af
Rottbøll, og hans første offentlige botaniske Virksomhed var at
holde Forelæsninger i Botanisk Have for denne, da han blev
svagelig. Med Understøttelse, i alt Fald til Dels, af den bekjendte
Mæcen Gehejmeraad Bülow til Sanderumgaard fik han Lejlighed
til at gjøre en Rejse til Marokko 1791-93, kom dog først hjem i
Foraaret 1794. 1796 foretog han en videnskabelig Rejse til
Sverige. Blev 1797 Assessor i Økonomi- og Kommercekollegiet og
1798 Medlem af Videnskabernes Selskab. S., som ogsaa var Elev
af Abildgaard, sendtes 1797-98 af Regeringen til Spanien sammen
med Stutmester Nielsen for at indkjøbe Heste og Faar. 1800 blev
han Konsul i Tanger og fortsatte nu med stor Iver de tidligere
begyndte Undersøgelser over Landets Flora. Han havde imidlertid
nedlagt Resultaterne af sine paa Rejsen gjorte Iagttagelser i en
større Afhandling: «Om Væxtriget i Marokko» (i «Vidensk. Selskabs
Skrifter» 1800). Dette Arbejde udkom Aaret efter i tysk Oversættelse 
og mange Aar efter, 1874, i fransk Oversættelse, ledsaget af
et Forord af den franske Udgiver, som i smigrende Udtryk
fremhæver dets fremragende Rang mellem andre, til Dels meget senere
Bearbejdelser af disse Egnes Flora.

Dette kan betragtes som den første Fase i S.s botaniske
Virksomhed. Ikke mindre Fortjeneste har han indlagt sig ved
Undersøgelser af Havalgerne ved de marokkanske Kyster, der efterhaanden
ganske førte ham bort fra Fanerogamerne; herpaa har han anvendt
overmaade meget af Tid, Arbejde og Penge, men han selv naaede
paa Grund af sit isolerede Opholdssted ikke at faa noget udgivet;
«det er svært at være Forfatter i Tanger», skriver han til
Hornemann og klager over, at «det er ret ærgerligt at leve i en 
Afkrog». Han tegnede, til Dels ved sin Søns Hjælp, overmaade
meget af det indsamlede og arrangerede sig med en Kobberstikker
i Cadix, men denne havde ondt ved at gjøre noget færdigt, og
S. beklager sig jævnlig over, at hans Kobberstikker baade var
svagelig og doven. Først i den nyeste Tid naaede S.s algologiske
Efterladenskaber at blive publicerede, nemlig af den bekjendte
franske Algolog Ed. Bornet, der i 1892 udgav dem under Titelen:
«Les Algues de P. K. A. S.», efter at Thuret havde begyndt
Bearbejdelsen af dem. De Efterladenskaber, hvorpaa Udgivelsen
hviler, ere ret betydelige. Manuskriptet med S.s Beskrivelser
bestaar af 368 Blade; Tegningerne udgjøre et Atlas paa 431 kulørte
Tavler, hvorpaa ogsaa findes Analyser af mere detaillerede Forhold,
og blandt disse Afbildninger skal der være meget godt. Nu
befinder det meste af Manuskript og Tegninger sig i Paris.

«Væxtriget i Marokko» og de algologiske Undersøgelser vare
S.s videnskabelige Hovedgjerning, men han har desuden skrevet
fiere mindre Ting af botanisk, zoologisk og økonomisk Indhold.
Han har efter eget Sigende ogsaa anvendt meget paa at sætte sig
ind i det litterære arabiske Sprog, særlig for at kunne tage fat
paa arabiske Manuskripter i Naturfaget. -- Efter sin Ansættelse i
Marokko henlevede han næsten hele sin Tid der; dog har han fra
1818-20, vist i 2 Gange, i længere Tid opholdt sig i Marseille
og sammesteds gjort Indsamlinger. 1821 var han blevet
Generalkonsul, og han døde i Tanger 26. Febr. 1832 som 
Gehejmelegationsraad. Hans Enke, Antonia (af spansk Herkomst), 
overlevede ham i mange Aar.

Erslew, Forf. Lex. 

<i>O. G. Petersen.</i>

</chapter><chapter name="Schousboe, Vilhelm Carl, 1841-1900, Biskop">

<b>Schousboe, Vilhelm Carl,</b> 1841-1900, Biskop, Søn af Præsten
Vilhelm Carl S. (d. 1891 som Sognepræst i Høje Taastrup og fhv.
Provst) og dennes 1. Hustru, Eline Regisse Cathinka f. Lassen, fødtes
7. Sept. 1841 i Faaborg, hvor hans Fader var Kateket. Da
Faderen senere blev forflyttet til Ribe, kom han i denne Bys
Kathedralskole, og fra den blev han dimitteret 1858. 1864 blev han
theologisk Kandidat, og i de følgende Aar boede han i Kjøbenhavn, 
sysselsat med Manuduktion til theologisk Embedsexamen og
med Undervisning i Hærens Elevskole -- det første Baand mellem
ham og Militæretaten. I Studenterlivet tog han i de Aar livlig
Del, og en Tid lang var han ledende Senior. Sidst paa Aaret
1868 blev han kaldet til Kateket og Skoleinspektør i Viborg, og 
1870-74, og senere 1877, var han Lejrpræst ved Hald. Hans Gjerning 
blandt Soldaterne vandt almindelig Paaskjønnelse; han forstod
at tale jævnt og naturlig til dem om de højeste Spørgsmaal, og
hans djærve og kjærnesunde Personlighed banede Vej for hans Ord.

1875 blev han kaldet til resid. Kapellan ved Garnisonskirken
i Kjøbenhavn, ved N. G. Blædels Side, og efter Blædels Død (1879)
blev han Garnisonsmenighedens Sognepræst. I Hovedstaden
samlede han mange om sin Prædikestol, og han tog tillige flittig Del
i den indre Missions forskjellige Arbejder, navnlig i Søndagsskolens
Gjerning og i Arbejdet for Ynglingeforeningen. 1879 blev han
Medlem af Bestyrelsen for Kirkelig Forening for indre Mission i
Kjøbenhavn, og Ynglingesagen var i adskillige Aar lagt i hans
Haand. Ved et lille Skrift, «Om vore Dages kristelige Foreninger
for unge Mænd» (1886), søgte han i videre Kredse at vække
Interesse for de unges Sag, og Arbejdet blandt dem lykkedes godt;
derfor var han selvskreven til at lægge Grundstenen til de unges
Bygning (1898). Han var ogsaa Medlem af den Komité, der samlede 
de første Udgaver af Forslaget til «Salmebog for Kirke og Hjem».

1888, da P. E. Lind nedlagde Bispestaven, blev S. hans 
Efterfølger som Biskop over Aalborg Stift, og derved aabnedes der 
ham en ny Virkekreds. Hans venlige og ægte danske Natur vandt ham
strax mange Venner baade i Stiftsbyen og uden for den, og han
stræbte med Held at gjøre Ret og Skjel til alle Sider i det
aandelig bevægede Stift, hvor Bølgerne ikke sjælden kunde gaa højt.
Som Visitator var han nidkjær og omhyggelig, og han virkede med
stor Dygtighed for at faa de store Sogne delte, uheldige
Sogneforbindelser afløste af heldige og nye Kirker opførte. I Aalborg
By fik han de rette Kræfter satte i Bevægelse til Opførelsen af en
stor ny Sognekirke (vor Frelsers Kirke), og det Menighedshjem,
Aalborg har faaet, skyldes ogsaa for en væsentlig Del hans Energi.
Men i Slutningen af 9oerne blev den kraftige Mand mærket af en
snigende Sygdom, der 26. Febr. 1900 endte hans Dage. Som
Medlem af det kirkelige Raad har han taget Del i det liturgiske
Revisionsarbejde og i den endelige Redaktion af «Salmebog for Kirke
og Hjem». Foruden «Syv Prædikener fra Lejren ved Hald» (1875)
har han udgivet «Foredrag over de 10 Bud» (1885), en Postil 
(1887-88) og flere enkelte Taler og Biografier, og til de norske
kirkelige Blade («Luthersk Kirketidende» og «Luthersk Ugeskrift») sendte
han i flere Aar Korrespondancer om de danske Kirkeforhold. -- 
1869 havde han ægtet Agnes Johanne Tobiesen (f. 1846), Datter af
Stiftsprovst Christopher Lebrecht T. 1890 var han bleven
Kommandør af Danebrog (2. Grad).

Elvius, Danmarks Præstehist. 1869-84 S. 283. 

<i>Fr. Nielsen.</i>

</chapter><chapter name="Schoustrup, Victor Julius, f. 1852, Søofficer">

<b>Schoustrup, Victor Julius,</b> f. 1852, Søofficer. Forældrene
vare Grosserer Peter Jacob S. (f. 16. Nov. 1816 f 26. Juli 1882) og 
Wicentine Caroline Amalie f. Fürst (f. 4. Maj 1828 d. 11. Marts.
1892). S., der er født 18. April 1852 i Kjøbenhavn, blev 
Sekondlieutenant i Marinen 1872, avancerede 1873 til Premierlieutenant,
1886 til Kapitajn og 1899 til Kommandør. I sine første Aar som
Officer var S. idelig til Søs, enten i Orlogs- eller Korfardifart eller
i Vagervæsenets Tjeneste, en Tid var han ansat ved Søminevæsenet
og i Vinteren 1879-80 som Skoleofficer paa Søofficersskolen. 1880-83 
førte han Postdampskibet paa Island; var 1883-87 ansat som
næstkommanderende paa Underofficersskolen, derefter til 1892 Chel
for Flaadens Mærkevæsen (Militæropmaalingen) og har fra 1892
været Chef for Søværnets Underofficersskole, hvormed følger hvert
andet Aar at være Chef for Skolens Øvelsesskib. Under
Christiansborg Slots Brand 1884 blev S. saaret ret alvorlig i Hovedet.
Foruden den omfattende og ansvarsfulde Tjeneste, S. har besørget,,
har han været meget benyttet i vigtige Kommissioner og ved
Udarbejdelsen af forskjellige Fremstillinger, som Revisor i et
Søassuranceselskab, Formand i Sølieutenantselskabet, Efterslægtsamfundet
o. a. -- S. er gift med Eva Sophie Elisabeth f. Sjørén (f. i Skaane
17. April 1855), Datter af Regimentspastor Nils Axel Theodor S.
(f. 1822 d. 1886) og Cecilie Ane Kirstine f. Schoustrup (f.
1818 d. 1880).                                                                                    

<i>C. With.</i>

</chapter><chapter name="Schouw, Joakim Frederik, 1789-1852, Botaniker, Politiker">

<b>Schouw, Joakim Frederik,</b> 1789-1852, Botaniker, Politiker, 
blev født i Kjøbenhavn 7. Febr. 1789 som ældste Søn af Vinhandler
Poul S. (f. 1751 d. 8. Marts 1800) og Sara Georgia f. Liebenberg
(f. 1761 d. 1826). Det blev bestemt, at han skulde træde ind i
Faderens Forretning, og han blev derfor tidlig sat til at deltage
i de til denne knyttede Arbejder. I hans 12. Aar døde Faderen, 
og Moderen sad nu tilbage i trange Kaar med en Flok af 7 smaa
Børn. Da hans Helbred syntes at lide ved Opholdet i den
fugtige Vinkjælder, kom han, 15 Aar gammel, i Tjeneste som
Skriverdreng hos Prokurator Bjerring. Her forblev han 3 Aar, i det
han samtidig forberedte sig til Præliminærexamen for senere at 
tage dansk-juridisk Examen. Men da hin Examen blev afskaffet, 
underkastede han sig 1808 den strængere Examen artium, og 1809
tog han 2. Examen.

Allerede i 13-14 Aars Alderen ytrede hans Interesse for
Naturvidenskaberne sig, i det han begyndte at høre Forelæsninger
over Zoologi og Botanik af Martin Vahl, der tog sig særlig af
ham, men døde allerede 1804; ligeledes hørte han Hornemann
og deltog i dennes og Schumachers Exkursioner. Hans Examenslæsning 
gjorde naturligvis Afbræk i disse Studier, men efter at
være bleven Student optog han dem igjen, navnlig under Hornemanns 
Vejledning. Da Naturstudiet syntes brødløst, og han maatte
se sig om efter noget at leve af, gav han sig til at studere Jura,
og 1811 tog han juridisk Examen samt nogle Maaneder senere den
praktiske Prøve. 1813 blev han Volontær, senere Underkancellist,
i det danske Kancelli, og tillige skaffede han sig nogen Indtægt
som juridisk Manuduktør. Han fik da Raad til atter at optage
de naturhistoriske Studier.

Netop i det 19. Aarhundredes 2 første Aartier fødtes
Plantegeografien som Videnskab; Humboldt var vendt hjem fra sin
5aarige Rejse til tropisk Amerika og havde 1805 og 1807 offentliggjort
sine første banebrydende Skrifter, der efterfulgtes af andre, og Rob.
Brown, Pyr. de Candolle, Leopold v. Buch og Wahlenberg publicerede 
vigtige plantegeografiske Arbejder i forskjellig Retning. At
disse Mænd have haft stor Betydning for S.s Udvikling, er sikkert.
Men hvad der gjorde ham til Plantegeograf, var maaske især den
botaniske Rejse, som han, 23 Aar gammel (1812), foretog i Norge
sammen med den lovende, unge norske Botaniker Chr. Smith; thi
plantegeografiske Forhold træde jo ikke tydeligere og mere
interessant frem end i Bjærglande. «Nogle Aar senere», skriver han,
«udkastede jeg en Plan til en plantegeografisk Undersøgelse af
Italiens og Siciliens Vegetation» for derved at skaffe et Mellemled
mellem Humboldts Undersøgelser i Troperne og Wahlenbergs i
Polarlandene, Alperne og Karpatherne. Ved varm Anbefaling af
Hornemann fik han Rejseunderstøttelse dels fra Fonden ad usus
publicos, dels fra Universitetet og dels fra Gehejmeraad Johan
Bülow til Sanderumgaard. Et Aars Tid anvendte han til Forberedelse
til denne Rejse, og tillige disputerede han for Doktorgraden (28.
Sept. 1816). Hans Disputats, «De sedibus plantarum», handler om
det Spørgsmaal, om man skal antage, at Individerne af en Planteart, 
der voxe i maaske vidt adskilte Lande, nedstamme fra et og 
samme Individ og ved Vandringer have bredt sig fra det oprindelige 
Udgangspunkt til alle dens nuværende Voxesteder, eller om
Arten er fremkommen paa forskjellige Steder med forskjellige
Individer. Han kom til det Resultat, at Vandringsmidlerne ere
utilstrækkelige, og at de samme kosmiske Momenter paa forskjellige
Steder have frembragt de samme Arter. Geologiske Forhold, der
først langt senere bleve bekjendte, løse nu paa naturlig Maade
mange Spørgsmaal, som S. kun kunde løse, som han gjorde, men
for øvrigt sysselsætter Spørgsmaalet Botanikerne jo endnu den Dag
i Dag og har nøje Tilknytning til den nyere Tids Udviklingslære.
S. er for saa vidt ogsaa inde paa denne, som han sympathiserer
med den Tanke, at højere Dyr og Planter ere fremgaaede «ved
successiv Transmutation» af ufuldkomnere.

 Slutningen af 1816 tiltraadte den 2yaarige Dr. phil. sin Rejse,
der varede til 1820, omtrent 3 1/2 Aar. Et Bevis paa de Forventninger, 
man gjorde sig til ham, ogsaa som Jurist, er, at han omtrent 
samtidig blev foreslaaet til Lektor i Lovkyndighed ved det
nye Universitet i Christiania. Maalet for Rejsen var at
sammenligne Forholdet mellem Klima og Plantevæxt. Vinteren 1816-17
tilbragte han i Gøttingen-, i Vaaren 1817 kom han til Triest, og
derpaa berejste han Alperne, Apenninerne til Kalabriens sydligste
Del, Sicilien, han besteg Abruzzernes og Kalabriens højeste Bjærge
og Etna, hvis Udbrud han overværede. I Høsten 1819 rejste han
over Alperne, Genf og Paris til Danmark.

Ankommen hjem stod han atter over for det gamle Dilemma:
Juraen som det, der gav Levebrød, eller Botanikken, til hvilken
Interessen drog ham. Nu kom Afgjørelsen derved, at Kongen
forlængede hans Rejseunderstøttelse for et Aar og 28. April 1821
udnævnte ham til extraordinær Professor i Botanik ved Universitetet.
Efter Hjemkomsten var han strax begyndt at bearbejde det indsamlede 
Materiale; «men under Arbejdet følte jeg snart, hvor meget
vi .... endnu savne Grundsætningerne for en almindelig
Plantegeografi; ... da jeg desuden i Sommeren 1820 i en Forelæsning
(som Privatdocent) havde gjort et Forsøg paa en systematisk
Fremstilling af denne Videnskab, saa troede jeg det passende at
meddele Publikum denne Fremstilling noget udførligere». I 1822
udkom da hans største og betydeligste Arbejde: «Grundtræk af den
almindelige Plantegeografi». Humboldts, Rob. Browns, Wahlenbergs 
og andres Arbejder vare kun Brudstykker af Plantegeografien
eller Udkast til Grundtræk af denne; en almindelig Plantegeografi 
existerede endnu ikke. S. havde derfor mange Vanskeligheder at
overvinde; Begreberne skulde klares og fastslaas, nye Udtryk
dannes og en Uendelighed af spredte Data sammenarbejdes. Først
undersøger han, hvilke ydre Momenter der bestemme Plantens
Stedforhold; derpaa betragter han Arternes, Slægternes og Familiernes
Stedlære, og sluttelig sammenligner han Jordklodens forskjellige Dele
med Hensyn til Plantevæxt. Han inddeler Jordoverfladen i 22
plantegeografiske Riger og disse i Provinser, og han benævner til
Dels disse Riger efter karakteriserende Planter. Det var ret
vilkaarlige Regler, som han opstillede for, om en Del af Jordkloden
skulde danne et Rige eller ikke, og det var ikke at vente, at hans
Inddeling skulde falde sammen med Nutidens, der har et langt
anderledes stort og fuldkomment Materiale at bygge paa (allerede
1833 forøgede S. selv Rigernes Antal), men den gjør det mærkværdig
godt. Samtidig med ham var for øvrigt Pyr. de Candolle slaaet
ind paa den samme Vej, uden at S. kjendte hans 1820 publicerede
Arbejde, og denne rent floristisk-systematiske Vej er fulgt i senere
Arbejder op til det nyeste af Drude. S.s «Grundtræk» var et
meget stort og ganske originalt Arbejde, det første almindelige
Værk over Plantegeografien, præget af den samme Klarhed og
Orden, som udmærke alle hans Arbejder, hvorfor det ogsaa vakte
almindelig Opmærksomhed og gjorde hans Navn bekjendt i Evropa
(det blev 1823 oversat paa Tysk af ham selv). Han var ogsaa
den første, der paa Kort fremstillede de geografiske Udbredningsforhold 
og Inddelingen af Jordoverfladen, i det han 1824 paa eget
Forlag udgav et til Værket knyttet Atlas med 12 Tavler; det er
navnlig Voxekredsene af en Række Planter, der spille en Rolle i
Menneskelivet, som han har aflagt paa disse Kort.

De nærmeste Aar saa mange mindre Afhandlinger og Recensioner 
i inden- og udenlandske Tidsskrifter fra S.s Haand og
desuden et større Værk. Det danske Videnskabernes Selskab havde 1822
udsat som Prisopgave: «En dansk Meteorologi eller Skildring af
Vejrligets Beskaffenhed i Danmark tillige med en Udvikling af
Grundene til samme»; S. vandt Prisen, og 1826 udkom hans store
Bog herom. I 1823 blev han, kun 34 Aar gammel, Medlem af det
kongl. danske Videnskabernes Selskab, og her fik han snart flere
Embedsforretninger, f. Ex. at være Medudgiver af «Collectanea
meteorologica» (1829-45). Som Meteorolog har han den Fortjeneste 
at have fundet en original Methode til Udregning af Middelværdier 
for Temperaturen, en Methode, som endnu anvendes, og 
som han benyttede til at beregne danske Middeltemperaturer af de
daglige Observationer.

Hans Forelæsninger ved Universitetet drejede sig om den
fysiske Geografi. Men for øvrigt var hans Helbred ikke godt, og
lange Tider, «stundum halve Aar», maatte han holde Sengen. I
dette Tiaar blev han gift (24. April 1827) med Susanne Marie
Augustine Peschier Dalgas (f. 1798 d. 1844), Datter af Præsten Jean
D. ved den reformerte Menighed i Fredericia. -- Da han 1828
skulde skrive Programmet til Universitetets Reformationsfest, udgav
han «Specimen geographiæ physicæ comparativæ», et Brudstykke
af sine Forelæsninger, i hvilket han anstiller en Sammenligning
mellem Alperne, Pyrenæerne og Skandinaviens Bjærge som Prøve
paa, hvorledes Jordens Overflade bør inddeles efter dens Naturforhold, 
ikke efter politiske. Hans Tale ved Festen gik ud paa, at
Klimaet og andre Naturforhold kun have ringe Indflydelse paa
Folkenes Karakter. -- Da det paa hans lange Rejse indsamlede
Materiale ved nærmere Bearbejdelse ikke syntes ham tilstrækkeligt
til hans Maal, et Værk over Italiens Klima og Plantevæxt, erholdt
han en ny Rejseunderstøttelse af Regeringen, og ledsaget af sin
Hustru gjorde han, fra Begyndelsen af 1829 til Slutningen af 1830,
en ny Rejse til Italien, paa Sicilien sammen med Palæontologen
P. W. Lund.

Tiaaret 1830-40 blev mindre helliget til videnskabelige Studier
end til anden Virksomhed. S. havde en lignende Trang som H.
C. Ørsted til at sprede sin aandelige Rigdom ud til den store
Almenhed og en lignende Gave til at give sine Fremstillinger en
klar og almenfattelig Form. Denne Trang affødte forskjellige
Arbejder. «Dansk Ugeskrift» tog sin Begyndelse, og S. blev dets
Redaktør (1. Række, 1831-36), dets Opgave var «paa en letfattelig 
Maade at afhandle de Gjenstande, der have Interesse for de
dannede Klasser af Folket»; «det skulde være et Folkeblad, men
ikke et Almuesblad». S. forstod at knytte de fleste af Datidens
fremragende Mænd til sig som Medarbejdere. I det optraadte S.
som varm Reformator af Skoleundervisningen; han kæmper for at
indføre Naturhistorieundervisning i Skolerne og for at fjærne den
Tørhed og Tomhed, som herskede i Geografiundervisningen; han
har stor Fortjeneste i begge Henseender. Som Prøve udgav han
1832 «Evropa, en letfattelig Naturskildring», der oversattes paa 4
forskjellige Sprog, og 1833 greb han med Glæde en Idé af Eschricht, 
at oprette «Naturhistorisk Forening», hvis Øjemed var at 
udbrede naturhistoriske Kundskaber hos den dannede Del af Folket;
denne Forening virker den Dag i Dag ved «populære»
Forelæsninger. Som Foredragsholder udfoldede S. en overordentlig
Virksomhed, ja saa langt som til 1850 træffer man hans Navn som
saadan. En Mængde af hans Foredrag blev senere samlet i en
Bog, «Naturskildringer» (1837), hvis klare, ædruelige og fængslende
Fremstilling stiller dem meget højt i dansk Litteratur og gjør, at
man kan læse dem med Glæde selv endnu. S. har utvivlsomt
haft stor Indflydelse paa hele Folkets naturhistoriske Opdragelse.

Hans Liv i Trediverne maa have været meget uroligt, mangesidigt 
og anstrængende. Foruden det nævnte holdt han Forelæsninger 
ved Universitetet og Polyteknisk Læreanstalt, udgav til Støtte
for dem «Erindringsord» over de plantegeografiske Riger (1833),
den almindelige Plantelære (1837), senere over Lægeplanter (1843)
og over anvendte Planter (1844). Der var næppe noget af de
mange nye Foretagender, som da bleve satte i Gang, uden at han
næsten var selvskreven til at være med; han blev 1835 Formand
for Selskabet til Havekulturens Fremme og Redaktør af de 5 første
Bind af «Havetidende», 1834 Medlem af Landhusholdningsselskabets 
Skriftkomité, Medlem af Komiteen om Realskolevæsenet,
Medstifter af og i flere Aar Formand for «Athenæum», Medstifter af
og Formand for Trykkefrihedsselskabet, og hertil kom saa endelig
hans politiske Liv (s. ndfr.).

Med 1839 træder S. ind i et nyt Afsnit af sit Liv. Han opnaaede 
da at faa publiceret 1. Del af «Tableau du climat et de
la vegetation de l'Italie», der indeholder det meteorologiske. Men
Ønsket om at samle mere Materiale og Haabet om at styrke det
svækkede Helbred førte ham for tredje Gang til Italien, denne
Gang for egen Regning (1839-40) og ligeledes ledsaget af sin
svagelige Hustru (som døde 1844). Men derefter forøgedes hans
Embedsgjerning; Hornemann døde 1841, og S. blev Direktør for
Botanisk Have, Professor ordinarius i Botanik og (1845) Medlem
af Konsistorium. Den botaniske Have var i Hornemanns sidste,
af Sygdom trykkede Leveaar kommen i Forfald, og S., der aldrig
havde haft Interesse for den «beskrivende» og systematiske
Botanik, stod over for og paatog sig det store Arbejde at revidere
Havens Samling af levende Planter, o. 8000 Arter; i 1847 udgav
han en Fortegnelse over Havens Planter, der vare blevne bestemte
i de forløbne 5 Aar (næsten Halvdelen). Ogsaa paa anden Maade 
har han stor Fortjeneste af Haven. Han blev ogsaa Udgiver af
«Flora Danica» sammen med J. Vahl, og han var Medstifter af
og tog Del i næsten alle de skandinaviske Naturforskermøder.
Dertil kom, at han atter blev Redaktør af «Dansk Ugeskrift» (2.
Række, 1842-46) og dets Fortsættelse, «Dansk Tidsskrift» (1847-51). 
Det var da intet Under, at han aldrig fik sit Arbejde over
Italien færdigt; i Løbet af Fyrrerne publicerede han vel i
Videnskabernes Selskabs Publikationer og andensteds en Række specielle
Arbejder over Italiens Naaletræer, Lyngplanter, Egefamilien,
Birkefamilien og Græsarterne, i Henseende til Udbredning vandret og i
Højden, men et afsluttende, paa Fransk affattet Arbejde, sidste
Del af «Tableau du climat etc.», opnaaede han ikke at faa at se.

I Slutningen af Fyrrerne førtes han atter til livlig Deltagelse
i det politiske Liv, men i 1850 trak han sig tilbage herfra og fra
andre Tillidshverv. Sygdom trykkede ham ikke lidt, men han
vedblev dog at virke som Universitetslærer, indtil han efter
Ansøgning fik Afsked fra 1. April 1852. Men allerede 28. April s. A,
endte hans virksomme Liv, i hvilket han havde erhvervet sig almen
Agtelse og Hengivenhed, endog hos politiske Modstandere.

S. hørte vel ikke til Universitetslærerne af første Rang; han havde
ikke nogen henrivende eller begejstrende Veltalenhed, men i hans
Skrift som i hans Tale var der en velgjørende Ro og Klarhed, parret
med Mildhed og Elskværdighed, som maatte vinde Hjærter. Han
var af Middelhøjde og havde milde, blaa Øjne. A. S. Ørsted
udtalte 1836 om ham: «Man ser her en mærkelig Forening af dyb
videnskabelig Forskning i Fag, der synes at ligge fjærnt fra det
statsborgerlige Liv, og praktisk Brugbarhed i en af de mest
betydende Stillinger for det statsborgerlige Livs Udvikling», og 
senere udtalte han sig atter om hans rene Sindelag og den dybe
Samvittighedsfuldhed, der gik gjennem al hans Færd. 28. April 1857,
Femaarsdagen efter hans Død, rejste Venner hans Buste paa Frue
Plads; Datoerne paa Sokkelen betegne Aabningsdagen for den 1.
Roskilde Stænderforsamling og for Grundlovens Vedtagelse, en
Bøgegren og en Piniegren hentyde paa Botanikeren.

S. fik 1847 Titel af Etatsraad og blev 1849 Kommandør af
Danebrog.                             \

Avtobiografi i Botanisk Haves Arkiv. 
Skand. Folkekal. 1843 og 1844.
Erslew, Forf. Lex. 
J. F. Schouw, Die Erde, die Pflanzen u. der Mensch (1851).
Oversigt ov. Vidensk. Selsk.s Forhandl. 1853. 
Botan. Tidsskr. XII.

<i>Eug. Warming.</i>

-- J. F. Schouw tog ogsaa meget virksom Del i det <i>politiske</i>
Liv, lige fra den Stund, det vaktes her hjemme ved den franske
Julirevolution. I det af ham udgivne «Dansk Ugeskrift» fremkom
Artikler om vore offentlige Forhold, og særlig maa her nævnes
hans opsigtvækkende Artikler i 5. Bd. (1834) om Trykkefrihedens
Vigtighed og om Stænderanordningen, den sidste vistnok meget
konservativ, i det han advarede imod en alt for udstrakt Valgret;
derimod ønskede han større Hensyn taget til Dannelse end til
Formue og udtalte sig afgjort for Stænderforsamlingernes
Offentlighed. Han tog ogsaa Del i Bestræbelserne for at lede Valgene 
i Kjøbenhavn den første Gang, ligesom han var Hovedmand for
den Adresse, der i Febr. 1835 indgaves til Kongen imod videre
Indskrænkning af Trykkefriheden, og, da den fornemt afvistes,
Medstifter af Trykkefrihedsselskabet, der jo blev det første
Samlingssted for den vaagnende Opposition.

Uagtet denne Optræden udnævntes S. 1835, 2 Dage før
Stænderforsamlingen aabnedes i Roskilde, af Kongen til Repræsentant
for Universitetet, og han valgtes strax til dens Præsident, ligesom
næste Aar i Viborg og fremdeles i de følgende Samlinger. At
Valget faldt paa ham, skyldtes vel nærmest den Færdighed, han
havde lagt for Dagen ved Ledelsen af forskjellige Foreninger og
Møder, og det viste sig snart, at Valget havde været heldigt. Thi
S. røgtede Hvervet med stor Dygtighed og Frisind samt til
almindelig Paaskjønnelse og har saaledes Æren for at have
udviklet de parlamentariske Former, der hidtil vare helt ukjendte her
hjemme. Ogsaa forstod han med fin Takt at hævde Stændernes
Myndighed og det for dem afstukne Magtomraade, og han
modsatte sig med Kraft ethvert Overgreb saa vel fra enkelte
Medlemmer som fra den kongelige Kommissarius. I saa Henseende
fik det særlig Betydning, da han i Sept. 1840 i Roskilde afviste
Paastanden om Mindretallets Ret til at afgive særskilt Betænkning.
Det var om denne Lejlighed, Algreen-Ussing senere udtalte de
Ord, at «S.s Navn alene vejer 10000»; men det var ogsaa denne
Optræden, som medførte, at han 1841 ikke igjen blev udnævnt til
Stænderdeputeret, saa misfornøjet var Kongen bleven derover. Dog
havde S. den Tilfredsstillelse, at Regeringen næste Aar frafaldt den
Fortolkning af Stænderanordningen, som han saa skarpt havde
bekæmpet.

Skjønt Formand tog S. af og til Ordet ved enkelte Sagers,
Drøftelse, allerede i første Samling om Realskolers Oprettelse; han 
skrev ogsaa Udvalgets Betænkning herom og gav derved Stødet
til Oprettelsen af Realskolen i Aarhus. Ligeledes talte han imod
Beskyttelsestold og imod Konsumtionsafgiften, for Tallotteriets
Ophævelse og imod Bønderkarlenes Forpligtelse til at tage fast
Tjeneste, for Jødernes Valgbarhed (1838) og for Embedsmændenes Ret
til at støtte Andragender om Skattebevillingsret og en fri
Forfatning (1840), -- optraadte kort sagt altid som Talsmand for Frihed
og Fremskridt. Ej heller lagde han Dølgsmaal paa, at han selv
nærede Ønsker om udvidet politisk Frihed, forsvarede 1838
Foreningen af de 2 kongerigske Forsamlinger og 1840 selve Forslaget
om en konstitutionel Forfatning, som han fandt «meget betimeligt»;
«det var i de rolige Dage, man skulde sørge for de urolige». At
hans Holdning over for Regeringen efterhaanden var bleven mere
oppositionel, fremgik ogsaa deraf, at han 1841 var med at fraraade
Afholdelse af 28. Maj-Festen (til Minde om Stænderanordningen),
skjønt han selv fra første Færd (1832) havde været Medindbyder
til disse Fester.

Det vakte meget Misnøje, at S. 1841 ikke blev udnævnt til
Stænderdeputeret, saa meget mere som Ørsted selv ved Samlingens
Slutning 1840 i varme Ord havde fremhævet hans Fortjenester som
Forhandlingernes Leder. Der fremkom strax Forslag fra P. G.
Bang, H. N. Clausen og P. A. Tutein om at sammenskyde Penge
for at indkjøbe en Ejendom, der kunde give ham Valgbarhed;
men S. modsatte sig dette, rimeligvis i det Haab, at Kongen
alligevel vilde udnævne ham, hvad der jo vilde blive optaget som et
meget forsonligt Skridt. Dette skete dog ikke, og S. var saaledes
udelukket foreløbig fra ligefrem Deltagelse i det offentlige Liv.
Derimod havde nogle nørrejyske Stænderdeputerede paa egen Haand
kjøbt en Ejendom ved Viborg, som de overdroge ham 1842, og som
gjorde ham det muligt at blive folkevalgt; senere sikrede han sig
selv en lignende Adkomst for Østifternes Vedkommende.

S. havde i de mellemliggende Aar flere Gange skrevet i
Trykkefrihedsselskabets Organ, «Dansk Folkeblad», særlig skarpe
Kritikker af den daværende Presselovgivning, men den nye Række
af «Dansk Ugeskrift» gav sig langt mere end den tidligere af
med at omtale de offentlige Forhold i Ind- og Udland, og ved
Artikler af Clausen, Estrup, Tutein og flere yngre Forfattere samt
af S. selv blev det et vigtigt Organ for den national-liberale
Retning, der nu afløste den ældre almindelige Liberalisme. Det var jo
netop paa denne Tid, at det slesvigske Spørgsmaal traadte i 
Forgrunden, og S. omfattede dette med den varmeste Interesse. Han
var saaledes i Maj 1843 Medstifter af Foreningen til Danskhedens
Bevarelse i Slesvig, den, hvorfra Rødding Folkehøjskoles
Grundlæggelse udgik, og i Juni 1844 af den slesvigske Hjælpeforening.
En Maaned senere var han Ordfører for den Deputation, der
overbragte Kongen den store Sprogpetition med 21000 Underskrifter
om Hævdelsen af det danske Sprogs naturlige Ret i den slesvigske
Stænderforsamling, men som fik en lige saa unaadig Afvisning som
Trykkefrihedsadressen 9 Aar tidligere. Lignende Iver viste han for
den nordiske Enhedstanke: han forsvarede den imod C. Molbech
og var i Sept. 1843 Medstifter af det skandinaviske Selskab,
ligesom han fra 1839 tog virksom Del i Naturforskermøderne. Han
var saaledes, uagtet sit sindige og rolige Væsen, altid i forreste
Række blandt Kæmperne for den politiske og folkelige Udvikling.
Særlig hævdede han med Kraft Ytringsfriheden, og da der 1846
blev lagt Beslag paa en oversat Artikel om de preussiske
Forhold, der skulde optages i «Dansk Ugeskrift», tog han deraf
Anledning til at standse dettes Udgivelse. Han vilde nemlig hverken
frivillig underkaste sig Censuren eller ligge i fortsat Kamp med
Myndighederne. I det snart efter udkommende «Dansk Tidsskrift»
blev det politiske Element end mere fremtrædende.

Dagen efter Christian VIII's Død udgav S. sammen med sin
fortrolige Ven H. N. Clausen «Ved Tronskiftet», et Skrift saa
stort, at det unddrog sig Censuren. Han meddelte heri et
Udkast til en ny Statsordning for Monarkiet, hvorved Holsten fik en
aldeles selvstændig Stilling, medens Slesvig foruden en særlig
Forsamling skulde have Del i den fælles Forsamling med Kongeriget.
Tillige fremsatte han sine Tanker om Rigsdagens Sammensætning,
bygget paa Klassevalg, indskrænket Valgret og stærk Hensyntagen
til Embedsklassen som Bærer af den højere Dannelse. I
Tilslutning hertil skrev han senere om Ministeransvarlighed og Ordning
af en Rigsret. Han tog selvfølgelig Del i den Erklæring, der 23.
Febr. afgaves af det nationale Partis ledende Mænd imod den af
Regeringen bebudede Forfatning med Tvedeling af Monarkiet og
for en konstitutionel Forbindelse mellem Danmark og Slesvig. Han
var Medindbyder til Kasinomøderne, og i Martsdagene var det til
Dels i hans Professorbolig i Botanisk Have, at Førerne samledes.
Det vides, at han studsede ved det kraftige Sprog i O. Lehmanns
Adresse til Kongen (Truselen om «Fortvivlelsens Selvhjælp»), men 
dog sluttede sig hertil, medens omvendt Lehmann 2 Dage senere
underskrev Erklæringen om at indrømme Kongen fornøden Frist
til Ministeriets Dannelse -- «som Monrads og S.s Slave».

S., som 1847 var bleven folkevalgt til begge Stænderforsamlinger, 
var April-Juni 1848 ogsaa Formand i dem begge og kom
saaledes til at afslutte deres Virksomhed, ligesom han i sin Tid
havde indledet den. Han havde væsentlig Del i den Enighed,
hvormed Valgloven til Rigsforsamlingen vedtoges, -- tog begge
Steder aabent Ordet til Forsvar for den kongevalgte Fjerdedel --
og var derefter med at lede de Møder i Universitetssalen, der
skulde forberede de nye Valg, og hvorved Kløften dannedes
mellem det liberale Parti og Bondevennerne. Han valgtes i Randers
Amts 1. Kreds til Rigsforsamlingen og blev dennes Formand hele
Tiden. Han tog som saadan ingen Del i Forhandlingerne, men
øvede ved sin ypperlige og upartiske Ledelse saa vel som ved sin
mæglende Holdning stor Indflydelse paa at fremme Grundlovsarbejdet 
og yderligere udvikle de parlamentariske Former. Et
Tilbud om at indtræde i Novemberministeriet afslog han. I «Dansk
Tidsskrift» udtalte han senere sin oprigtige Tilslutning til den nye
Grundlov, selv til dens Valgordning, skjønt den gik langt videre,
end han i Begyndelsen af 1848 havde tænkt sig muligt. Ogsaa
var han en af dem, der tidligst (allerede i Nov. 1848) og stærkest
fremhævede Farerne ved den selvstændige Stilling, man tænkte paa
at give Slesvig, og som (i Juli 1849) aabent udtalte sig for dets
Deling efter Sproggrænsen som et langt mindre Onde.

Til Landstinget valgtes han saa vel i Kjøbenhavn som i det
østlige Jylland, men foretrak Sædet for den sidste Kreds. Han
afslog Formandsposten, men gav et Udkast til Forretningsordenen,
ligesom han havde gjort i den grundlovgivende Rigsforsamling.
Han var fremdeles Medlem af Tingets Finansudvalg, af Udvalget
om Presseloven og af det første Fællesudvalg, der blev nedsat i
Rigsdagen; ligeledes blev han valgt til Medlem af Rigsretten. Men
hans Helbredstilstand nødte ham til at nedlægge sit Valgbrev i
Sept. 1850. - Frisind, Maadehold og Retfærd vare de Egenskaber,
der prægede hans politiske Optræden fra første Færd og til hans
sidste Stund, og hans Navn er et af dem, der i vort hele
offentlige Liv staa renest og mest højagtede.

Barfod, Dansk Rigsdagskal. S. 119 f. 
J. A. Hansen, Polit. Skildringer af afdøde danske Mænd S. 79 ff. 
Steenstrup, Dansk Maanedsskrift IV (1856), S. 273 ff.                                                                                  

<i>Emil Elberling.</i>
</chapter>
<chapter name="Schow, Christen, 1738-1806, Kancellideputeret">

<b>Schow, Christen,</b> 1738-1806, Kancellideputeret, var en Søn 
af Kontrollør, Vejer og Maaler Søren S. (d. 1749) og Anna
Elisabeth f. Christensen (d. 1759). Han fødtes 3. Okt. 1738 i Holbæk,
blev 1757 dimitteret fra Roskilde lærde Skole, tog først theologisk
Embedsexamen og blev derefter 1763 tillige juridisk Kandidat. I
Aarene 1764-66 fortsatte han sine retsvidenskabelige Studier i
Gøttingen og indtraadte, efter at have tilendebragt en Rejse til
Frankrig, England og Holland, 1767 som Volontær i danske Kancelli,
hvor han 1768 blev Kancellisekretær og 1771 efter Kollegiets
Omordning af Struensee Kancellist. 1772 fungerede han som Sekretær
i den over Struensee og Brandt nedsatte Kommission, blev senere
s. A. Assessor i Hof- og Stadsretten, men indtraadte 1773 paa ny
i Kancelliet, denne Gang som 2. Expeditionssekretær. 1778
avancerede han til 1. Expeditionssekretær og Medlem af Kancellikollegiet,
1787 til Deputeret, hvilken Stilling han -- fra 1790 som 1.
Deputeret -- beklædte til sin Entledigelse 1801. Han var 1774 bleven
Justitsraad, 1779 Etatsraad og 1789 Konferensraad. Ved Siden ai
sin egentlige Embedsgjerning, som han røgtede med anerkjendt
Dygtighed, beklædte han forskjellige betydningsfulde Tillidshverv.
Saaledes var han fra 1778 Tilforordnet i Missionskollegiet og
Direktør for Waisenhuset, fra 1789 virkelig Justitsdirektør ved Tallotteriet,
desuden fra 1787 Medlem af den extraordinære Finanskommission,
fra 1789 Medlem af Kommissionen angaaende Kjøbenhavns
betryggende Forsyning med Levnedsmidler og fra 1791 Medlem af den
Arnamagnæanske Kommission. Alle disse Hverv opgav han ogsaa
1801, og han døde 12. April 1806 i Kjøbenhavn. -- Han blev 9.
Nov. 1774 gift med Cathrine Marie Suhr (f. 18. Febr. 1754 d. 7.
Nov. 1824), en Datter af Etatsraad, Borgmester Johan Peter S. og
Anna Dorthea f. Aagaard.

Worm, Lex. ov. lærde Mænd.
Personalhist. Tidsskr. 3. R. V,  53. 

<i>G. Kringelbach.</i>

</chapter><chapter name="Schov, Laurids Nielsen, o.1733-89, Klokker">

<b>Schov, Laurids Nielsen,</b> o. 1733-89, Klokker, blev 1753 
Student fra Kjøbenhavns Skole og laa 1759-64 paa Borchs
Kollegium, til sidst som Inspector; fra 1765-71 var han Hører ved
nævnte Skole og blev senere ved Luxdorphs Indflydelse Klokker
ved Helliggejstes Kirke, i hvilken Stilling han døde 20. Okt. 1789,
56 Aar gammel, rimeligvis ugift. Denne beskedne lærde, der var
Bibliothekar hos Luxdorph og Suhm, hvem han gik til Haande
ved Udgivelsen af «Scriptores rerum Danicarum» V, var en dygtig 
latinsk og græsk Filolog, hvorfor han af Skolekommissionen 1775
blev foreslaaet til at besørge Skoleudgaven af Horats. Ham skyldes
den fortrinlige Kvartudgave af «Peder Paars» (1772), som han
indledede med en interessant «Forberetning». Suhm mindedes ham
i et latinsk Ærevers ved hans Død.

Werlauff, Det kgl. danske Selskab S. 90. 96.
Personalhist. Tidsskr. 2. R. II, 121.                                                                                 

<i>G. L. Wad.</i>

</chapter><chapter name="Schow, Niels Iversen, 1754-1830, Filolog og Arkæolog">

<b>Schow, Niels Iversen,</b> 1754-1830, Filolog og Arkæolog,
blev født i Kjøbenhavn 16. Juni 1754 og var en Søn af Iver Nielsen
S. og Dorthe Cathrine Clemensdatter. Hans Fader tjente i
Kongens Stalde og blev siden Toldbetjent i Aarhus, hvor han døde
1769; Sønnen dimitteredes fra Aarhus Skole 1773, tog theologisk
Attestats ved Universitetet 1776, blev 1777 Alumnus paa Borchs
Kollegium og fik 1778 Graden som Magister philologiæ for en
Afhandling «de reipublicæ Spartanæ potentia». Med betydelig
Stipendieunderstøttelse tiltraadte han sidst i 1778 en Udenlandsrejse,
studerede først under Heyne i Gøttingen indtil Foraaret 1783 og
rejste saa til Wien og arbejdede der i Bibliotheket med
Haandskriftstudier. Disse Studier afbrød han for en Tid, i det han
modtog en Post som Lærer for den polske Fyrste Adam Czartoriskis
2  Sønner 1784; men i Foraaret 1787 opgav han igjen denne
Stilling og rejste til Italien, hvor han især besøgte Rom, Neapel og
Venedig og levede meget sammen  med Zoëga. 1791 forlod han
Italien og gik til Leipzig; der fra vendte han hjem 1792 og
begyndte at holde Forelæsninger over Homer og Pindar. S. A.
udnævntes  han med Titel som Professor til Direktør for Prins
Christian Frederiks (Christian VIII's) Opdragelse. 1800 optoges han
som Medlem af Videnskabernes Selskab og sad i dets Ordbogskommission
1804-14. 1803 ophørte hans Virksomhed som Prinsens 
Opdrager ved dennes Konfirmation, og S. udnævntes da til
Justitsraad. 1805 beskikkedes han til extraordinær Professor i
Arkæologi ved Universitetet, 1813 til ordinær Professor i græsk
Filologi samt Arkæologi og til Assessor i Konsistorium; 1815 blev han
tillige Professor i Kunsthistorie og Mythologi ved det kongl. 
Akademi for de skjønne Kunster. 1827 entledigedes han efter 
Ansøgning i Naade og med Pension fra sin Professur ved Universitetet
og blev udnævnt til virkelig Etatsraad; 1829 tog han sin Afsked
fra Professuren ved Kunstakademiet. Han døde i Kjøbenhavn
18. Okt. 1830. 21. Febr. 1794 havde han ægtet Anna Rosine 
Rothe (f. 1772 d. 1815), yngste Datter af Etatsraad Tyge Jesper R.
(XIV, 367).

S. havde i sine yngre Dage tilegnet sig en ikke ringe
Lærdom, og man havde ventet sig meget af ham; men Haabet
skuffedes. Han skrev (til Dels paa sin Udenlandsrejse) nogle filologiske
og arkæologiske Smaaafhandlinger, hvortil han især havde hentet
Stoffet ved Studier i italienske Bibliotheker og Kunstsamlinger, og
i Videnskabernes Selskabs Skrifter fra 1800-10 leverede han en
Række Afhandlinger af blandet Indhold; hans øvrige Arbejder
bleve kun Begyndelser, som aldrig førtes til nogen Afslutning,
saaledes hans Arbejder over græske Lexikografer (Hesychius og
Photius) samt over Stobæus og Nonnus. 1815 udgav han en «Lærebog
i Arkæologi for Kunstnere og Videnskabsdyrkere». De
Haandskriftkollationer og litterære Samlinger, han havde bragt hjem med
sig fra sit lange Ophold i Udlandet, gik tabt for ham ved
Slotsbranden 1794; og det hedder sig, at Sorgen over dette havde
hidført «en forunderlig aandelig Forstyrrelse og Forvirring i hele hans
Kundskabskreds, som ved Siden af et besynderligt Væsen i mange
Aar gjorde den ulykkelige Mand til Gjenstand for de unge
Studenters Latter og Spot», naar han holdt Forelæsninger eller
examinerede. Ogsaa ved Kunstakademiet «vare hans Forelæsninger,
for saa vidt nogen hørte dem, kun Gjenstand for Spot og Latter»,
navnlig i den gamle Mands sidste Tid, efter at den unge Høyen
var begyndt at optræde.

Erslew, Forf. Lex. 
Dansk Lit. Tid. 1830, S. 788 ff. 
Molbech, Vidensk. Selsk. Hist. S. 332 ff. 369 ff. 379 ff. 403 f. 
Madvigs Livserindringer S. 81.
Museum 1896, II, 260.

<i>M. Cl. Gertz.</i>

</chapter><chapter name="Schovelin, Axel Thorsen, 1827-93, Landskabsmaler">

<b>Schovelin, Axel Thorsen,</b> 1827-93, Landskabsmaler, 
var født i Kjøbenhavn 22. Marts 1827 og Søn af Boghandler Peter
Thorsen S. (d. 1871) og Anna Cathrine Elisabeth f. Larsen.
Allerede som lille Dreng viste S. Lyst og Anlæg for Tegning og blev
i en Alder af 12 Aar Elev af Kunstakademiet, til hvis Modelskole
han opflyttedes 1846; i 1848 debuterede han som Udstiller paa
Charlottenborg med 2 Billeder, «Morgen ved Stranden» og
«Skovparti», og i de følgende Aar mødte han med en Række større og
mindre sjællandske Landskaber, af hvilke i 1850 «Parti ved
Raavad, Eftermiddagsbelysning», i 1851 «Parti ved gamle Frederiksdal
med Lyngby i Baggrunden» og «En Sommerdag, Motiv ved
Ravaddam» samt i 1855 «Den østlige Del af Charlottenlund,
Formiddagsbelysning» erhvervedes af Kunstforeningen, der ogsaa i hans 
senere Tid jævnlig kjøbte af hans Arbejder. I 1851 ægtede han
Oline Petrine Moos (f 1893). Med Understøttelse af Akademiet
rejste han i 1857 udenlands og opholdt sig i Tyskland og Frankrig
o. 2 Aar. Stort Udbytte ud over nogle Studier og en Del
Tegninger bragte denne Rejse næppe for hans Kunst; mere Betydning
fik hans anden Rejse, 1866, paa hvilken han efter Bestilling af
Kong Christian IX malede Studierne til et større Billede,
«Slotsruinerne ved Heidelberg». dette Arbejde, der udstilledes 1867
sammen med «Drachenfels ved Rhinen», hører til Kunstnerens
smukkeste Frembringelser. S. døde 18. Dec. 1893 efter at have udfoldet
en stor Virksomhed og vundet betydelig Popularitet. Han var
utvivlsomt en ikke ganske ringe Begavelse og lagde ofte, især i
sine Ungdomsarbejder, Natursans og sund Følelse baade for Farve
og Form for Dagen; desuden sad han inde med Evne til smagfuldt 
Motivvalg og afrundet Komposition og førte oprindelig en let
og kvik Pensel. Men efterhaanden vænnede han sig til en mindre
solid Arbejdsmaade, og Hovedmassen af hans senere Værker tyder
gjennemgaaende paa en Tilbagegang, der skyldtes en noget
forceret Produktion og en dermed sammenhængende Mangel paa
Fordybelse i Naturstudierne. Sine Motiver søgte han -- bortset fra
de faa udenlandske Billeder og enkelte Ting fra Taasinge og
Langeland -- næsten udelukkende i faa Miles Afstand fra Kjøbenhavn
Weilbach, Nyt Kunstnerlex. 

<i>Sigurd Müller.</i>

</chapter><chapter name="Schovelin, Julius Thorvaldsen, 1821-70, Officer, Politiker og Statsgjældsdirektør">

<b>Schovelin, Julius Thorvaldsen,</b> 1821-70, Officer, Politiker
og Statsgjældsdirektør, var en Broder til ovennævnte Landskabsmaler 
Axel Thorsen S. Han fødtes i Kjøbenhavn 1. Okt. 1821,
blev 1835 Kadet, 1839 Sekondlieutenant, 1840 Elev paa den
militære Højskole og 1844 Premierlieutenant i Ingeniørkorpset. 
1845-46 foretog han en Udenlandsrejse til Mellemevropa og ansattes
ved sin Tilbagekomst som Lærer i Vand-, Land- og Vejbygningskunst 
ved den militære Højskole. 1848 udnævntes han til Ingeniørkapitajn 
af 2. og 1850 af 1. Klasse. Det følgende Aar blev han
Medlem af Kommissionen angaaende Polyteknisk Læreanstalts
Omordning og fremtidige Stilling. Fra nu af deltog han tillige med
Iver i det politiske Liv, blev 1852 valgt til Folketingsmand for
Odense og repræsenterede denne Kreds indtil 1861. Han sluttede
sig paa Rigsdagen til Oppositionen mod det Bluhmeske og det
Ørstedske Ministerium. Dette havde bl. a. til Følge, at
Krigsministeriet, for i politisk Henseende at uskadeliggjøre ham, 1853 
beordrede ham til at overtage Chausséinspektoratet i Lauenborg,
en Ordre, som han øjeblikkelig besvarede med at indgive en
Ansøgning om Afsked fra sine Embedsstillinger, hvilket ogsaa
bevilgedes ham. Han fik nu i politisk Henseende friere Hænder, lod sig
saa vel 1854 som 1855 vælge til Statsrevisor, udgav en antiministeriel 
Afhandling, «Rigsdagen og Hæren», og ernærede sig for øvrigt
som Civilingeniør, indtil han efter det Ørstedske Ministeriums Fald
udnævntes til Chef for Statsgjældsdepartementet under Finansministeriet 
1855. Denne Udnævnelse skyldtes, i alt Fald delvis, det
Indblik i den hele Finansstyrelse, han havde erhvervet sig ved sin
Virksomhed som Statsrevisor og som Ordfører for Folketingets
Finansudvalg. Det følgende Aar blev han derhos Medlem af
Direktionen for Livrente- og Forsørgelsesanstalten og for «Tontinen 
af 18oo». 1859 overtog han tillige Ledelsen af de hidtil under
Departementet for Statens udenlandske Betalinger sorterende
Anliggender og blev desuden i de nærmest følgende Aar Medlem af
Kommissionerne angaaende Flytningen fra Gammelholm og Bebyggelsen 
af Kjøbenhavns Fæstningsværkers Terræn. End videre var
han fra 1858 Medlem af det sjællandske Jærnbaneselskabs
Plenarbestyrelse, ligesom han efter Krigen 1864 var Medlem af den da
nedsatte internationale Finanskommission. 1855 blev han Etatsraad
og 1866 Konferensraad. Han døde i Kjøbenhavn 15. Okt. 1870.
Han var en flersidig begavet Mand og besad ualmindelige Evner
til let og hurtig at sætte sig ind i nye Forretninger. - Han var
gift med Susanne Josephine f. Klüwer (f. 9. Sept. 1828 i Klaythorp),
en Datter af Forstraad Christian August K. og Nancy f. Wilson.

Erslew, Forf. Lex. 
Tychsen, Fortifikations-Etaterne og Ingenieurkorpset 1684-1893.                                                                        

<i>G. Kringelbach.</i>

</chapter><chapter name="Schovelin, Julius Vilhelm, f. 1860, Nationaløkonom">

<b>Schovelin, Julius Vilhelm,</b> f. 1860, Nationaløkonom. S.,
Søn af ovennævnte Landskabsmaler Axel Th. S., er født 6. Jan.
1860. Efter i 1877 at være bleven Student kastede han sig over
Nationaløkonomi og tog i 1882 statsvidenskabelig Examen. I 1884
vandt han Universitetets Guldmedaille for en Afhandling om danske
Striker. I 1880 fik han Ansættelse i Kjøbenhavns Kommunes 
statistiske Kontor, hvor han blev til 1885, og vikarierede derefter en
Tid som Assistent i Magistratens 1. Afdelings Sekretariat. Tillige
fungerede han som Sekretær ved Regeringskommissionen af 1885
angaaende Ulykkes- og Sygeforsikring og udarbejdede som saadan
en Oversigt over Ulykkesforsikringslovgivningen i Evropa og 
Afhandling om de danske Sygekasser. I 1886-87 foretog han
længere Udenlandsrejser, navnlig for at studere Landbrugets
Driftskredit. I 1888 besvarede han Grosserersocietetets Prisopgave 
(«Den tyske Toldforening og en nordisk Toldunion») og fik Prisen,
hvorefter han s. A. ansattes som Sekretær ved Grosserersocietetets Komité
og det følgende Aar tillige som Chef for Børskontoret og Sekretariatet. 
Han tog Initiativet til Udarbejdelsen af den aarlige, af
ham redigerede og delvis forfattede Handelsberetning, med
Oversigter over Danmarks Handel, Skibsfart og Produktion.

S. har udfoldet en omfattende litterær Virksomhed. Allerede
i 1882 skrev han i «Nationaløkonomisk Tidsskrift» (om
Frilagerspørgsmaalet og om Ølskatten). 1885 fulgte en større 
Afhandling om «Toldreformen og Industrien», og s. A. holdt han paa
Industrimødet i Odense Foredrag om «Landbrugets og Industriens
Solidaritet», ligesom han ogsaa senere under Bevægelsen for
Toldbeskyttelse leverede forskjellige Oversigter til Brug for Rigsdagens
forskjellige Toldudvalg. End videre kan nævnes Studier over
Landbrugets Driftskredit (1886) og en Enquete over Ølskattens
Virkninger (1893). Han har tillige beskæftiget sig med Danmarks
økonomiske Historie og gav i 1899-1900, i 2 Bind, en Skildring
af Danmarks Handel i Slutningen af det 18. Aarhundrede («Fra
den danske Handels Empire»). End videre har S. leveret en
Mængde Avisartikler af nationaløkonomisk og politisk Indhold,
hvori han med skarp Pen forfægter sine Anskuelser, saaledes under
Mærket «Ver6andi» om Lockout'en i 1899 i «Vort Land», ligesom
han i 1896 i Forening med Dr. Østrup udgav den politiske Piece
«Hvad nu --?» under Psevdonymet «Suum--cuiqve». Ved Folketingsvalget 
i April 1901 stillede han sig i Horsens som Højres
Kandidat, uden dog at opnaa Valg. -- Efter at hans første
Ægteskab, med Jenny Camilla f. Sørensen (f. 9. Nov. 1860), var blevet
ophævet i 1898, ægtede S. 23. Juli 1898 Emilie Andrea Libert (f.
1. Febr. 1861), Datter af Landskabsmaler G. E. L. (X, 264).

<i>H. Westergaard.</i>

</chapter><chapter name="<b>Schrader, Johan,</b> 1663-1736, Præsident i Kjøbenhavn">

<b>Schrader, Johan,</b> 1663-1736, Præsident i Kjøbenhavn, er
født i Udlandet (Münster) 20. Febr. 1663, men nævnes i Aarene
1695-98 som Kancellist i Krigskancelliet og beklædte siden flere
indflydelsesrige Embedsstillinger i Danmark. 1698 blev han
Regimentskvartermester, 1709 Krigskommissær i Skaane, i hvilken
Egenskab han fungerede under Felttoget 1709-10. 1711 blev han 
Overkrigskommissær i Slesvig og Holsten, 1712 Zahlkasserer og
Justitsraad, 1719 Deputeret i Søetatens Generalkommissariat, 1720
Deputeret for Finanserne. Han var gift 3 Gange, først i 15 Aar
med Lucie Hedevig f. Hylling (d. 1705), saa i 6 Aar med
Bryggerdatteren Sara f. Mansholt (d. 1711) og endelig (1713) med Sophie
f. Nansen (f. 1676 d. 1729). Ved Ægteskabet med sidstnævnte kom
han ind i Kjøbenhavns ledende Kredse, i det hun var Enke efter
Borgmester sammesteds Sigfred Friis Dverig (f 1710) og Datter af
Præsident Hans N. den yngre (XII, 134). Dette har ved Siden af
hans administrative Evner sikkert bidraget til, at han 1724 blev
Præsident i Kjøbenhavn og samtidig Medlem af Politi- og
Kommercekollegiet. Hans Virksomhed i denne Stilling har dog ikke
gjort ham synderlig bekjendt for Efterverdenen. Han oplevede den
sørgelige Ildebrand 1728 og blev Aaret efter Medlem af den store
Bygningskommission, der samledes i hans Hus. 1736 blev han
Tilforordnet i Højesteret, og 20. Sept. s. A. afgik han ved Døden.

Personalhist. Tidsskr. 3. R. I, 13. 
O. Nielsen, Kjøbenhavns Hist. og Beskr. VI, 425 f.                                                               

<i>G. L. Grove.</i>

</chapter><chapter name="Schrader, Johan Herman, 1684-1737, Præst">

<b>Schrader, Johan Herman,</b> 1684-1737, Præst, blev født i
Hamborg 9. Jan. 1684. Hans Fader, Hans S., var Klejnsmed og
døde i Barnets første Leveaar; Moderen, Gertrud Prangen,
omfattede Drengens Opdragelse med stor Omhu. 1703 kom han til
Universitetet i Rostock; efter endte akademiske Studier drog han
tilbage til Hamborg. 1709 blev han Huslærer i Kjøbenhavn hos
Gehejmeraad Holstein (VIII, 35), senere hos Hofpræst F. J.
Lütkens (X, 558). 1712 lod han sig indskrive ved Kjøbenhavns
Universitet. Aaret efter blev han Lærer for Prinsesse Charlotte Amalie,
Frederik IV's Datter, og beholdt denne Stilling ved Hoffet i 9
Aar. 1722 blev han Præst i Oldeslo, men forflyttedes der fra 1728
til Tønder som Sognepræst og Herredsprovst. Her udfoldede han
en stor og frugtbringende Virksomhed. Han var en kraftig
Personlighed, i høj Grad veltalende, stærkt greben af den nye
Retning i Kirken, dog undgaaende dens Skyggesider, som han havde
skarpt Øje for. Christian VI satte stor Pris paa ham og saa med
rette i ham en væsentlig Støtte for Kirkelivets Fremvæxt i Slesvig,
ligesom S. ogsaa var Kongens stadige Raadgiver i kirkelige Sager.
Der fremkom ved ham et stærkt aandeligt Røre i Tønder og
Omegn. Ikke blot strømmede Folk til Kirke, men i sit Hjem holdt
S. hver Søndagaften stærkt besøgte Bedetimer. I Landsognet fik 
han opført et Forsamlingshus. Som Provst var han en ivrig
Visitator, der forbandt Kjærlighed med stor Myndighed og optraadte
uden Menneskefrygt. Faa Synoderne i Rensborg indtog han en
fremragende Plads. Det berømte Hyrdebrev af 1737 til Præsterne
i Slesvig og Holsten -- paa ny udgivet Hundredaaret derefter af
Provst Callisen og atter 1855 -- er forfattet af ham og kun
revideret af Generalsuperintendent Conradi (jvfr. IV, 82).

En Familie i Tønder havde testamenteret sin Formue til en
Stiftelse for forældreløse Børn, men Testamentets Bestemmelser vare
ikke blevne opfyldte af Arvingerne. S. helmede ikke, før han fik
hele Kapitalen med Renter bragt til Veje, hvorefter der
grundlagdes et Waisenhus. Hermed forenedes Trykkeri og Boghandel,
og ikke faa religiøse Skrifter udgik her fra, saaledes adskillige
Prædikener af S. selv (flere af dem udkom samtidig paa Dansk,
ogsaa trykte i Tønder) foruden andre asketiske Skrifter, men som
det omfangsrigeste Arbejde den store, kjærnefulde tønderske
Salmebog 1731 (paa Tysk), indeholdende 1157 Salmer, deraf 23 af ham
selv (bl. a. «Vor Tro er den Forvisning paa», «Jesus Christus er
vor Ven» og «O Gud, Fornuften fatter ej»). Denne Samling blev
Grundlaget for Salmebogen af 1752 for Slesvig og Holsten, men
har ogsaa faaet Betydning for den danske Kirke; thi H. A.
Brorson, som 1729 i Følge S.s Medvirkning var bleven dansk Diakon i
Tønder, har rimeligvis været Medarbejder ved Salmernes Samling;
i ethvert Tilfælde har han ordnet «Troens rare Klenodie» i de
samme Afdelinger som hos S., og til de allerfleste af Brorsons
Bearbejdelser findes Originalerne i S.s Salmebog. -- S. døde 21.
Okt. 1737. Han havde 1722 ægtet Johanne Dorothea Roloff, en
Datter af Præsten Peter R. i Rostock; hun overlevede ham.

J. J. Arends, Predigt bei der Beerdigung J. H. S.s (Tondern 1737).
Pontoppidan, Menoza III, 47. Brev. 
Allen, Det danske Sprogs Hist. i Slesvig I, 173 f.
Koch, Gesch. des Kirchenlieds, 3. Aufl., V, 550 f. 
A. D. Jørgensen, H. A. Brorson (1887) S. 23 f. 
Allg. Deutsche Biographie XXXII. 
Worm, Lex. ov. lærde Mænd. 

<i>A. Jantzen.</i>

</chapter><chapter name="Schrader, Ludvig Christian, f. 1815, Præst">

<b>Schrader, Ludvig Christian,</b> f. 1815, Præst. S. fødtes i
Haderslev 28. Nov. 1815. Hans Forældre vare Konferensraad,
Politimester i Altona Ludvig Gabriel S. og Louise f. Jessen. Han
gik i Skole i Haderslev og kom som theologisk Student til Kiel
og Jena. 1840 underkastede han sig Embedsprøven, og 1844 blev
han valgt til Præst i Bedsted i Aabenraa Amt. 1849 blev han
forflyttet til Kiel som Arkidiakon ved St. Nicolai; 1860 blev han 
Medlem af den holstenske Stænderforsamling. I Nov. 1863 afsatte
den danske Regering ham, men allerede inden Aarets Udgang var
han gjenindsat af Forbundskommissionen. 1866 blev han entlediget
af Hertugdømmernes Overpræsidium, og 1867 valgtes han til
Medlem af det nordtyske Forbunds Rigsdag som Ombud for den 7.
slesvig-holstenske Valgkreds. 1868 gik han til Bajern som Præst i
Ansbach; næste Aar forflyttedes han til Regensburg, og 1882 blev
han Præst i Aeschach ved Bodensøen. Nu lever han som Privatmand 
i Lybek. S. var en ivrig Slesvig-Holstener, der forsvarede
sit Standpunkt baade over for danske («Zeugniss für u. wider,
ein Sendschreiben, die Schleswigsche Kirchenfrage betreffend, an
Dr. Pastor Hammerich in Kopenhagen», Kiel 1857; «Wir können
nichts wider die Wahrheit, sondern für die Wahrheit, zweites
Sendschreiben an Dr. Pastor H.», Kiel s. A.) og tyske («Prof.
Hengstenberg u. die Schleswig-Holsteinische Sache, ein Beitrag zur
Würdigung Hengstenbergischer Ethik», Kiel 1857). For ham stod
Preussens Annexion af Slesvig og Holsten som en politisk Synd
(«Schleswig-Holsteins Situation u. Aufgabe in der Gegenwart», Kiel
1865; «Die Annexion S.-H.s ist Sünde», Kiel 1865) og en kirkelig
Brøde («Soll die evang.-luth. Kirche S.-H.s in der preuss.
Landeskirche verschwinden?», Kiel 1870).

Alberti,  Schlesw.-Holst.-Lauenb. Schriftsteller-Lex.

<i>Fr. Nielsen.</i>

</chapter><chapter name="Schram, Johan Christian Gustav, d. 1865, s. Skram">

<b>Schram, Johan Christian Gustav,</b> d. 1865, s. Skram.

</chapter><chapter name="Schram, Peter Ludvig Nicolai, 1819-95, Operasanger og
Skuespiller">

<b>Schram, Peter Ludvig Nicolai,</b> 1819-95, Operasanger og
Skuespiller, fødtes i Kjøbenhavn 5. Sept. 1819 og var Søn af
Urtekræmmer Lauritz Fussing S. og Marie Sophie f. Wexschall
(egentlig Wexal), der ved Mandens Død i Avg. 1830 som fattig Enke
flyttede med Børnene, 2 Sønner og en Datter, til sin Fader, Nordmanden 
Johannes Torkildsen W. (d. 1844), pensioneret Palaisforvalter, 
der havde begyndt som violinspillende Gardist. Peter S.
lærte af sin musikalske Moder, som han elskede over alt, at spille
Klaver fra sit 5. Aar og lagde sig efter Strygeinstrumenter. Han
skulde gaa samme Vej som Broderen Frits (Johannes Fred. Bernhard 
S., f. 1818 d. 1887, Violinist i Kapellet), der var Morbroderens,
den berømte Violinist W.s, Yndlingselev, men Lyst til Musik og
Theater var hos ham sammenkjædet, og hans lille og spidse
Sopranstemme førte ham ind i Musikkonservatoriet (1831), hvor hans
Anlæg til Sang og store musikalske Evner gjorde ham til Sibonis 
Yndling. 29. Okt. 1832 kom han paa Scenen som Flagermus i
Operaen «Ravnen» -- man troede, det var en Pige, der sang -- 
og derpaa som Nissekonge i «Lulu», i April 1834 deklamerede han
ved Konservatoriets Aftenunderholdning Ingemanns Digt «Marsk
Stigs Døtre», og 29. Okt. 1836 blev han antaget som Elev ved
Theatret, i det han faa Dage efter udgik af Konservatoriet. Siboni
troede paa Stemmen, der i Aarevis var et stort Spørgsmaalstegn.
Det kneb med Udkommet, da Elevgagen kun begyndte med 60
Rdl. aarlig, men S. informerede, nød med et barnligt Gemyt, der
altid blev ham egent, Nøjsomhedens Glæder og delte sig mellem
Musik og dramatisk Øvelse. Han var Bratschspiller i Kvartetter,
deklamerede i Selskaber «paa Liv og Død», spillede privat Komedie
og var henrykt, naar han ved Theatret havde «faaet en Replik».
Paa Gammelmandsrollerne præluderede han allerede, og ved at
prøve i en saadan for Instruktør Stage opnaaede han at blive
dennes Elev. I «Soufflørens Benefice» fik han Publikum til at
skoggerle ved at stikke Hovedet frem af et lille Billethul og synge
et Par Ord, og han udførte som første Elevrolle Skriveren i «Hexeri
eller blind Alarm» (Nov. 1838), der indbragte ham Stages Tilfredshed 
og de første Voxlys. Nogle andre Roller fulgte efter, Beppo
i «Fra Diavolo», Arv i «Kilderejsen» og Richard Børstenbinder,
og imidlertid gik Stemmen frem som en pragtfuld Basbaryton. Den
havde peget mod Tenoren og bevarede længe en vis tenoragtig
Højde eller ypperlig Falset. 1840 blev Henrik Rung hans Lærer
i Sang, og 19. Dec. 1841 debuterede han som Bertram i «Robert
af Normandiet», derefter udførte han Kardinalen i «Jødinden» og
i Maj 1842 Bartholo i «Figaros Bryllup», der blev givet paa
Italiensk. Denne Begyndelse var sanglig og dramatisk glimrende,
men Theatret gav ham kun et mindre Tillæg til den Elevgage,
200 Rdl., han havde naaet, saa han var melankolsk i Steden for
glad og tænkte paa at drage til Stockholm. 25. Nov. 1843
udnævntes han til Prøveskuespiller paa 2 Aar, og 26. Avg. 1845 blev
han kongl. Skuespiller. Stor Lykke gjorde han som den tungsindige 
Camillo i «Røverborgen» og i alvorlig-karakteristiske Roller
(Marcel i «Huguenotterne»).

Stemmen kunde virke med en Blødhed, der vandt Hjærterne
i Camillos «Jeg gjærne dør» og -- i Musikforeningen -- gjorde
ham selvskreven som den første Oluf i «Elverskud». Derhos
besad den Bassens hele Myndighed og grandiose Alvor (Titelrollen i
«Moses», Jacob i «Joseph og hans Brødre»). Leporello udførte 
han første Gang 1845 og Bartholo i «Barberen i Sevilla» 1846,
men man forholdt sig lidt reserveret over for hans Komik, især som
Leporello. Han ønskede at uddanne sin Sangkunst videre under
Garcia i Paris, fik et Stipendium og en kongelig Gave, rejste i
Maj 1846 og begyndte hos Garcia. Denne vilde gjøre ham til
Virtuos af den Rossiniske Skole, men Skalaerne og Trillerne vilde
ikke løbe, skjønt han arbejdede med Jærnflid. Han led af Hjemve,
og Opholdet blev kvalfuldt for ham. Faa en Udflugt til London
for den italienske Operas Skyld satte «Don Juan» med Lablache
som Leporello ham i højeste Begejstring, og Lablache blev ham et
Ideal. Uden Betydning for hans Udvikling til fuldkommen Sanger
blev Garcia ikke. Hjemkommen gjenoptraadte han som Moses
i Okt.

Gjennem en Menneskealder blev S. Operaens centrale
Personlighed. Som Husherren af den gamle Skole præsiderede han i
den komiske Opera. Disse Roller, ofte af en vis dominerende
Art, passede godt til hans høje, kraftige Skikkelse og markerede
Ansigtstræk, og han varierede dem lige fra Brause i «Sovedrikken»,
Grøndal i «Ungdom og Galskab», Geronte i «Skatten» til Mestersangeren 
Hans Sachs. I den egentlige Opera buffa havde han nogle
af sine ypperste Figurer, Don Bartholo, Leporello, Don Geronimo
i «Det hemmelige Ægteskab», Kapelmesteren i «Landsbysangerinderne», 
Doktor Dulcamara i «Elskovsdrikken», og han førte an
i Munterhedens Leg. Paa denne Genre, udmærket i sig selv, ofte
nedværdiget, satte han sin Kunsts Adelsmærke. Dens Forbindelse
med commedia dell'arte føltes gjennem hans burlesk-komiske
Fremstillinger, dens lazzi og improviserede Indfald laa ham i Blodet, 
og han ruttede med dem, men de udsprang af et overdaadigt Lune
og tøjledes af et sikkert Blik for det karakteristiske og sande.
Gjennem hans mesterlige Behandling af Recitativet, der netop blev
indført i «Don Juan», «Figaro» og «Barberen», da han første Gang
optraadte deri, fik Replikkerne en egen Vægt, og flere bleve næsten
Mundheld. Saa vel i som uden for Recitativ kunde han tale i Sang,
man forstod hvert Ord. Hans Kunst stod paa folkelig Grund ved
dens Umiddelbarhed og ejendommelige Fantasi, og med lige sikker
Haand greb han Typer af Folkelivet og af Folkedigtningen. Saa
vel hans jævne Borgere (Smedden i «Murmesteren», Skomageren i
«De forliebte Haandværksfolk») som hans Røvere og Gaudiebe havde
et Naivitetens Præg, der gav dem en komisk Farve ganske for sig.
Ofte overraskede han ved Opfindelsens Nyhed, aldrig mere, end da 
han under en Storm af Latter og Bifald udførte Malcolm i «Røverborgen» 
og slog en Bro til en Fantasiens og Sagnets Verden. Han
kunde i de forskjelligste Roller, som den blinde Olding i «Erik
og Abel» og den onde Jæger Caspar i «Jægerbruden», fortælle
Sagn og Træk af Overtro med Æventyrets simple, overbevisende
Tone, og flere af hans Sagnskikkelser hørte til hans bedste og
mærkeligste: Bertram, Caspar, hvor han med illuderende Magt
støbte Troldkugler og lagde Dødningehoveder til rette i
Ulvesvælget, Mephistopheles i «Faust», greben ud af middelalderlige
Forestillinger om den frygtelig-fæle Djævel. I enkelte af alle disse
Roller krævedes der saa lidt af Sangeren, at Skuespilleren gjorde
det meste ud, i andre kunde han ved det gjennemmusikalske Foredrag 
forvandle et mindre Sangparti til et betydeligt (Marley i «Den
hvide Dame»), og atter i andre var den store Sang en Hovedsag.
Som Bertram lod han Stemmen i dens Fylde udvide sig til mægtig
Kraft og kaste over Passager i Aandebesværgelsesscenen et Skjær af
sort Fortvivlelse, som Mephistopheles lød hans Sang i Kirkescenén
forfærdende og dog vemodsfuldt, og som Leporello forenede han
alle den mangefarvede Stemmes Straaler. Følgende Musikkens
Intentioner afspejlede hans Leporello ikke blot Don Juans Væsen,
men ogsaa Dommen over ham, og derved blev Fremstillingen saa stor.
Under en svag, men aldrig afbrudt Forbindelse med Skuespillet 
betegnes Hovedstadier her af den lazzaronagtige Cola i
Hertz' «Den yngste» (1854), Aslaksen i «De unges Forbund» (1870),
ved Spillets slaaende Natursandhed en af hans ypperste Præstationer, 
og Radelzier i «Pernilles korte Frøkenstand» (1874), der i
sin Lidenhed var nær ved at tage Luven fra Hovedpersonerne,
men i øvrigt havde Sidestykker i andre Holbergske Smaaroller
(Værten i «Den pantsatte Bondedrenge, Niels Vognmand i «Det
lykkelige Skibbrud»). Fra Holberg-Jubilæet 1884, da han spillede
Jeronimus i «Maskeradene og Ulysses, daterer sig nærmest hans
regelmæssige Benyttelse i Skuespillet, og ved den Tid var det
ogsaa givet, at hans Stemme havde mistet sin bedste Skjønhed,
skjønt ikke Kraften. Det smertede ham, da Mephistopheles blev
givet til en anden, og 20 Komponister med J. P. E. Hartmann stode
frem som hans Riddere, men han selv gav Kjøb over for Theatret
(1885). Til hans bedste Roller i denne Periode hørte Kongen i
«Der var en Gang- -», ret en Æventyrskikkelse for ham. Da han
paa sin 70 Aars Fødselsdag udførte Leporello for 160. og sidste
Gang, var han traadt ind i sin sidste Periode, der dannede et 
mærkeligt Efterspil til en saa lang og rig Virksomhed. Rollerne
regnede ned over ham, og han virkede endda bestandig med i
Operaen, ogsaa i nye Roller. Han var bleven en af Skuespillets
Hovedstøtter, optraadte i det ene nye Stykke efter det andet og
udførte for første Gang Hovedroller i gamle (f. Ex. Skaarup, Trop,
Conradsen), navnlig Holbergske: til den tidligere Per Degn kom
Herman v. Bremen (1887), Jacob v. Thyboe (1889), Corfits (1891),
Vielgeschrei (1893) og Don Ranudo (1894). Ved sin Avtoritet og
komiske Kraft førte han dem lykkelig igjennem, Thyboe fremfor
alle. Mindende i Forening med Fru Phister om en længst
forsvunden Kunstnerslægt var han voxet sammen med den yngre, og
aldrig trivedes hans Komik frodigere, end naar han spillede med
Olaf Poulsen.

Flere af hans Operaroller fulgte ham omtrent fra først til sidst
(Beppo, Gesler i «Vilhelm Tell», Bartholoerne, Geronte i «Skatten»,
som han spillede privat 1840). Han fejrede 50 og 60 Aars
Jubilæum, regnet fra Deklamationen 1834. Kunstner med Liv og Sjæl
følte han sig til det sidste i sit Element, naar han stod paa
Scenen, og Publikums varme Hyldest og stigende Veneration var ham
en Foryngelsens Kilde. Han betraadte Scenen sidste Gang 2. April
1895 som Rasmus Skytte i «Gulddaasen», fængsledes derpaa til
Sygelejet og døde 1. Juli s. A. -- 8. Dec. 1846 havde han ægtet
Johanne Marie Sachmann, som overlever ham. Da deres eneste
Barn døde spædt i 1848, antoge de sig den forældreløse lille
Orpheline Wexschall, S.s Kusine, Datter af Violinisten, som deres eget
Barn, og hun uddannede sig til talentfuld Pianistinde (nu Fru
Olsen). -- I 1866 blev han Kammersanger.

Skuespillerforeningens Julebog 1893. 
Illustr. Tid. XII, Nr. 581; XXXVI, Nr. 41. 
E. Brandes, Dansk Skuespilkunst. 

<i>C. Thrane.</i>

</chapter><chapter name="Schreiber, Edvard Valentin, 1822-92, Officer">

<b>Schreiber, Edvard Valentin,</b> 1822-92, Officer, fødtes 18.
Maj 1822 i Kjøbenhavn og var en Søn af Bogholder Johan Peter
Christian S. og Hustru, f. Spohrleder. Han gjennemgik Højskolen
fra 1838-42 og blev ved Afgangen Premierlieutenant ved Artilleriet 
med Aldersorden som Sekondlieutenant fra 1838. Efter at
have gjort Tjeneste ved 1. Artilleriregiment til 1844 blev han
Lærer ved Underofficersskolen, men rykkede 1848 ud med Batteriet
Jessen som Halvbatterikommandør og tog virksom Del i Kampen
ved Bov, i Slaget ved Slesvig og i Fægtningerne ved Nybøl og 
Dybbøl, hvorefter han forfremmedes til Kapitajn af 2. Klasse. Det
følgende Aar deltog han i Kampen ved Ullerup, i Fægtningerne
ved Kolding og Gudsø og i Slaget ved Fredericia, medens han i
1850, som ansat ved Batteriet Lund, var med i Slaget ved Isted.

Efter Fredslutningen gjorde han 1851-52 Tjeneste ved det
holsten-lauenborgske Forbundskontingent som Kommandør for 1.
Batteri, overgik som Chef for u. Batteri til Artilleridivisionen i
Holsten og udnævntes i 1854 til Kapitajn af i. Klasse og Chef for
10. Batteri. Det følgende Aar beordredes han paa en Tjenesterejse 
til Tyskland, Frankrig og Belgien og blev 1856 Chef for 9.
Batteri; i 1861 overdroges det ham i Forbindelse med
Artillerikommandoen i Fredericia at gjøre Forslag til Fæstningens
Armering, hvilket Arbejde han ledede, medens han i 1863 havde
Udførelsen af forskjellige artilleristiske Arbejder i Danevirkestillingen.
S., som i 1860 havde faaet Majors Karakter, hvilken Grad han
opnaaede i 1865, rykkede 1864 i Felten med 9. Batteri; i April
erholdt han tillige Kommandoen over de faste Batterier langs Als
Sund og fra Slutningen af Maj indtil 26. Juni Artillerikommandoen
paa Als, i hvis Forsvar han deltog 29. Juni, hvorefter han blev
Kommandør for det faste Artilleriforsvar ved Lille Bælt.

I 1865 forblev han som Major ved 1. Artilleriregiment, indtil
han i 1867 udnævntes til Oberst og ansattes ved Artilleristaben,
der benyttede ham som Formand i flere Kommissioner, hvorefter
han i 1868 blev Stabschef ved Artilleriet og i 1869 beordredes til
Sverige for at overvære forskjellige Skydeforsøg. I 1875
benaadedes han med Kommandørkorset af Danebrog af 2. Grad og blev
Aaret efter Chef for 1. Artilleriregiment, indtil han i 1879 efter
General de Jonquiéres' Død blev dennes Afløser som Generalinspektør 
for Artilleriet m. m. og udnævntes til General, hvilken
Stilling han beklædte til 1889, i det han kort efter benaadedes
med Storkorset af Danebrog, medens han havde erholdt 1. Grad
af Kommandørkorset i 1881. -- S. var en statelig Skikkelse og
ualmindelig rolig og behersket i Ilden, ligesom han ogsaa havde
udmærkede Evner; men det ihærdige Arbejde laa ikke for hans
Natur, ligesom han ogsaa til Trods for al sit Vid var tungsindig.
Han blev 26. April 1871 gift med Rosaly Pauline Schjødte
Philipsen, Datter af Grosserer Arnold Ph. i Kjøbenhavn, og døde 28.
April 1892.

Nationaltid. Nr. 4454.
Milit.-Tid.  1892.

<i>P. N. Nieuwenhuis.</i>
</chapter>
<chapter name="Schroll, Henning, 1759-1833, Landmand og Høravler">

<b>Schroll, Henning,</b> 1759-1833, Landmand og Høravler, fødtes
paa Frederiksgave, hvor Faderen, Johan Georg S., en indvandret
Tysker, var Gartner. Hos en her til Landet indkaldt Englænder
Howden lærte han at hegle Hørren paa engelsk Vis, og 1779 fik 
han af Regeringen Understøttelse til en Rejse til Holland og
Flandern for at gjøre sig bekjendt med den derværende Høravlingsindustri. 
Han var borte i ikke mindre end 11 Aar, i hvilken Tid
han lærte Methoder og Redskaber for Hørrens Tilberedning at
kjende i Holland, Rhinlandene og Skotland. Han kom tilbage
1790 og opnaaede strax ved Grev Schimmelmanns Anbefaling af
Regeringen et Pengetilskud for at kunne aflægge en Prøve paa sin
Duelighed i den hollandske Maade at behandle Hørren paa. Da
Prøven faldt heldig ud, tilstedes der ham et rentefrit Laan paa
6000 Rdl. d. K. til Indkjøb af en Gaard og Anlæg af et Institut
til Fremme af Hørrens Dyrkning og Behandling. 1793 kjøbte og
sammenlagde han 2 Arvefæstegaarde i Hillerslev Sogn paa
Brahetrolleborgs Gods, de gamle Bygninger nedreves, og en ny Gaard,
Lykkenssæde, opførtes, paa hvilken «Høravlingsinstituttet» Aaret
efter oprettedes. Under S.s dygtige Ledelse udfoldede der sig nu
her en ret betydelig Virksomhed. Fra hele Landet kom unge
Bønderkarle til Lykkenssæde, hvor de som Regel opholdt sig 4-5
Aar, de modtoge derefter som «udlærte Hørberedere» 100 Rdl. af
Regeringen til Hjælp til Anskaffelse af Sædefrø og Redskaber og
en Præmie af 20-30 Rdl. aarlig, mod at de fortsatte Hørberedelsen 
efter Instituttets Methode paa mindst i Td. Land. I Aarene
1799-1832 udgik der fra Instituttet 95 Lærlinger, der spredte
Kjendskab til og Færdighed i god Høravl over hele Landet, ligesom der
med Lykkenssæde som Mønster oprettedes flere Hørberedningsanstalter. 
S., der stadig modtog Understøttelse af Regeringen, drev
selv hvert Aar 10 Tdr. Land med Hør paa Lykkenssæde og 20
Tdr. paa Brahetrolleborg. I Okt. 1794 havde han ægtet Adolphine
Friderica Ehrenreich. Han døde 17. Jan. 1833.

Rasmussen Søkilde, Brahetrolleborg og Omegn S. 140 f. 
Galschiøt, Landbrug og Landmænd i Danm. 
Schrøder, Danmarks Hjælpekilder og Næringsveje I, 158 ff.                                                                               

<i>H. Hertel.</i>

</chapter><chapter name="Schroll, Henning Georg Nikolai, f. 1838, Landmand">

<b>Schroll, Henning Georg Nikolai,</b> f. 1838, Landmand. Han
er født 7. Marts 1838 paa Lykkenssæde. Faderen, Gustav S., en
Søn af ovfr. nævnte H. S., fortsatte her Hørinstituttets Virksomhed 
til sin Død 1863; Moderen hed Johanne Amalie Frederikke f.
Bonde. I 5 Aar lærte S. praktisk Landbrug, dels under 
Faderens Vejledning, dels paa slesvigske Gaarde, var derefter
Fuldmægtig paa Brahetrolleborg Godskontor, indtraadte 1860 som
Aspirant paa Officersskolen paa Kronborg og udnævntes 1861 til
Sekondlieutenant. I de følgende Aar var han atter ved Landbruget, 
deltog i Felttoget 1864 og overtog senere Lykkenssæde, først
som Forpagter, senere (1868) som Arvefæsteejer. 16. Maj 1865
ægtede han Johanne Kathinka Eriksine Jakobine Pingel, Datter af
Urmager P. i Odense, og 1887 fik han Afskedspatent som
Kapitajn. Baade som praktisk Landmand, som Foredragsholder og
Forfatter nyder S. berettiget Anseelse. Han har særlig studeret
Landbrugets Regnskabsvæsen og har bl. a. skrevet «Anvisning til
Førelsen af et mindre, fuldstændigt Avisregnskab», udgivet af
Svendborg Amts landøkonomiske Selskab (1887), og «Om Landbrugsregnskab, 
dets Form, Nytte og Betydning» (1894), der er udkommet
som 7. Bind af Landhusholdningsselskabets Landboskrifter. Han
har skrevet et Par Piecer om Landbrugets Arbejderforhold,
saaledes i 1893 «I hvor høj Grad kan Landbruget vedvarende bære
en Stigning af Arbejdslønnen?», og han har behandlet en stor
Mængde landøkonomiske Æmner i Pressen, særlig i «Ugeskrift for
Landmænd». 

<i>H. Hertel.</i>

</chapter><chapter name="Schroll, Johannes Zeuthen, f. 1831, Officer">

<b>Schroll, Johannes Zeuthen,</b> f. 1831, Officer. S. fødtes 27.
Marts 1831 paa Endrupholm ved Varde, som hans Fader, Johan
Georg S., havde i Forpagtning; Moderen hed Christiane f.
Frisenberg. Efter Faderens Død (1835) kom Drengen i Huset hos en
Slægtning, der var Præst, og som vilde have ham til at gaa den
gejstlige Vej, men han holdt ikke af de klassiske Sprog. Efter en
Tid at have gaaet i Latinskolen i Odense kom han i 1848 ind
paa Landkadetakademiet; Aaret efter udnævntes han til 
Sekondlieutenant med Aldersorden fra 1848 og ansattes ved Eskadronen
Barth af 6. Dragonregiment, hvormed han deltog i Slaget ved
Isted. Fra 1853-57 gjennemgik han den kongl. militære Højskole,
ansattes derpaa ved Generalstabens taktiske Afdeling, men
gjennemgik Artilleriets og Ingeniørkorpsets praktiske Skoler, ligesom
han ogsaa gjorde et Aars Tjeneste ved 5. Bataillon i Odense,
hvor han 9. Maj 1859 indgik Ægteskab med Else Betty Jacobine
Svitzer, Datter af Stiftsprovst Hans Peter S., og kort efter blev
Premierlieutenant.

I 1861 kom han til Tjeneste ved Kommandantskabet paa Als
og udnævntes kort efter til Ritmester; men efter at Krigsskyerne 
vare drevne over, vendte han tilbage til Generalstaben og udførte
topografisk Virksomhed lige indtil Dec. 1863, da han blev
Souschef ved 1. Division. Som saadan deltog han i Kampen ved
Mysunde og i Dybbøls Forsvar, men blev efter Slaget 18. April, da
Souschefen ved Overkommandoen, Major Rosen, faldt, ansat i
dennes Sted. Efter Fredslutningen blev han Souschef ved 2.
Generalkommando, men kom ved Gjennemførelsen af Hærloven af 1867
til 20. Bataillon som Kompagnichef. Allerede 3 Aar senere vendte
han tilbage til Generalstaben (taktisk Afdeling) og sendtes i
Foraaret 1871 til Frankrig for at studere den fransk-tyske Krig. Den
paafølgende Vinter holdt han i det krigsvidenskabelige Selskab et
Foredrag om Felttogets strategiske Ledelse, hvilket 1874 optoges i
«Militært Tidsskrift» og vidnede om hans klare Opfattelse og
Sikkerhed i Bedømmelsen af strategiske Problemer. Allerede som ung
Lieutenant havde han faaet Interesse for det strategiske Studium,
saa at han med Iver gjennempløjede forskjellige Hærføreres, særlig
Napoleons, Felttog. Senere fremkom endnu fra hans Haand «Om
indre Operationslinjer» og om «Syvaarskrigens Strategi», begge
optagne i «Militært Tidsskrift».

I 1871 var han Souschef ved Lejrdivisionens Stab og sendtes
det følgende Aar til Rusland for at overvære Troppesamlinger ved
Krasnoie-Selo, hvorefter han i 1873 forfremmedes til Oberst og Chef
for 3. Bataillon, i hvilken Stilling han tillige viste sig som en
dygtig praktisk Officer. Fra 1879-85 var han Chef for Generalstabens 
taktiske Afdeling og ledede de her forefaldende Arbejder
med overlegen Dygtighed, ligesom han i mange Kommissioner
Forsvaret vedrørende gjorde sin Indflydelse gjældende. Det var ogsaa
i disse Aar, at den saakaldte Forsvarsbevægelse opstod, og for
denne var det af stor Betydning, at han støttede Sagen dels ved
sit Navn som Formand i en Militærkomité, der opfordrede Officerer
til at holde Foredrag eller til at skrive Artikler i Forsvarsforeningernes 
Organ «Vort Forsvar», dels ved selv at yde en Mængde
Bidrag til dette Blad, navnlig af polemisk Natur, i det han
fremfor nogen forstod at afkræfte de mod Forsvarsplanen af 1879
fremsatte Indvendinger.

I 1885 udnævntes S. til Generalmajor og Generalinspektør
for Rytteriet, for hvilket Vaaben han altid havde næret en særlig
Interesse, hvorom ogsaa en Afhandling i «Militært Tidsskrift» om
«Rytteriets Tretræfnings Taktik» bærer Vidnesbyrd. Han søgte
navnlig at fremme vort Rytteris taktiske Uddannelse og Færdighed 
i Efterretningstjeneste, men udnævntes allerede i 1887 til Chef for
Generalstaben. I sin nye Stilling, hvortil hans Kundskaber og
Evner gjorde ham selvskreven, fremmede han Hærens Krigsberedskab, 
afholdt forskjellige Generalstabsøvelser og lod udarbejde en
Fremstilling af Krigen 1864, medens han ved Behandlingen af de
mange foreliggende Befæstnings- og Forsvarsspørgsmaal var
Krigsministeriet til megen Støtte. Under Storfyrsttronfølger Nicolaus'
Besøg her ved Hoffet 1888 var han attacheret denne Fyrste, 1891
var han Kronprins Frederiks Stabschef, da denne ledede
Kantonnementsøvelserne paa Fyn, og 1894 fulgte han Kong Christian IX paa
Rejsen til Rusland i Anledning af Kejser Alexander III's Bisættelse.

S., som i 1881 var bleven Kommandør af Danebrog af 2.
Grad, i 1886 af 1. Grad, og som i 1894 benaadedes med
Storkorset af samme Orden, udnævntes i Efteraaret 1896 til
Generallieutenant og kommanderende General i 2. Generalkommandodistrikt,
hvilken Stilling han dog paa Grund af, at flere Arbejder i
Generalstaben skulde afsluttes under hans Ledelse, først tiltraadte i
Forsommeren 1897. Samme Efteraar forflyttedes han til Kjøbenhavn
som kommanderende General i 1. Generalkommandodistrikt, og som
saadan stod han atter ved Kronprins Frederiks Side, da denne i
1899 stilledes i Spidsen for Øvelsesdivisionen paa Sjælland. 1901
fik han sin Afsked paa Grund af Alder med Tilkjendegivelse af
Kongens Paaskjønnelse af hans lange og udmærkede Tjeneste.

Illustr. Tid. XLI, Nr. 51. 
Hver 8. Dag IV, 140 f. 
Nationaltid. Nr. 8104.

<i>P. N. Nieuwenhuis.</i>

</chapter><chapter name="Schrumpf, Augusta, 1813-1900, Skuespillerinde">

<b>Schrumpf, Augusta,</b> 1813-1900, Skuespillerinde, Datter af
Konsumtionskasserer i Kjøbenhavn Halvor Smith (f. i Christiania
1770, d. 16. Jan. 1835); Moderen, Ellen Marie f. Lundgren (d. 6.
April 1859), var svensk. Datteren fødtes i Kjøbenhavn 19. Nov.
1813 og blev 7. Juli 1832 gift med Musikdirektøren ved Christiania
Theater, Holsteneren August Schrumpf, der døde sammesteds 24.
Okt. 1856 i sit 50. Aar. Hendes tidlig vakte Lyst til scenisk
Virksomhed bragte hende til allerede i 16 Aars Alderen at drage til
Christiania, hvor hun ansattes ved det nylig oprettede offentlige
Theater. Hun debuterede 21. Sept. 1829 som Rosina i Beaumarchais' 
«Barberen i Sevilla», spillede derpaa et Par Aar mindre
Roller, men vakte i 1831 større Opmærksomhed som Fruen i «Ser
jer i Spejl» og Trine Rar i «Aprilsnarrene» og gik fra nu af
stadig frem til større og betydeligere Roller, saa hun gjennem en 
lang Række af Aar var Theatrets Primadonna og Publikums
erklærede Yndling. Uden egentlig at besidde Skjønhed var hendes
Ansigt og navnlig Blikket meget udtryksfuldt, Figuren smuk og
slank, Stemmen i Stand til at gjengive de forskjelligste Stemninger
og blev efterhaanden meget vel skikket for Sang, saa at hun ogsaa
i Syngestykkerne, navnlig i de Auberske Operaer, vandt en smuk
og paaskjønnet Stilling, i det især hendes Foredrag var
fortræffeligt. Ligesom Chr. Jørgensen (IX, 29) var den betydeligste blandt
Theatrets daværende Skuespillere, var hun ubestridt den første
blandt Skuespillerinderne; hendes Talent var saa alsidigt, at det
strakte sig fra Vaudevillerne og Lystspillet til de største tragiske
Roller hos Oehlenschläger, Hertz, Schiller, Shakspeare osv. og til
Hovedpartierne i de Scribeske Dramer,  hvortil endnu kom plastiske
Roller som Fenella i «Den stumme i Portici», Drengeroller m. m.,
alt udført med en sjælden Forstaaelse og Sjælfuldhed. Den eneste
Dadel gjaldt hendes i daglig Tale for stærkt udprægede kjøbenhavnske   
Accent. Da Theatret til sin egen Skade for tidlig udskilte 
de danske Elementer, fik hun Afsked og optraadte sidste 
Gang 16. Marts 1860, hvorefter hun bosatte sig i Bergen, hvor hun
har vejledet flere af de Debutanter, der senere have optraadt paa
denne Bys Scene, og her afgik hun ved Døden 7. Jan. 1900.

Illustr. Nyhedsblad 1855, Nr. 1.
Christianiaposten   l860, Nr. 87 og 98.

<i>H. J. Huitfeldt-Kaas.</i>

</chapter><chapter name="Schrøder, Abel, --1676, Billedskærer">

<b>Schrøder, Abel,</b> --1676, Billedskærer, boede i Næstved, 
hvor tidligere en ældre Billedskærer af samme Navn havde arbejdet 
for Christian IV og for Byens Kirker (St. Peders Korgitter
1604). Den yngre A. S. var fra 1634 Organist ved St. Mortens
Kirke. Til sjællandske Kirker er der fra hans Værksted
udgaaet en hel Række Arbejder, alle skaarne i Egetræ og ofte
malede og forgyldte. De kunne eftervises ved Hjælp af
Signaturer og stilistiske Ejendommeligheder, medens skriftlige Kilder
kun give Oplysning om et enkelt. 1641 skar han Altertavlen
i Vordingborg, 1657 havde han fuldført Altertavlen i Præstø, 
1661-63 leverede han Alter og Prædikestol til Holmens Kirke i
Kjøbenhavn og 1667 Alteret til St. Mortens Kirke i Næstved.
Foruden disse Hovedværker har han udført enkelte Epitafier og en
Del mindre Arbejder til Landsbykirker, f. Ex. Alteret i Tybjærg
(1658). Svenskekrigen har sikkert skadet hans Virksomhed, og 1663
klagede han til Kongen over de tunge Skatter. Hans sidste 
Arbejde er vistnok Alteret i Vetterslev (1671); Prædikestolen i St.
Peders Kirke i Næstved (fra samme Aar) er med urette tilskrevet
ham; efter dens Stil at dømme maa den være skaaret af hans
meget produktive samtidige, «Alterbyggeren» Lorentz Jørgensen i
Holbæk. -- A. S. døde 5. Marts 1676; hans Hustru, Mette
Pedersdatter, overlevede ham.

I et og alt præges hans Værker af den da herskende Smags
Dyder og Lyder. Figurerne ere raa og plumpe, men
Ornamentikken er overvældende rig. De senere større Arbejder med deres
vrimlende Figurer, snoede Søjler, bølgende Lister og talløse
Øreflipslyng virke pompøst og høre til den nordiske Baroks
ejendommeligste Frembringelser.

Weilbach, Nyt Kunstnerlex.

<i>Chr. Axel Jensen.</i>

</chapter><chapter name="Schrøder, Andreas, --1638, Litterat">

<b>Schrøder, Andreas,</b> --1638, Litterat, var født i Flensborg, 
hvor hans Fader, Marcus S., var Borgmester. Efter Studier i
Udlandet, hvor han især lagde sig efter Retsvidenskaben og 1608 i
Wittenberg udgav en Tale til denne Videnskabs Berømmelse, levede
S. hele sit følgende Liv i et litterært Otium i sin Fødeby. I en
Række Aar var han, af Hensyn til sit Slægtskab med Stifteren af
det Merfeldtske Legat (XI, 262), Medbestyrer af samme. For
øvrigt syslede han med et Forfatterskab, i hvilket Bøgernes Titler
synes os nok saa interessante som deres Indhold. Saaledes kan
nævnes: «Francisci Petrarchæ, litteratorum Phænicis ac parentis,
vita» (1622), «Discursus, num variæ religiones uno in regno
tolerandæ» (1622), «De saltatoribus et saltationibus Platonicis, venustis,
pudicis, probatis recipiendis, impudicis (etc.) rejiciendis» (1622). Disse
og andre Skrifter af A. S. vidne mere om hans Lærdom end om
hans Smag. Han døde 1638.

Moller, Cimbria lit. I.

<i>H. F. Rørdam.</i>

</chapter><chapter name="Schrøder, Bernhard, 1832-88, Malermester">

<b>Schrøder, Bernhard,</b> 1832-88, Malermester, er født 11. Okt. 
1832 i Kjøbenhavn, hvor hans Fader, Johan Georg S. (d. 1874), var
Bagermester; Moderen var Henriette Christine f. Bernsteen. Efter
Konfirmationen kom han i Malerlære og blev 1852 Elev paa
Kunstakademiet. Som Svend arbejdede han ikke alene her i Landet,
men ogsaa i Tyskland og Østerrig, og hjemkommen fra Udlandet
etablerede han sig 1858 i Kjøbenhavn, hvor han fik en hurtig
voxende Forretning. Han blev bl. a. benyttet til Dekorationen af
det nyopbyggede Frederiksborg Slot, det nye kongl. Theater, 
Herregaarden Hvedholm paa Fyn osv. Særlig skal desuden nævnes hans
1870 begyndte Virksomhed for Fremstilling af Gyldenlæder; der
findes Prøver af den bl. a. paa Frederiksborg, og den fortsattes i
voxende Stil, da S.s Forretning i 1886 gik over til Malermestrene
H. Chr. Nielsen og Vilh. Hansen. Efter nogle Aars Svagelighed
døde S. 21. Marts 1888. Han havde været 2 Gange gift: 1. (Jan.
1861) med Hansine Henriette f. Olsen (f. 6. Marts 1838 d. 5. Marts
1862), Datter af Brændevinsbrænder Chr. Ludv. O. og Karen Marie
f. Haurløv, 2. (1. Dec. 1864) med Emilie Augusta f. Olsen (f. 17.
Dec. 1842), Datter af Brændevinsbrænder Jørgen Emil Eberhard O.
og Benthe Christine f. Bentsen.

Illustr. Tid. XXXII, 599.
Tidsskr. f. Kunstind. 1892, S. 19.

<i>C. Nyrop.</i>

</chapter><chapter name="Schrøder, Carl, --1678, Præst og Skolemand">

<b>Schrøder, Carl,</b> --1678, Præst og Skolemand, var født i 
Eisleben i det mansfeldske, studerede i 1646 ved Universitetet i
Kønigsberg og blev Sognepræst i Lifland. Dette Embede opgav
han senere og drog tilbage til Tyskland, hvor han 1657 i Rostock
og 1660 i Wittenberg offentlig forsvarede et Par theologiske
Disputatser. Han blev derefter (1661) kaldet til Flensborg som Joh.
Vorsts Efterfølger i Rektoratet ved Latinskolen, hvilket Embede
han beklædte i 17 Aar indtil sin Død, 26. Juli 1678. Han har
bl. a. udgivet: «Triga thesium politicarum de republica in genere»
(Rostock 1658) og «Prosodia Germanica» (Slesvig 1674).

Moller, Cimbria lit. II.

<i>C. A. Nissen.</i>

</chapter><chapter name="Schrøder, Caspar Hermann, f. 1821, Forstmand">

<b>Schrøder, Caspar Hermann,</b> f. 1821, Forstmand. S., der 
er Søn af Nis Ankjær S. og Anneken f. Beck, er født 30. Okt.
1821 paa Ulfshus ved Haderslev, hvor Faderen var Skovrider.
Allerede fra Barneaarene fik S. en grundig praktisk Uddannelse i
Jagt og Skovbrug, og dette Friluftsliv udviklede hans Iagttagelsesevne 
i høj Grad; en regelmæssig theoretisk Undervisning har han
derimod aldrig nydt, men sin Videbegjærlighed tilfredsstillede han
ved Læsning paa egen Haand, bl. a. som Jæger hos Overforstmester 
F. F. v. Krogh og senere som Skovrider paa Grevskabet
Wedellsborg, hvilken sidste Stilling han beklæder siden 1845. I
en Menneskealder har S. været den mest indflydelsesrige
Skovbruger paa Fyn, men ogsaa langt uden for denne Landsdel har
han paavirket sin Samtid, og hans ejendommelige Behandling af
Bøgeskoven har vakt betydelig Opmærksomhed i Udlandet. Under
Ledelse af S. er Grevskabets Skovareal mere end fordoblet, og 
Driften har givet et stort Overskud; desuden har han bestyret flere
andre Skove, har beklædt forskjellige offentlige Tillidshverv og har
dog faaet Tid til privat at være en ivrig Landmand og drive en
betydelig Forretning med Indvinding og Salg af Naaletræfrø; til
vore forstlige Tidsskrifter har han leveret værdifulde Bidrag. -- 
12. Maj 1846 ægtede S. Else Marie Wildfang (f. 31. Juli 1824 I
Feldum ved Haderslev), Datter af Gaardejer Jeppe Christian W.

C. Weismann, Skove og Skovbrug p. Fyn i d. 19. Aarh.
A. Oppermann,, Bidrag t. d. danske Skovbrugs Hist. 1786-1886. 

<i>A. Oppermann.</i>

</chapter><chapter name="Schrøder, Christian Frederik Napoleon, 1814-99, Officer">

<b>Schrøder, Christian Frederik Napoleon,</b> 1814-99, Officer,
var Søn af Landinspektør, Kammerraad Frederik Carl Gram S. i
Ejby ved Kjøge (f. 1779 d. 1853) og Ane Marie Margrethe f. Kihl
(f. 1780 d. 1861) og blev født i Slagelse 15. Okt. 1814. Han
begyndte sin militære Løbebane som Landkadet i 1831 og blev i
1835 Sekondlieutenant à la suite ved holstenske Infanteriregiment
samt Pagekadet og Repetent ved Landkadetkorpset. 1836 forlod
han dette Korps og traadte i Sekondlieutenants Nummer ved
Regimentet. Fra 1838-42 gjennemgik han den kongl. militære
Højskole, og han udnævntes efter Hærorganisationen af 1842 til
Premierlieutenant à la suite i Infanteriet. Ved Afgangen fra
Højskolen forsattes han til Ingeniørkorpset som Premierlieutenant og
ansattes ved de ved nysnævnte Organisation oprettede Ingeniørtropper
med Garnison i Rensborg. 1845-46 virkede han ved Vejtjenesten
i Lauenborg og 1846-47 ved Fæstnings- og Bygningstjenesten i
Rensborg. Efter i 1847 at være forfremmet til Kapitajn af 2. Klasse
kom han paa ny til Ingeniørkompagniet i Rensborg, hvor han
forblev, indtil dette i 1848 sluttede sig til Oprørshæren. Han overgik
da til Fæstnings- og Bygningstjenesten i Kjøbenhavn, men ansattes
i Krigsperioden 1849 ved Feltingeniørdetachementet og deltog i
Forsvaret af Fredericia og Udfaldet der fra 6. Juli. S. A. blev han
Kapitajn af 1. Klasse, og i 1850 gjorde han Tjeneste ved
Feltingeniørdetachementet som Troppekommandør og var med i Slaget ved
Isted 25. Juli. Imellem Krigsperioderne 1849 og 1850 var han 
ansat ved Ingeniørtropperne, hvilken Virksomhed han ogsaa gjenoptog
efter Krigen. Fra 1851-52 fungerede han som Kommandør for
Ingeniørdetachementet i Slesvig og fra 1852-63 som dirigerende
Officer for Ingeniørdirektionen sammesteds. I 1860 erholdt han
Majors Karakter, og i 1861 bestyrede han Befæstningsanlæggene i
Danevirkestillingens Centrum. Ved Udbruddet af Krigen 1864 
overtog han Stabschefsposten ved den aktive Armés Ingeniørkommando,
som han beklædte, indtil han efter Dybbøls Fald blev kommanderende 
Ingeniør officer paa Als. Efter Krigen ansattes han som 
højstkommanderende Ingeniør officer paa Fyn og i 1865 som dirigerende
Ingeniørofficer for Kronborg Fortifikation. Fra 1865-69 var han
tillige bestyrende Officer for Anlægget af Kjøbenhavns Søbefæstning. 
I 1865 udnævntes han til virkelig Major og i 1867 ved den
nye Hærlovs Ikrafttræden til Oberst og Chef for 2. Ingeniørbataillon 
(Reservebataillon) og 2. Ingeniørdirektion. Førstnævnte Stilling
fratraadte han i 1877, sidstnævnte i 1869, i det han da overtog
Chefsposten ved 1. Ingeniørdirektion, som han dog atter afgav
i 1870.

I 1867 var det nemlig blevet overdraget S. at lede de den
Gang paabegyndte omfattende Forsøg vedrørende Anvendelsen af
Sømmer, paa hvilket Omraade der samvirkedes med de 2 andre
skandinaviske Riger. Disse Forsøg førte til Loven af 1870 om
Oprettelsen af Søminetjenesten ved Hæren, og det var da
selvfølgeligt, at S., der havde sat saa meget dygtigt Arbejde ind paa
denne Sag, blev Chef for den ny Tjeneste, hvilken Stilling han
beklædte indtil 1878. Ved sin Fratræden indtraadte han som
Medlem af den s. A. under Marineministeriet oprettede Søminekommission. 
Fra 1877 indtil sin Afsked af Krigstjenesten 8. Jan. 1880 var
han Chef for 1. Ingeniørdirektion, og det overdroges ham fra 
1881-88 at bestyre Bygningsvæsenet ved Usserød Klædefabrik og
Frederiksværk Krudtværk. S., der i 1871 var bleven Kommandør af 2.
og i 1878 Kommandør af 1. Grad af Danebrogsordenen, døde i
Kjøbenhavn 21. Sept. 1899.

Han ægtede 9. Avg. 1851 Julie Marie Lund (f. 6 Nov. 1828),
Datter af Sadelmagermester i Kjøbenhavn Peter Andreas L. (d. 1835)
og Cathrine Marie f. Gynther (f. 1801 d. 1849).

Tychsen, Fortifikations-Etaterne og Ingenieurkorpset 1684-1893.

<i>V. E. Tychsen.</i>

</chapter><chapter name="Schrøder, Georg, --1713, Vicekansler">

<b>Schrøder, Georg,</b> --1713, Vicekansler, var Søn af
Raadmand Hans S. i Flensborg og Magdalene Boysen og studerede i
Giessen, hvor han 1662 erhvervede den juridiske Licentiatgrad. I
Aarene 1667-71 var han under Christoffer Lindenov og U. F.
Gyldenløve Legationssekretær i London. 1672 blev han Raad ved
Regeringen i Glückstadt, og han udnævntes efter Sekvestrationen
af den hertugelige Del af Sønderjylland til Inspektør over 
Helgoland, hvilken Stilling han fratraadte 1689 efter Forliget i Altona.
1697 udnævntes han til Vicekansler i Glückstadt. Han døde i
Febr. 1713. S. ægtede 29. Avg. 1672 i Glückstadt Cecilie
Catharine Reich.

Moller, Cimbria lit. I. 

<i>Louis Bobé.</i>

</chapter><chapter name="Schrøder, Hans, s. v. Løwenhielm (X, 596).">

<b>Schrøder, Hans,</b> s. v. Løwenhielm (X, 596).

</chapter><chapter name="Schrøder, Johan, f. 1836, Arkitekt">

<b>Schrøder, Johan,</b> f. 1836, Arkitekt. Han er født 25. Dec.
1836 i Kjøbenhavn og Broder til ovennævnte Malermester Bernh.
S. Han lærte Tømmerhaandværket og besøgte samtidig
Kunstakademiet, hvor han 1862 vandt den store Sølvmedaille efter i
et Par Aar at have tegnet hos Arkitekt Nordan i Christiania om
Sommeren. Senere blev han Konduktør for Herholdt paa Kjøbenhavns 
Banegaard, gjorde dernæst en længere Studierejse til
Skotland, England og Frankrig med offentlig Understøttelse og
bosatte sig efter sin Hjemkomst i Kjøbenhavn, hvor han i en
Aarræke har virket som Bygningsinspektør for 3. Distrikt. Han
har opført en Del Privatbygninger, i Begyndelsen under engelsk
Paavirkning, senere i moderne Renæssancestil; der kan nævnes
i Kjøbenhavn Ejendommene Østergade Nr. 4, 34 og 18., Niels
Juelsgade Nr. 12, Frederiksberggade Nr. 2 samt Ombygningen af
Schimmelmanns Palais; uden for Kjøbenhavn en Del større Villaer,
bl. a. Legationsraad Bruuns Landsted Hvidøre, Oremandsgaard
ved Præstø og Restavrationen af Hvedholm ved Faaborg. 1876-89 
arbejdede han sammen med Georg Simon Johan Wittrock. 22.
Sept. 1871 ægtede han Ida Gustave Glahn (f. 1848), Datter af
General P. E. G. (VI, 97).

Weilbach, Nyt Kunstnerlex. 

<i>Erik Schiødte.</i>

</chapter><chapter name="Schrøder, Johan Vilhelm, 1669-1741, Konferensraad">

<b>Schrøder, Johan Vilhelm,</b> 1669-1741, Konferensraad, stammede 
rimeligvis fra Holsten; dér levede i det mindste hans fleste
Slægtninge. Han er vistnok kommet fra Universitetet i Halle til
Kjøbenhavn og boede 1705 i Kjøbenhavn hos Hofpræst, Dr.
Lütkens (X, 558). Denne maa da antages at have anbefalet ham til
Lærer for den 7aarige Kronprins Christian (VI). Som en Mand
paa 37 Aar tiltraadte S. denne Stilling 1706, samtidig med at den
pietistiske Gehejmeraad J. G. Holstein (VIII, 35) blev Prinsens
Hofmester. S. var en tungsindig Mand, stærkt grebet af den nye
kirkelige Retning. Som hos saa mange af Retningen tærede religiøse 
Skrupler paa hans Livskraft. Det er let forklarligt, at en 
saadan Lærer og Vejleder maatte give sin kongelige Elev stærke
Indtryk for hele Livet, tilmed da han var nøje knyttet til hans
Person lige til 1721, da Prinsen var 22 Aar gammel. 1717 blev
han Justitsraad, 1728 Etatsraad. Senere gjorde han sig saa mange
Skrupler over den Ed, han havde aflagt ved sin Udnævnelse til
Etatsraad, at han bad Kongen om at maatte faa Eden tilbage, og
Kongen, der selv var betænkelig ved de mange Eder, som
forlangtes, opfyldte strax hans Begjæring (Nov. 1735). En Maaned
efter blev han Konferensraad.

Da S. 1721 forlod Hoffet, blev han Medlem af Missionskollegiet, 
der sendte Missionærer til Ostindien og til Finmarken.
Kollegiet havde fra 1720 tillige Direktionen for Waisenhuset, der
traadte i Virksomhed 1727. Missionssagen havde dog mest S.s
Interesse, og han stod i hyppig Brevvexling med Missionens Ledere
i Tyskland. Han fik Sæde i flere Kommissioner vedrørende
Kirke- og Skolevæsen og gav vægtige Indlæg i de paa hin Tid meget
omdebatterede Skolespørgsmaal; men særlig er dog hans Navn
knyttet til Konfirmationens Indførelse i Danmark. Han havde
stærkt paavirket Kongen til at sætte denne Sag i Værk for
Kongerigets Vedkommende, som det tidligere var sket i
Hertugdømmerne, og det er en Betænkning af S. og Hofpræst Bluhme,
der ligger til Grund for Forordningen af 13. Jan. 1736 om
Konfirmationen. Ved General-Kirkeinspektionskollegiets Oprettelse 1737
fik S. strax Sæde i dette, men hans Sygelighed tog stærkt til. I
«Menoza» lader Pontoppidan S.s bedste Ven, den theologiske
Professor H. Steenbuch, udtale sig saaledes om ham: «Var her i denne
Stad ikkun 5 retfærdige, da véd jeg vist, at den gode S. var en
af dem; men fandtes der ikkun 5 aandelig elendige og trøstesløse,
da var han ogsaa visselig den ene». I Jan. 1739 blev han ved
Kongebrev gjort umyndig og Renteskriver, senere Kammerraad,
Elias Svane beskikket til hans Kurator. I dennes Hus i Stormgade 
var S. i 3 Aar sengeliggende, syg paa Legeme og Sjæl, til
Tider fuldstændig maniakalsk. Døden udfriede den ulykkelige
lidende 27. Maj 1741. Han blev 72 Aar gammel og var ugift.
En Del af hans Brevvexling og skriftlige Efterladenskaber findes
i den ledreborgske Haandskriftsamling.

J. Møller, Mnemosyne IV, 284 ff. 
Pontoppidan, Menoza III, 50. Brev.
Rørdam, Hist. Saml. og Studier II og III. 
Kirkehist. Saml. 4. R. III.

<i>A. Jantzen.</i>
</chapter>
<chapter name="Schrøder, Johannes, 1696-1774, Rektor">

<b>Schrøder, Johannes,</b> 1696-1774, Rektor, blev født 4. Febr. 
1696 i Helsingør, hvor hans Fader -- af samme Navn -- den
Gang var Kapellan ved St. Olai Kirke, men, samtidig med at han
forfremmedes til Sognepræst, døde af Pest (1711); Moderen, Sophie
f. Rosenmeyer (d. 1732), var Datter af den store Handelsmand og
Godsejer Carl R. Han blev Student 1715 og Aaret efter Hører
ved Helsingørs Skole. 1717 tog han Attestats og besøgte derefter
tyske Universiteter indtil 1720, da han vendte tilbage til
Skolegjerningen i Helsingør. Hans Moster Bispinde Deichman i
Christiania ønskede ham imidlertid til Huslærer for sine Børn, og han
drog da 1721 til Norge og blev tillige Biskoppens Amanuensis;
men han befandt sig alt andet end vel i denne Stilling og
foretrak den usle Plads som Rektor i Frederikshald (1722). Denne
Skole var i yderligt Forfald; i mange Aar var ikke en eneste
Discipel dimitteret der fra. I 8 Aar holdt S. ud (1726 tog han
Magistergraden i Kjøbenhavn), og i alle disse Aar lykkedes det kun
at faa én Discipel dimitteret. 1730 opnaaede han endelig
Forflyttelse, i det han ved Lintrups Hjælp blev Rektor i Frederiksborg.
Han virkede her med stor Dygtighed og vidste at omgaas
Ungdommen med Venlighed. 1756 fik han Kancellipræsidentens, Grev
Holsteins, egenhændige Brev med Underretning om, at han var
udnævnt til Domprovst i Roskilde; men inden Kaldsbrevet blev
udfærdiget, fattede Regeringen andre Tanker, og i Steden for
Kaldsbrev fik S. Bestalling som titulær Professor. Han vedblev da sit
Rektorat, indtil Alder og Sygdom nødsagede ham til at tage
Afsked 1766. Han døde i Slaglille Præstegaard ved Sorø 16. Maj
1774. Hans Hustru, Gunild f. Bendike, hvem han havde ægtet i
Frederikshald 1724, var allerede død 1747. -- S. nød baade
Anseelse som Skolemand og var en betydelig lærd, der stod i
Venskabsforhold til adskillige af sin Tids litterære Mænd; han havde
rige Kundskaber i Filologi og Historie. Som Forfatter har han
kun i sin norske Embedstid ladet trykke et Par Smaaskrifter:
«Kort hist. Beskrivelse over Frederikshald paa Rim» (1727) og
«Frederikshalds Kirkes Indvielse» (1729).

Giessing, Jubel-Lærere II, l, 220 ff. 
Frederiksborg Skoleprogram 1899, S. 37 f.                                                                             

<i>A. Jantzen.</i>

</chapter><chapter name="Schrøder, Johannes, 1793-1862, topografisk Forfatter">

<b>Schrøder, Johannes,</b> 1793-1862, topografisk Forfatter, 
var en Søn af Fabrikant Peter S. og Else Carithe Frederikke f.
Tanderup i Kiel, men under et Besøg, som Forældrene aflagde i Præstø, 
fødtes han der 13. Maj 1793. Da Drengen havde Lyst til Soldaterstanden, 
sattes han i det militære Institut i Rensborg og udnævntes
1810 til Sekondlieutenant. 1813 forsattes han til det Hjælpekorps,
som Danmark stillede til Napoleons Raadighed, og 1814-15
deltog han i Troppebevægelserne mod den franske Grænse. Efter
Fredslutningen garnisonerede han henimod en Menneskealder i Byen
Slesvig, og denne lange Tid benyttede han til historiske og
topografiske Studier. 1827 udgav han «Geschichte u. Beschreibung der
Stadt Schleswig», 1837 «Geschichte des Schleswiger Infanterieregiments» 
og «Topographie des Herzogthums Schleswig» (2. Opl. 1854;
dansk Oversættelse s. A.), 1841 «Topographie des Herzogthums
Holstein» (2. Opl. 1855-56), og desuden offentliggjorde han en
Række Afhandlinger af beslægtet Indhold i holstenske Tidsskrifter.
1827 forfremmedes han til Kapitajn og ved Arméreduktionen 1842
til Major ved 15. Bataillon i Rensborg; men her sluttede han sig
1848 til Oprørspartiet og deltog som slesvig-holstensk Oberst i
Treaarskrigen. Efter Fredslutningen udelukkedes han fra Amnestien,
udslettedes som Ridder af Danebrog og henlevede sine sidste Aar
som Bogholder ved et Gaskompagni i Hamborg. Han døde 8.
Jan. 1862, og s. A. udkom hans «Darstellungen von Schlössern u.
Herrenhäusern der Herzogthümer Schleswig, Holstein u. Lauenburg». 
Han var gift med Francisca Amalia f. Pauly, Datter af Godsejer,
senere Gehejmedomæneraad, G. F. P. paa Bossee.

Jahrbb. f. d. Landeskunde Schlesw., Holst. u. Lauenb. V, 336 ff.
Alberti, Schlesw.-Holst.-Lauenb. Schriftsteller-Lex.

<i>P. Lauridsen.</i>

</chapter><chapter name="Schrøder, Ludvig Peter,</b> f. 1836, Højskolemand">

<b>Schrøder, Ludvig Peter,</b> f. 1836, Højskolemand. S. er Søn 
af Skovrider Jens Pedersen S. og Louise Frederikke f. Hviid og
født i Christianssæde Skovridergaard paa Laaland 19. Jan. 1836.
Allerede inden han blev Student fra Herlufsholm 1854, var han
paavirket af Grundtvigs Skrifter, og under sit paafølgende 8 Aars
Ophold i Kjøbenhavn, hvor han levede et rigt aandeligt Liv, sluttede
han sig til Grundtvigs Venner, især den Kreds, der samledes i
Enkedronningens Asylskole om P. O. Boisen (II, 484). Herved
blev han stærkt grebet af Grundtvigs kirkelige og folkelige Betragtning 
og blev en af hans mest trofaste Disciple. S. deltog ivrig i
Foreningslivet. I Studenterforeningen fik han en Kreds af
Medlemmer, «Samfundet», til at forene sig for at højne Livet i
Foreningen. Sammen med ligesindede theologiske studerende
oprettede han 1858 «Lille Theologicum», i hvilken han var Midtpunktet. 
Efter at han 1860 var bleven theologisk Kandidat, blev han
Medlem af Bestyrelsen for «Store Theologicum», der holdt Møder paa
Borchs Kollegium, hvor S. boede sammen med sin senere
Medarbejder i Højskolegjerningen H. Nutzhorn (XII, 335), og en Tid
Medarbejder ved «Dansk Kirketidende». Han deltog i de 3
skandinaviske Kirkemøder 1857-61, og paa det første af disse fik
Ordskiftet mellem Kierkegaard og Rudelbach afgjørende Betydning for
ham. Ved disse Møder og Studentermødet 1862 sluttede han
Venskab med Nordmændene Arvesen, Anker og Christopher Bruun, der
senere bleve Banebrydere for Grundtvigs Højskoletanker i Norge.
Ved Manuduktion og anden Undervisning fik S. Lyst til at
være Lærer for unge Mennesker, og da han under et Vikariat for
Sofus Høgsbro ved Rødding Folkehøjskole i Efteraaret 1861 var
bleven vunden for Kolds pædagogiske Tanker af sin Medlærer J.
L. Knudsen, blev han afgjort stemt for Højskolevirksomheden og
opnaaede Aaret efter ved C. Flors Velvilje Pladsen som Forstander
i Rødding, da denne blev ledig ved Høgsbros Fratræden. Her
begyndte han sin Gjerning i Okt. 1862, efter at han 24. Sept. s. A.
havde ægtet Charlotte Caroline Elise Johanne Wagner (f. 29. Sept.
1842 d. 11. Nov. 1904), Datter af Oberstlieutenant Moritz Carl Friedrich August 
W. (d. 1849} og Margrethe Sophie Charlotte f. Manthey (d. 1897 paa Askov).
Ved sin dybe Natur og store Organisationsevne blev hun S. en
udmærket og forstaaende Medhjælper i hans Livsgjerning. Med S.
og Nutzhorn, der fulgte med ham til Rødding, efter at de havde
besøgt Kolds Skole i Dalby, kom der en friere Retning ind i
Undervisningen og mere personligt Samkvem med Eleverne; man
begyndte ogsaa at holde folkelige og kirkelige Møder paa Skolen.
Men 1. Maj 1864 maatte den standses paa Grund af Krigen. S.,
der foreløbig bosatte sig i Kjøbenhavn, besluttede nu at oprette
en Folkehøjskole i Nørrejylland saa nær ved Grænsen, at han der
kunde fortsætte sin Gjerning fra Rødding efter Sønderjyllands Tab.
Han erhvervede i dette Øjemed en Gaard i Askov og aabnede
den nye Skole 3. Nov. 1865. Her har han senere haft sin
Virksomhed og ikke blot -- med «Højskolen i Sór» for Øje og støttet
af «Dansk Højskoleforening» -- arbejdet Askov op til den første
Folkehøjskole i Norden (fra 1878 udvidet Undervisning, 1898
selvejende Institution), men tillige søgt at gjøre Grundtvigs Anskuelser
gjældende i Livets forskjellige Retninger og navnlig som Lærer,
Foredragsholder og Forfatter virket for kristelig og folkelig
Oplysning og for Frihed i Kirke og Skole. Naar Folkehøjskolen nu for 
den almindelige Bevidsthed staar som et uundværligt Led i
Folkeoplysningsarbejdet, og naar Grundtvigs Tanker have sat deres Præg
paa saa mange Omraader af vort Aandsliv, har ingen større
Fortjeneste heraf end S. For de danske Sønderjyder have faa været
saa meget som han.

S.s Virksomhed spænder over en Række Felter. Som
Højskolemand har han ikke blot været en aandfuld Lærer (med
Historie og Litteratur som Hovedfag) og forstaaet at drage en stadig
voxende Kreds til Møder og Undervisning paa Askov, men tillige
gjennem de nordiske Højskolemøder, jævnlige Besøg paa
Broderlandenes Højskoler og Gjenbesøg af disses Lærere, ikke mindst fra
Finland, erhvervet sig en fremskudt Stilling i hele Nordens
Højskoleverden. Ved sin fordragelige Tænkemaade har han med Held
kunnet deltage i Skoleforhandlinger uden for de egentlig
grundtvigske Kredse, saaledes ved de nordiske Skolemøder, i hvis
Bestyrelse han har haft Sæde siden 1885, i «Dansk Skoleforening»,
hvor han fra dens Oprettelse 1886 har været et meget virksomt
Bestyrelsesmedlem, og i de private Møder af nordiske Skolemænd,
der begyndte paa Askov 1896. Hans kirkelige Interesser have
bl. a. lagt sig for Dagen ved Deltagelse i «Bethesdamøderne» og
«Menighedskonventet» og i Arbejdet for at uddanne Præster til
den danske Kirke i Nordamerika, ligesom hans Navn er knyttet
til Frimenighedspræst Appels Ordination 1874 (I, 297) og de
Begivenheder, denne affødte, til det store kirkelige Møde 1882, der
rejste de kirkelige Frihedskrav, samt til Dannelsen af
Valgmenigheden i Askov.

Som Forfatter har S. været Medudgiver af «Nordisk
Maanedsskrift» 1871-83, «Historisk Maanedsskrift» 1883-88 og 
«Danskeren» 1888-94, skrevet Biografier af Højskolemændene E. Trier
(1894) og C. Flor (1896) og i talrige Bladartikler drøftet Højskolens
Anliggender. Kirkelige Forhold, ogsaa det ældre gudelige
Livsrøre, har han behandlet i Skildringerne af Ole Peter Holm Larsen
(1875) samt Præsterne Mads Melbye (1879) og Ludvig Helveg (1884).
Hans litterærhistoriske Interesse skyldes Afhandlinger om Ewald
og Baggesen (1884) samt Oehlenschläger (1888), og Grundtvig, hvis
Liv og Betydning han idelig omtaler, er bl. a. skildret af ham i
2 større Skrifter (1883 og 1900). Hans Sans for praktiske
nationaløkonomiske Spørgsmaal har fremkaldt Skildringen af «Det danske
Hedeselskab 1866-91», af hvis Bestyrelse han er Medlem, og
«Danmarks Hjælpekilder og Næringsveje» (I-II, 1892-97). Til 
Skolebrug har han skrevet en Verdenshistorie, der er udkommen
gjentagne Gange. I 1887-90 havde S. Sæde i Landstinget.

Leth og Wad, Dimitt. fra Herlufsholm. 
Højskolebladet 1886, S. 201.
Rosendal, Rødding Højskoles Hist. 
L. Schrøder, Ernst Trier. 
Samme, Medd. om Højskolen i Askov 1868 ff. 
Dansk Højskoleforen. Aarsberetn. 1880 ff.

<i>Joakim Larsen.</i>

</chapter><chapter name="Schrødersee, Johan Christian, 1754-1801, Søofficer">

<b>Schrødersee, Johan Christian,</b> 1754-1801, Søofficer.
Forældrene vare Regimentskvartermester, senere Justitsraad og
Toldinspektør i Kjøbenhavn, Werner Schrøder og Johanne f. Fisker (d.
1757). S. er født 5. Okt. 1754. Han blev Sekondlieutenant i
Marinen 1773, Premierlieutenant 1781, Kapitajnlieutenant 1784,
Kapitajn 1796 og afgik samtidig af Tjenesten paa Grund af Svagelighed.
Efter at have gjort nogle Orlogstogter med Marinens Skibe, en
Tid lang opholdt sig ved Frederiksværn og 1777 ført Skonnerten
«Støren» gik S. 1778 i engelsk Orlogstjeneste, hvor han i Løbet
af 4 Aar gjorde Tjeneste i Vestindien under de berømte
Admiraler Rodney og Hood, der førte mange og -- i søkrigslig
Henseende -- interessante Kampe mod den franske Flaade. Efter sin
Hjemkomst udnævntes han 1789 til Generaladjudant. 1785 var han
i Øvelseseskadren, 1788 Chef for Skytprammen «Nyborg», senere
for «Agershus» ved Sødefensionen paa Reden, Aaret efter om
Bord i Linjeskibet «den prægtige» samt Medlem af en
Artillerikommission, 1793 konvoierede han som Chef for Briggen
«Glommen» til Finisterre, 1794 var han næstkommanderende i Fregatten
«Thetis», hvilken Stilling han dog maatte opgive paa Grund ar
Sygdom. Denne udviklede sig saaledes, at han 2 Aar derefter
maatte tage sin Afsked. Under Slaget paa Reden 2. April 1801
opholdt han sig paa Batteriet «Sixtus» i Nærheden af Kronprinsen;
da der kom Efterretning om, at Chefen for Blokskibet
«Indfødsretten», Kapitajn Thura, samt dennes næstkommanderende,
Maanedslieutenant Cortsen, vare faldne, opfordrede Prinsen en af de
tilstedeværende til at tage Kommandoen over Skibet. S. meldte
sig strax, lod sig ro ud paa Reden, men havde næppe sat Foden
paa «Indfødsrettens» Dæk, før han blev truffet af en Kugle og
dødelig saaret, saa at han samme Dag afgik ved Døden. Et
Mindesmærke blev til Ære for ham oprejst paa det Sted, hvor
han havde modtaget Ordren om at gaa om Bord. S. var ugift.
Efter at hans Farbroder, Konferensraad, Generalpostdirektør Joh.
Chr. S. (f. 1706 d. 1772), der blev adlet 1759, var død uden mandlig 
Arving (han havde en Søn og en Datter (g. m. J. Th. Holmskiold), 
men Sønnen døde før Faderen), 

optoges han og hans Broder i den danske Adelstand 1777, ligesom
Farbroderen med Navnet Schrødersee. 

<i>C. With.</i>

</chapter><chapter name="Schrøter, Johan Henrik, 1771-1851, Præst">

<b>Schrøter, Johan Henrik,</b> 1771-1851, Præst, fødtes i
Thorshavn 25. Febr. 1771 som Søn af Færøernes tyskfødte Landkirurg
Christian Gottlob S. (f. 1724 d. 1781) og Landfogeden Jørgen Frands
Hammershaimbs Datter Anna Elisabeth (f. 1741 d. 1780). Opdragen
i Thorshavn tilbragte han sit sidste Skoleaar i Slagelse, hvorfra
han dimitteredes 1791. Ved Universitetet lagde han sig først efter
Lægevidenskab, men slog om og tog theologisk Attestats 1796.
Aaret efter blev han Kapellan og i 1804 Sognepræst paa Suderø,
fra hvilket Embede han for Svagelighed entledigedes med Pension
i 1826. Han var gift med sin Morbroder Landfogeden Venceslaus
Hammershaimbs Datter Mariane Sophie (f. 1773 d. 1828) og døde
højt bedaget i Thorshavn 14. Nov. 1851. S., der var mindre
anset som gejstlig Mand end som kirurgisk Praktikant og Litterat,
har indlagt sig Fortjeneste ved sin flittige Syslen med sit
Hjemlands Sange og Sagn. Til H. C. Lyngbyes «Færøske Kvæder»
(jvfr. X, 534) leverede han (i 1819) vigtige Bidrag af sine endnu
bevarede haandskrevne Samlinger, hvoraf han siden selv udgav et
og andet. Af mindre Interesse ere S.s færøske Oversættelser af
Matthæi Evangelium (1823) og af «Færeyinga Saga» (1832), hvilke
røbe hans Svaghed som Sprogmand.

Aarh. f. nord. Oldkynd. 1882, S. 363.
Erslew, Forf. Lex. 

<i>J. Bloch.</i>

</chapter><chapter name="Schubart, Herman Baron, 1756-1832, Diplomat">

<b>Schubart, Herman</b> Baron, 1756-1832, Diplomat, fødtes i
Odense 14. Jan. 1756 og var Søn af Oberstlieutenant Carl Rud. S.,
Deputeret i Generalkommissariatet (f. 1714 d. 1759), og Inger f.
Løvenskiold (f. 1732 d. 1808). Som Kornet (fra 1761) opdroges han
til Militærstanden og tjente fra 1772 i Fodgarden som Sekondlieutenant 
indtil 1780, da han blev Kammerjunker og Legationssekretær
i Dresden, hvorfra han i 1784 forflyttedes til Haag. I 1789
udnævntes han til Gesandt i Holland, fik Kammerherrenøglen og
ægtede s. A. Hollænderinden Jacobe (Jacqueline) Elise de Wieling
(f. 1765 d. 1814). Opmuntret ved sin beundrede Chefs, A. P.
Bernstorffs, Velvilje og støttet af sin udmærkede Hustru lykkedes det
S., gjennem 9 stormfulde Revolutionsaar, at udfylde sin Post og
udnytte sin Stilling til Bernstorffs fulde Tilfredshed. Efter dennes
Død sendtes S. i 1798 som Gesandt til Madrid, men vendte et
Par Aar senere, efter at have negotieret et paatrængende Statslaan 
i Holland, tilbage til Kjøbenhavn, hvor han blev Vidne til Slaget
paa Reden 1801. Han havde da, kort efter sin Udnævnelse til
Gesandt i Neapel, opnaaet den for ham oprettede Post som
Generalhandelsintendant i de italienske (fra 1808 tillige i de ioniske 
Øers og Levantens) Havne, men drog først Aaret efter til Italien. Skjønt
hans diplomatiske Virksomhed alt i 1805, efter det neapolitanske
Hofs Fordrivelse, officielt maatte ophøre, forstod S. ved snild
Manøvreren fremdeles at gjøre sig gjældende som sit Lands
Repræsentant ogsaa uden for Konsulatsomraadet og at benytte sine
vundne Forbindelser og personlige Yndest til Held for sine
Landsmænd i Italien, hvorved hans Svogerskab med Statsminister Grev
Schimmelmann blev ham til megen Nytte. Hvad S. kom til at
udrette for Thorvaldsen og G. Zoëga, vil -- uanset Forfængeligheden 
og Letsindigheden, der gik Haand i Haand med denne
utrættelige Mands Enthusiasme og Liberalitet -- sikre hans Navn
imod Forglemmelse. Paa samme Tid S. virkede for de
kunstneriske og litterære Interesser, røgtede han sit Embede som
Handelsintendant med en Nidkjærhed og patriotisk Iver, der indbragte
ham gjentagne Tilkjendegivelser af Kongens og Kollegiets
Paaskjønnelse.

Da S. efter 9 Aars Fraværelse i 1811 besøgte Kjøbenhavn,
ledsaget af sin Sekretær dal Borgo (II, 525), fik han strax det
vanskelige Hverv i Holland at søge tilvejebragt en Overenskomst
med den danske Stats utilfredsstillede Kreditorer. Efter denne
Rejses lykkelige Udfald modtog han som Belønning Friherrepatentet
(Danebrogsordenen havde han siden 1803). Før Tilbagerejsen til
Italien holdt han i Egenskab af Vicepræsident for Accademia
Italiana delle scienze, lettere ed arti (jvfr. Artiklen Vargas-Bedemar)
en Lykønskningstale ved det norske Universitets Stiftelsesfest. Efter
sin Hustrus Død rejste S. anden Gang fra sin Villa paa Montenero 
ved Livorno til Holland og Kjøbenhavn, hvor han deltog i
Kroningsfesten 1815 og udnævntes til Gehejmeraad. Da han efter
en haard Sygdomstid aandelig og legemlig frisk vendte tilbage til
sit kjære Italien, havde hans Post -- efter Norges Tab og Skibsfartens 
Tilbagegang -- tabt sin Betydning. I Mangel af alvorlige
Opgaver hengav han sig da mere og mere til sorgløs Livsnydelse.
Hans 3aarige Hverv som Rejseledsager for Prins Christian Frederik
og Gemalinde (1819-21) gav denne Tilbøjelighed rig Næring og
fuldendte hans økonomiske Ruin, der i Forening med hans af
Regeringen misbilligede liberale Optræden som midlertidig Gesandt 
hos Kongen af Neapel skulde bringe alle hans videre Forsøg paa
at opnaa ny diplomatisk Ansættelse til at strande. Man lod ham
beholde sin Gage, men da denne for det allermeste gik med til
Gjælds Afbetaling, maatte han blive i Danmark uden Virksomhed.
Af sine 10 øvrige Leveaar tilbragte han de 3 sidste i et fredeligt
Asyl paa Gaarden Sollerup, nær Frænderne paa Brahetrolleborg og
Arreskov, sysselsat med sit Levneds Beskrivelse. Med dette
Arbejdes Fuldendelse var hans Livskraft udtømt. Han døde 27. Jan.
1832 uden at efterlade sig Descendenter. Blandt hans mange
Plejebørn kan nævnes Herman Delong (IV, 242) og Federigo Zoëga.

Schubarts utrykte Biographie d'un vieux diplomat I-IX. 
Thiele, Thorvaldsens Biographie I-II. 
A. D. Jørgensen, Georg Zoëga S. 114 og 121 f.
Museum 1890, S. 257 ff. 

<i>J. Bloch.</i>

</chapter><chapter name="Schubarth, Johan Ludvig, --1737, Berghauptmand">

<b>Schubarth, Johan Ludvig,</b> --1737, Berghauptmand, Søn af
Oberstlieutenant af Kavalleriet Valentin S. og Margrethe Kaas. Da
Kongsberg Sølvværk længe havde været drevet med Tab, havde
Christian VI ved sin Tronbestigelse mest Lyst til at sælge eller
bortforpagte det, men ingen havde Mod for at indlade sig herpaa.
Gjennem sin bekjendte Fætter Grev C. E. Stolberg fik Kongen nu
S., der var ansat ved Bjærgværkerne i Harzen, til med Permission
hjemmefra at drage til Kongsberg for at undersøge Forholdene.
Dette ledede til, at S. blev fast ansat ved Værket. 22. Dec. 1732
udnævntes nemlig Bergraad Joh. Ludvig Schlanbusch og S. begge
til Direktører ved Værket, den første med Titel af Berghauptmand,
den anden af Viceberghauptmand, og da Schlanbusch døde 1735,
blev S. Enedirektør og Berghauptmand med en Gage af 3000 Rdl.
foruden store Emolumenter. Han døde paa Kongsberg i Jan. 1737
(begravet 30. Jan). Det viste sig, at Valget af S. til denne Stilling
havde været meget heldigt. Dygtige tyske Grubearbejdere bleve af
ham indkaldte, og det lykkedes S., der ogsaa var agtet som en
meget retskaffen Mand, i sin korte Funktionstid at faa Værkets
Gjæld betalt, hvorpaa en glimrende Tid for dette begyndte. En
Mistanke, der opstod om Aarsagen til hans pludselige Død, var
muligvis ugrundet. Han blev gift 12. Nov. 1733 paa Kongsberg
med Margrethe Dorothea Schlanbusch, den ovennævnte Berghauptmands 
Datter, der døde 1763, efter anden Gang at have ægtet
Konferensraad Frederik Thomas Gude.

E. Holm, Danmark-Norges Hist. 1720-1814 II, 445. 
Det kbhvnske Selskabs Skrifter XI, 267 ff. 
Salicath, Fam. v. Schlanbusch S. 32. 

<i>L. Daae.</i>
</chapter>
</chapter><chapter name="Schubothe, Johan Heinrich, 1761-1828, Boghandler">

<b>Schubothe, Johan Heinrich,</b> 1761-1828, Boghandler, var
født i Kjøbenhavn 15. Maj 1761; Faderen, Georg Christoph S.,
der var fra Celle, døde faa Uger efter Sønnens Fødsel, og da
Moderen giftede sig paa ny 1772 (hun kom til at hedde Marie
Elisabeth Bodenstein), var det Lægen Konferensraad Bergers
Kammertjener C. G. Goebel, der tog sig af Drengen og 1775 fik ham
i Lære hos Boghandlerne Heineck & Faber, der dreve den
Mummeske Boghandel paa Børsen. 1782 var han udlært, og 1794
overtog han for egen Regning den nævnte Boghandel, som han
arbejdede stærkt op. 1804 blev han Hofboghandler, og trods de
daarlige Tider, der tyngede ham haardt, forlagde han en Række gode
Bøger, f. Ex. Rasks «Vejledning til det islandske Sprog» og J.
Kragh Høsts «Struensee». Da han ikke vilde navngive en
anonym Forfatter (Malthe Møller), der havde skrevet en Artikel i et
af ham udgivet Tidsskrift, «Repertorium for Fædrelandets
Religionslærere», blev han i en mod ham af Boghandler Gyldendal anlagt
Sag 1799 idømt en større Bøde; Højesteretsdommen herom vakte
en vis Opsigt. Da han i 1825 havde færdedes 50 Aar paa Børsen,
gav den store Agtelse, han nød, sig Udtryk i en Fest, som
Børsens handlende gave for ham. Foruden paa Børsen havde han for
øvrigt ogsaa et Udsalg ude i Byen. 4. Avg. 1828 døde han. 23.
Juli 1802 havde han ægtet Christine Petersen, der døde 15. Maj 1807.

Dagen 1825, Nr. 119. 
C. Nyrop, Den danske Boghandels Hist. II.

<i>C. Nyrop.</i>

</chapter><chapter name="Schuldorp, Marqvard, 1495-1529, Præst">

<b>Schuldorp, Marqvard,</b> 1495-1529, Præst, var født i Kiel
og blev 1521 immatrikuleret i Wittenberg, hvor han især knyttede
sig til Nic. v. Amsdorf, og da Luther vendte tilbage fra Wartburg,
traadte han ogsaa i nærmere Forhold til denne. 1525-26 synes
han at have opholdt sig i Magdeburg, hvor han ægtede sin
Søsterdatter, et Skridt, der hos mange vakte stærkt Anstød. Da han i
den Anledning søgte Bistand hos Amsdorf og Luther, toge de ham
i Forsvar, i det Luther navnlig hævdede, at et saadant Ægteskab
ikke var forbudt i Mose Lov, og at selv Paven undertiden tillod
det, om end kun mod en for dyre Penge erhvervet Dispensation.
Ved Aaret 1527 kaldede Frederik I S. til den første evangeliske
Præst ved Domkirken i Slesvig. Her havde en fhv. Munk, Frederik, 
paa en temmelig voldsom Maade forsøgt at fremme Reformationen 
uden at kunne trænge igjennem. S. blev efter en veltalende
Prædiken antaget af Raadet og Menigheden, skjønt Domkapitlet 
modsatte sig. Han indrettede «tysk Messe og Vesper» og prædikede 
ufortrødent, undertiden 4 Gange paa en Søn- og Helligdag.
Da den bekjendte Sværmer Melchior Hoffmann var kommen til
Holsten og især drev sit Væsen i Kiel, udgav S. 1528 et Skrift
imod ham, hvori han navnlig tog den lutherske Nadverlære i
Forsvar. Hoffmann svarede ham overordentlig heftig og forekastede
ham i de haanligste Udtryk hans Ægteskab med Søsterdatteren,
hvilket han betegnede som Blodskam. Til Gjensvar udgav S. 1529
et plattysk Skrift «til de troende i Byen Kiel», hvori han aftrykte
de Breve, hvormed Amsdorf og Luther i sin Tid havde trøstet
ham. Ikke længe efter (12. Avg. 1529) døde S. af «den engelske
Sved», en frygtelig Farsot, som den Gang hærgede vidt om Land.

Moller, Cimbria lit. I, 604 (og Præfat. p. 26). 
Allg. Deutsche Biographie XXXII. 

<i>H. F. Rørdam.</i>

</chapter><chapter name="Schule, Georg Christian, 1764-1816, Kobberstikker og Raderer">

<b>Schule, Georg Christian,</b> 1764-1816, Kobberstikker og
Raderer, fødtes i Kjøbenhavn 7. Okt. 1764 og var Søn af Klædefabrikant 
Joh. Christoph S. og Dorothea Elisabeth f. Wolf. Som ungt
Menneske levede han 4 Aar i Huset hos Kobberstikkeren Clemens
og besøgte Kunstakademiet; fra 1783 at regne har han signeret
Kobberstik. De bekjendteste ere et Prospekt af Kavallergangen i
Rosenborg Have (1785) og af Indgangen til Frederiksberg Have
(1786), begge med stærkt chargerede Portrætfigurer af Datidens
kjendte Kjøbenhavnere, en broget Blanding af fyrstelige Personer,
Originaler, skikkelige Borgere og løse Fugle. Bladenes kulturhistoriske 
Værdi er større end deres kunstneriske, uagtet Abildgaard
siges at have leveret Tegningerne til dem. 1787 slog Kunstneren
sig løs i en Serie paa 12 satiriske Raderinger («Ulykkelige
Hændelser»), der give nærgaaende, nu ikke umiddelbart forstaaelige
Hentydninger til Dagens Æmner. Disse Blade vakte Uvilje, og
Kunstneren forlod Landet s. A. (et af hans Stik er betegnet:
Leipzig 1787). I Leipzig, hvor han bosatte sig og døde 1816, stak han
Bogillustrationer, og kun sparsomt vedligeholdt han som
Kobberstikker Forbindelsen med sit Fødeland.

Weilbach, Nyt Kunstnerlex. 

<i>F. Beckett.</i>

</chapter><chapter name="v. d. Schulenburg, Georg Ludvig Greve, 1755-1828, Officer">

<b>v. d. Schulenburg, Georg Ludvig</b> Greve, 1755-1828, Officer, 
var født 21. Maj 1755 i Bleckede i Hannover. Hans Forældre 
vare Oberst Christian Hieronymus Adolph Greve v. d. S. og
Sophie Charlotte f. Baronesse v. Bülow. Som lille Dreng fulgte 

han Faderen i Syvaarskrigen og kom derefter, kun 11 Aar gammel, 
til Danmark som Page hos Dronning Caroline Mathilde. Han
forlod 1771 Hoftjenesten, blev Kadet, Aaret efter Sekondlieutenant,
1781 Premierlieutenant og 1782 Kapitajn. Som saadan var han i
nogle Aar Adjudant hos Gouvernøren i Kjøbenhavn Frederik Carl
Ferdinand Hertug af Brunsvig-Bevern. 1788 traadte han i russisk
Tjeneste som Major ved en Jægerbataillon og deltog i Krigen mod
Tyrkerne og Svenskerne med saadan Bravour, at han blev hædret
med Georgskorset. Ved sin Hjemkomst 1790 blev han Major i
den norske Hær, hvor han blev staaende til 1801, først ved norske
Jægerkorps og fra 1798 ved søndenfjældske Infanteriregiment. 17.
Marts 1796 ægtede han Joachime Franziska Wilhelmine v. Løwenstern 
(f. 28. Nov. 1760 d. 5. Febr. 1833), Datter af Major Chr. Fr.
v. L. og Anna Sophie Cornelia f. v. Steuben.

Som Oberstlieutenant ved 1. jyske Infanteriregiment vendte S.
1801 tilbage til Danmark; 1806 blev han Oberst, Aaret efter forsat
til Kronprinsens Regiment, som han kort efter forlod for at
overtage Kommandoen over Marineregimentet og fra 1808 tillige over
Kjøbenhavns Infanteriregiment. Han blev omtrent samtidig
Overfører ved Drabantkorpset og udnævntes 1809 til Generalmajor.
Frederik VI nærede med rette megen Tillid til S.s militære
Dygtighed, og i Slutningen af Maj 1813 overgav han ham midlertidig
Kommandoen over «den bevægelige Armédivision» i Holsten. S.
overtog sin Post under vanskelige Omstændigheder. Forholdet til
de franske var paa Grund af Kongens vaklende Politik og
Generalmajor Wegeners tvetydige Optræden under Kampene om
Hamborg blevet yderst spændt, og Disciplinen i Divisionen var rystet.
S. var imidlertid sin Opgave voxen, og da han i Juli afgav
Kommandoen til Frederik af Hessen, var Forholdet til Franskmændene
blevet godt og Mandstugten gjenoprettet. Under Felttoget i
Meklenborg og Holsten førte S. med Hæder Auxiliærkorpsets 1. Brigade,
og i Kampen ved Sehested (10. Dec.) viste han stort personligt
Mod og megen Førerdygtighed. Det var ham, der stormede Sehested, 
og som var Skyld i, at de fynske Dragoner fik Lejlighed til
at udføre deres berømte Indhug. Kongen hædrede ham med
Kommandørkorset og betroede ham det følgende Aar Kommandoen
over en Brigade i det nye Auxiliærkorps, der skulde deltage i
Kampen mod Napoleon. S. deltog i Indeslutningen af nogle
Smaafæstninger, men kom ikke i Ilden. Under sin Fraværelse blev S.
Kommandør for Livgarden til Fods og kort efter sin Hjemkomst 
Kommandant i Kjøbenhavn; begge disse Stillinger beholdt han til
sin Død, 29. Marts 1828. Han blev Generallieutenant 1815 og fik
Storkorset 1817. -- S. var en smuk Soldaterskikkelse, en ridderlig
Personlighed, «elsket af alle, der stod i Forbindelse med ham,
formedelst hans med sit Kalds troeste Opfyldelse forbundne
liberale Karakter». Saaledes lyder Dagspressens Dom over ham, og
det Æreminde, taknemmelige Medborgere have rejst ham paa
Garnisons Kirkegaard, vidner endnu om hans Popularitet.

Hans Søn <i>Carl Otto Frederik</i> Greve <i>v. d. S.</i> (f. 21. Okt. 1801
d. 12. Juli 1847) var fra 1817-41 Ofricer i Husarregimentet og
indlagde sig ved sine mange Gadeoptøjer og Theaterskandaler (II, 557)
herostratisk Berømmelse. Efter Afslutningen af en Proces, der
havde varet henved 70 Aar, arvede han 1841 de stærkt forgjældede
meklenborgske Familiegodser Gross-Krankow m. fl., og da han, for
at tiltræde Arven, skulde være gift, og det med en Dame med 16
Aner, ægtede han 14. Okt. s. A. Karen Hiort de Seue, Datter af
Oberstlieutenant P. N. de S.

Milit. Repertor. 1844. 
Medd. fra Krigsark. VII-IX. 
Schmidt, Das Geschlecht v. d. S. (1899). 
Dagen 1828, Nr. 83 ff. 
Nationaltid. 1881, Nr. 1898.

<i>A. Tuxen.</i>

</chapter><chapter name="v. d. Schulenburg, Hans Georg Baron, 1645-1715, Officer">

<b>v. d. Schulenburg, Hans Georg</b> Baron, 1645-1715, Officer,
var Søn af Achatz Baron v. d. S. til Betzendorf, arvelig
Køgemester i Brandenborg, og Hedvig Sophie v. Veltheim. Han blev
født 26. Jan. 1645 og traadte 1676 i dansk Tjeneste som
Oberstlieutenant ved Degenfelds Regiment. S. A. blev han fangen i
Slaget ved Lund, men undveg og kom ved Snaphanernes Hjælp i
April 1677 til Landskrone. Fra svensk Side var der imidlertid ført
Klage over, at hans Flugt stred mod en af ham given Revers, og
han blev derfor ret kølig modtagen af Christian V. S. maa dog
have forstaaet at retfærdiggjøre sig hos Kongen, thi i Maj blev
han Oberst for 1. jyske nationale Infanteriregiment og en Maaned
efter endog for Dronningens Livregiment, Fodfolkets næstfornemste
Afdeling. Ved Stormen paa Malmø 26. Juni s. A. fik han
Rygraden beskadiget ved et Skudsaar. Han tog Del i Baahuses
Belejring 1678 og blev det følgende Aar sendt til Berlin for at træffe
Aftale om Forholdsregler mod et truende fransk Angreb i
Nordtyskland. Efter at være forfremmet til Brigader 1679 og
Generalmajor 1681 ombyttede han sidstnævnte Aar Kommandoen over
Dronningens Livregiment med Posten som Chef for Drabantgarden,
og kort efter blev han tillige kommanderende General i Oldenborg. 
Her fra blev det 1683 paalagt ham at besætte det Fyrsten af
Anhalt-Zerbst tilhørende Herskab Jever ved Jadebugtens Nordvestside,
hvilket Ludvig XIV i Henhold til en af sine berygtede 
«Reunionskammer»-Kjendelser havde overladt Christian V, men som denne
dog snart maatte give tilbage. S. fik 1684 Danebrogsordenen og
havde «de bedste Udsigter til et betydeligt Avancement»; men
Følgerne af det Saar, han havde faaet for Malmø, tvang ham 1688
til at tage sin Afsked. Han trak sig tilbage paa sine store
Lensgodser, Betzendorf m. fl. i Brandenborg og Lieberose i
Kursachsen; paa sidstnævnte Ejendom døde han 19. Maj 1715.
Gift 28. Marts 1697 med Renate Sophie v. d. Schulenburg (f. 16.
Sept. 1675 d. 22. Febr. 1743), hvis Fader var Dietrich Hermann v. d.
S. til Apenburg, og hvis Moder var S.s Søster -- et for de Tider
noget abnormt Forhold, som da ogsaa gav Anledning til
Vanskeligheder med Hensyn til Lenene.

Schmidt, Das Geschlecht v. d. S. II (1899), S. 431 ff. 
v. Halem, Gesch. v. Oldenburg III, 62. 

<i>H. W. Harbou.</i>

</chapter><chapter name="v. d. Schulenburg, Johan Henrik Greve, 1711-91, Officer">

<b>v. d. Schulenburg, Johan Henrik</b> Greve, 1711-91, Officer,
var Søn af preussisk Legationsraad Levin Dietrich v. d. S. og
Catharine Sophie f. v. d. Asseburg. Han var født 24. Juni 1711,
studerede først i Kiel og traadte saa i sachsisk Militærtjeneste,
men maatte forlade denne paa Grund af en Duel, hvornæst hans
Farbroder, nedennævnte General Werner v. d. S., 1737 fik ham
ansat som Lieutenant i den danske Livgarde til Hest med Karakter 
som Major af Kavalleriet. Under Expeditionen til Hannover
1741-42 var han Generaladjudant hos Farbroderen, blev 1745
Ritmester af Garden og Oberstlieutenant af Kavalleriet, fungerede 
1746-48 som Generaladjudant hos Kongen, tjente dernæst atter i
Garden, indtil han 1754 blev Oberst og Chef for 1. fynske Kavalleriregiment, 
1762 Generalmajor, 1763(-64) Kommandant i Nyborg, 1773,
Generallieutenant. -- Han var bleven Kammerherre 1750, hvid
Ridder 1764, og efter at han 1776 i Anledning af Forordningen
om Indfødsretten var bleven naturaliseret som dansk Adelsmand,,
udnævntes han 1788 til dansk Greve; 1790 blev han tysk
Rigsgreve. Han arvede Majoratet Lieberose i Sachsen og var 17. April
1750 bleven gift med Frederikke Louise f. Komtesse Knuth (f. 14.
Jan. 1720 d. 21. Febr. 1793), Datter af Adam Christoffer Greve K.
til Knuthenborg (IX, 293) og Enke efter Stiftamtmand Vilhelm
Baron Güldencrone (d. 1747). 
Schmidt, Das Geschlecht v. d. S. II (1899), S. 556 f.
Personalhist. Tidsskr. 3. R. II, 262. 

<i>H. W. Harbou.</i>

</chapter><chapter name="v. d. Schulenburg, Werner Greve, 1679-1755, Officer, Diplomat, Overkrigssekretær">

<b>v. d. Schulenburg, Werner</b> Greve, 1679-1755, Officer, Diplomat, 
Overkrigssekretær, hørte baade paa fædrene og mødrene Side
til Slægten v. d. S.s yngre eller sorte Linje; hans Forældre vare
Dietrich Hermann v. d. S. til Apenburg osv. og Amalie v. d.
Schulenburg, Søster til ovennævnte Hans Georg v. d. S. Født 3. Juni
1679 Paa Apenburg blev han, 17 Aar gammel, sendt til Universitetet 
i Utrecht, hvor han, fordi han havde Udsigt til Præbender
ved Domkapitlerne i Magdeburg og Halberstadt, maatte studere i
3 Aar. Andre 3 Aar tilbragte han paa Rejser i Italien, Frankrig
og Nederlandene og bestemte sig saa for Soldaterstanden, i det
han 1702 kapitulerede om et Kompagni ved det Dragonregiment,
som Oberst Bonar oprettede for Hertug Chr. Ulrik af Württemberg-Oels 
(jvfr. II, 492), og som hørte til det danske Auxiliærkorps
i Sømagternes Tjeneste. S. var med ved Høchstedt, Ramillies,
Oudenarde og Malplaquet. Han steg 1705 til Major, 1709 til
Oberstlieutenant (Aaret efter forsat til 5. jyske Rytterregiment), 1711
til karakt. Oberst, 1713 til Chef for ovennævnte Dragonregiment,
som s. A. marcherede til Danmark og 1721 blev opløst; 1719 blev
han Generalmajor, 1722 hvid Ridder.

S. ægtede 5. Jan. 1723 Cathrine Margrethe f. Brockdorff (f.
1698 d. 1775), Datter af Gehejmeraad Wolf B. til Noer og Enke efter
Hieronymus v. Thienen til Maaslev. Det er rimeligt, at han i de
nærmest følgende Aar har hørt til den Kreds, som sluttede sig om
Kronprinsen, den senere Christian VI, og da denne 1730 havde
besteget Tronen, sendte han S. som sin Repræsentant til Hoffet i
Versailles. S. var ikke nogen fremragende Diplomat; hans
Depecher ere talrige, men ikke indholdsrige, og skjønt der i hans
Em-bedstid førtes meget vigtige Forhandlinger mellem Danmark og
Frankrig, blev han holdt ganske uden for disse. Intet Under
derfor, at han ønskede igjen at ombytte Stillingen med en militær
Kommando i Danmark, og at man føjede ham deri (1739). Ved
sin Afgang blev han Elefantridder; han havde faaet Titel af
Gehejmeraad (1731), Generallieutenant (1732) og General (1738) og
derhos, skjønt han var udenlands, 1735-38 beklædt Posten som
Oberstlieutenant ved Hestgarden, hvis Oberst Kongen var. 1741
blev han dansk (titulær) Lensgreve. Anledningen hertil var vistnok
den, at han s. A. med et Korps paa 6000 Mand blev sendt til 
Kurfyrstendømmet Hannover, som, da England under denøsterrigske 
Arvefølgekrig stod paa Preussens Side, var truet af et fransk
Indfald. Korpset var dog kun et halvt Aar borte og kom ikke
til at løsne et Skud.

Ogsaa under Frederik V modtog S. mange Beviser paa den
kongelige Naade. Han fik 1747 Rang med Gehejmeraader i
Konseillet, blev s. A. paa ny udnævnt til Oberstlieutenant ved
Hestgarden, 1748 til Feltmarskal, 1750 til Ridder af l'union parfaite
(1753 fik hans Frue samme Orden); endelig blev han 1753, trods
sine 74 Aar, sat i Spidsen for Hærens Styrelse som Overkrigssekretær 
og Præses i Landetatens Generalkommissariat. Hans
Virksomhed i denne Stilling blev dog ikke lang -- han døde 7. Sept.
1755 --, og de Spor, den satte sig, vare uden Betydning (jvfr. X, 221).

S. ejede 1722-30 Halvparten af Grønholt i Svansen og fra
1740 en Part af Friedrichsgabe Kog i Ditmarsken. Af Slægtens
tyske Lensgodser besad han Propstei Salzwedel og 2 Tredjedele af
Apenburg. Han efterlod 2 Sønner, der bleve her i Landet. Den
ældste, <i>Wolf Diderik</i> (f. 7. Juli 1731 d. 3. Febr. 1803), var
Rytterofficer og steg til Generalmajor; om den anden, <i>Werner</i>, s. ndfr.

Schmidt, Das Geschlecht v. d. S. II (1899), S. 500 ff. 563 ff. 
Personalhist. Tidsskr. 3. R. I, 254 ff. 

<i>H. W. Harbou.</i>

</chapter><chapter name="v. d. Schulenburg, Werner Greve, 1736-1810, Diplomat">

<b>v. d. Schulenburg, Werner</b> Greve, 1736-1810, Diplomat.
S. fødtes 7. April 1736 i Paris og var Søn af ovennævnte
Feltmarskal Werner Greve v. d. S. 1742 kom han til Danmark, blev
1752 Kammerjunker og studerede 3 Aar i Sorø og i Leipzig. 1763
blev han Kammerherre og udnævntes til Envoyé ved det sachsiske
Hof, hvilken Stilling han beklædte til 1768. 1779 var han i
overordentlig Mission i Stockholm. 1776 blev han hvid Ridder. 1786
kom han i Besiddelse af de slesvigske Godser Søgaard, Aaretoft
og Maaslev, flyttede til Hamborg og arvede 1803 sin ældre
Broders Godser Apenburg, Winterfelde i Altmark, Betzendorf og
Rittleben. Han døde 26. Avg. 1810 i Salzwedel i Altmark. S.
ægtede i Avg. 1781 den fra Struenseeperioden bekjendte Fru Johanne
Marie de Malleville, f. Meyer (døbt 31. Marts 1750, d. 20. Nov.
1817, gift 28. Marts 1763 med Generalgouvernør i Vestindien 
Thomas de M., f. 1739 paa St Croix, d. 22. Okt. 1798 sammesteds,
fra hvem hun 1780 var bleven skilt).

<i>Louis Bobé.</i>
</chapter>

<chapter name="Schulin, Johan Sigismund Greve, 1694-1750, Statsmand">

<b>Schulin, Johan Sigismund</b> Greve, 1694-1750, Statsmand,
var født 18. Avg. 1694 i Rostal i det anspachske, hvor hans Fader
var Præst. Denne sørgede med Omhu for, at han kunde faa en
god akademisk Uddannelse, og efter at have gjennemgaaet et
Gymnasium i Heilbronn studerede han paa Universiteterne i Jena,
Helmstedt og Leiden. Det var et Vidnesbyrd om det gode Navn,
han vandt sig, at han snart blev antaget som Hovmester for de
unge Markgrever Frederik Ernst og Frederik Christian af
Baireuth-Kulmbach, Brødre til den danske Kronprinssesse Sophie Magdalene.
Medens han beklædte denne Stilling, forelskede han sig i en
Datter af en Dr. jur. v. d. Veni og ægtede hende; men hun døde
snart. Hvor svært han end i Øjeblikket følte dette Tab, kom det
dog vistnok til at gavne ham med Hensyn til hans fremtidige
Løbebane, da han vel næppe, hvis hans Hustru var bleven i Live,
vilde være kommen til at søge sin Lykke i et fremmed Land og
derved være bleven en anset Statsmand.

Da hans Hustru var død, var han sin egen Herre, saa at han
kunde følge den ældste af de unge Markgrever til Danmark, og
her kom han, som imidlertid havde kunnet pynte sig med Titelen
af baireuthsk Hofraad, i Forbindelse baade med Markgrevernes
Moder, Christian VI's Svigermoder, og med ham selv, der den
Gang endnu var Kronprins. Hvor stærkt han snart vandt Prinsens
Yndest, derom vidner bl. a. et Brev, sorn denne skrev til ham
1729, og hvori han ikke alene takkede ham for den Omhu, han
havde næret for de 2 unge Markgrever, men tillige tilføjede de
betydningsfulde Ord: «Jeg ønskede intet højere, end at Gud maatte
sætte mig i Stand til at gjøre Gjengjæld for den Trofasthed, han
(&#596;: S.) har vist imod hele Familien ..... jeg har endnu mange
Desseins med ham.» Husker man paa, hvor nær Tanken om den
forestaaende Kongegjerning den Gang maatte ligge Kronprinsen,
kan man ikke være i Tvivl om, at han her har tænkt paa at ville
gjøre Brug af S. i Statstjenesten.

Tiden til at gjøre Alvor heraf kom snart, da Frederik IV.
døde Natten imellem 11. og 12. Okt. 1730. Ikke mere end et Par
Maaneder derefter gjorde Christian VI S. til en af Direktørerne i
Generalpostamtet, en Uge derefter udnævnte han ham til Etatsraad,
og 6. April 1731 optog han ham i den danske Adel. Rask gik
nu Vejen videre opad, saaledes at han, efter 1733 at være bleven
Sekretær i tyske Kancelli, 28. Maj 1735 blev Oversekretær
(Præsident) i dette Kollegium, hvad der vilde sige, at han foruden at 

faa, vigtige Sider af Slesvigs og den kongelige Del af Holstens
Styrelse i sin Haand tillige blev Udenrigsminister. Danebrogsordenen 
tilfaldt ham s. A., og efter at han 26. Juli 1737 var bleven
udnævnt til Assessor i Konseillet, hvad der gav ham Ret til at
votere i dette, opnaaede han Højdepunktet af Naadesbevisninger
under Christian VI, da han 28. Nov. 1738 blev virkelig
Gehejmeraad i Konseillet.

Den Yndest, Christian VI viste S., var visselig fuldt berettiget.
S. var afgjort en begavet Mand med en skarp Forstand og
fortrinlig oplagt til at tumle med de udenrigske Forhold, da han
baade var smidig og forsigtig, saa han kunde være ganske
uigjennemtrængelig; han havde desuden Øjnene godt med sig og, hvad
der under Diplomatiens Krogveje nok kunde være Brug for, tillige
fornøden Dristighed til, hvor det behøvedes, at nægte ubehagelige
Sandheder. Som Personlighed efterlod han sig et godt Minde her
hjemme. Det blev bl. a. efter hans Død sagt til hans Ære, at
uagtet han var født Tysker, sluttede han sig helt til sit nye
Fædreland, lærte vort Sprog til Fuldkommenhed og gjorde personlig ikke
det mindste for at trække sine Landsmænd, end ikke sine egne
Brødre, ind i Landet. Ogsaa vidste man at fortælle, at han i sit
Væsen var en meget behagelig Mand.

Det omgængelige i hans Maade at være paa i Forbindelse
med det smidige hos ham og en vis Forsigtighed, hvori man for
øvrigt nok kunde være fristet til at se nogen Beregning, kom ham
overordentlig til gode i hans Forhold til Kongen. Thi hvor meget
godmodigt, venligt og bravt der end fandtes hos denne, var han
paa Grund af de besynderlig vidtgaaende Meninger, han havde om
sin kongelige Magts Ophøjethed, ikke altid ganske let at have at
gjøre med. Han krævede noget «submist» hos dem, som han ret
skulde holde af at se om sig, og han havde en lidet behagelig
Lyst til i Embedsmanden først og fremmest at ville se
Kongetjeneren. Foruden at komme godt ud af det med Kongen vilde
det imidlertid ogsaa være af stor Vigtighed at staa paa en god
Fod med Kongens Damer, hans Svigermoder, Markgrevinden af
Baireuth, og Dronningen, Sophie Magdalene, der begge gjaldt meget
hos Christian VI, og af hvilke Markgrevinden var en ærgjerrig
Fyrstinde, som havde Lyst til at spille en politisk Rolle og paa
Grund af den Respekt, Kongen havde for hende, ingenlunde var
ude af Stand til at gjøre det. S. havde imidlertid det rette Greb
paa at behandle disse Damer, som desuden i ham ikke uden 
Grund saa en Mand, der i sin tidligere Stilling som Hovmester for
Dronningens 2 Brødre havde gjort sig fortjent af Familien. Hertil
kom, at Sophie Magdalene med sine ødsle Tilbøjeligheder, især efter
at hun havde kastet sig ind i Byggeforetagenderne ved Hirschholm
Slot, idelig var i Pengeforlegenhed og under de Vanskeligheder,
den voldte hende, ikke kjendte nogen bedre Raadgiver end S.

Der kunde være noget tiltalende for denne ved den Tillid,
der saaledes vistes ham, og den omfattende Brevvexling, Kongen
førte med ham, indeholder mange Træk af virkeligt Venskab fra
Kongens Side og af Omhu hos ham for S.s Vel. Som et enkelt
betegnende Træk af Kongens Venskab for ham kan det nævnes,
at han forærede ham Herresædet Frederiksdal i Nordsjælland. Men
ganske sikkert var det besværligt for S. at skulle fungere som et
Slags Husminister og blive overhængt med en Mængde Anmodninger 
vedrørende Kongefamiliens private Forhold, som f. Ex. at
skulle skaffe Bankaktier afsatte for Kongen, give Raad om
Tegninger til Christiansborg Slot, ja lige til at skulle sige Dronningen
sin Mening om nye Tjenestefolk, der skulde antages, eller om, hvad
hun skulde skrive til sin yngste Broder, naar han gjorde Skandaler,
og først og fremmest om, hvorledes hun skulde komme ud af sine
Pengesorger. Det var et ikke ringe Tillæg af trættende Smaating,
der herved føjedes til S.s ansvarsfulde Statsmandsgjerning.

Saa længe Christian VI levede, kan man vistnok ikke sige,
at S. som Minister alene bestemte Statens ydre Politik, thi
Kongen vilde i Virkeligheden her selv være den styrende; men han
trængte i høj Grad til Raad af andre, og der kan ingen Tvivl
være om, at S. efterhaanden her blev den, hvis Ord i udenrigske
Sager gjaldt mest, ligesom det er en Selvfølge, at han ved sit
Forhold baade til de indenlandske og de fremmede Diplomater paa
mange Maader kunde udøve Indflydelse.

Den Gang S. tiltraadte sin Ministerplads, havde Staten for
kort Tid siden sluttet Forsvarsforbund med England og med 
Sverige, ligesom Forholdet til Rusland ogsaa maatte gjælde for
venskabeligt, og det fremtrædende Ønske hos S. som hos Kongen
var, at Freden i Norden kunde blive bevaret. Men der var
uheldigvis en stærk Spænding imellem Rusland og Sverige, i hvilket
sidste Land Hattepartiet snart kom til Roret og nærede Planer om
at vinde Oprejsning for Tabene ved Nystadfreden. Bag dette
Parti stod tydelig nok Frankrig, som paa denne Tid indtog en i
høj Grad imponerende Stilling i Evropa. Under Indtrykket af, at 
det om kort Tid paa denne Kant vilde komme til et Brud, hævede
der sig blandt Statsmændene her hjemme Røster for, at man, hvis
det skete, skulde forene sig med Sverige og dets stærke Ven
Frankrig, for at Rusland, hvis Overmagt havde vist sig at kunne
være truende nok, kunde blive trængt tilbage og Lejligheden
tillige blive nyttet til at vinde en Udvidelse af dansk-norsk Omraade,
samtidig med at Sverige naturligvis ogsaa skulde blive stærkere.
Baade fra Frankrigs og Sveriges Side lød der lokkende Røster, og
da der tillige var forskjellige Grunde til Misnøje med Frankrigs
gamle Medbejler England, blev Følgen en Svingning over imod
Frankrig ved Nytaarstid 1740, som 2 Aar senere fremkaldte
Afslutningen af et Forbund 15. Marts 1742 og en dertil knyttet
Handelstraktat af 23. Avg. 1742. Foruden Løvenørn havde S. stor Del i
denne Svingning, og Kongen udtalte da ogsaa sin store
Tilfredshed med, hvad han havde gjort for at bane Vejen til denne
Forbindelse.

Men til Trods for, at denne Alliance syntes at frembyde
betydelige Fordele for vort Fædreland, udviklede der sig dog netop
nu Forhold, som Christian VI og S. ikke kunde magte. Da
Svenskerne nemlig i 1741 højst ubesindig havde begyndt Krig med
Rusland, gik det dem saare galt i Kampen, saaledes at de ved
en Kapitulation 4. Sept. 1742 endog maatte rømme Finland, og
medens denne ulykkelige Krig gik sin Gang, kom Spørgsmaalet
om Valget af en Tronfølger i Sverige frem paa den svenske
Rigsdag. Som vel kjendt bejlede Christian VI til denne Stilling først
for sig selv og siden for sin Søn, Kronprins Frederik, i det han
i Tilfælde af et sligt Valg lovede Hjælp imod Rusland. Det var
altsaa en Fornyelse af Kalmarunionen, der her var paa Bane. At
en saadan vilde være forbunden med Vanskeligheder, kunde ikke
være skjult for nogen; men baade Kongen og S. haabede ikke
alene, at der paa den Maade skulde vindes forøget Glans for det
oldenborgske Hus, men ogsaa at der skulde opnaas varige Goder
for Norden i det hele. «Jeg ser godt», skrev S. derom, «hvor
meget de 3 nordiske Kongeriger vilde vinde i Magt, Selvstændighed 
og Lykke, naar deres Interesser bleve de samme, efter at de
hidtil havde været, om end ikke hverandre fuldstændig modsatte,
saa dog adskilte. De fælles Fordele, der vilde blive Følgen deraf,
ere alt for mange til, at en stor Del af dem ikke let skulde falde
i Øjnene paa den, der vil tænke over dem. Jeg ser heller ikke
andet, end at Sagen maa være mulig. Under den nuværende 
Stilling i Norden ere Danmarks og Sveriges Interesser de samme
med Hensyn til alle de evropæiske Hoffer, og det er kun deres
Adskillelse, som forhindrer dem fra altid at stemme overens. Og
saa er der Enhed, hvad Nationalitet og Religion angaar, ikke
mindre end med Hensyn til Handel og Kongerigernes indre saa
vel som ydre Forhold.»

Men denne Plan mislykkedes som vel bekjendt. Til Trods
for, at Hattepartiet en Tid havde anglet efter Christian VI's Hjælp,
optraadte det, da Tronfølgerspørgsmaalet kom til at foreligge,
bestemt imod at tage den danske Kronprins til Tronfølger, og
Tilnærmelsen til Hoffet i Versailles var saa langt fra at være til 
Gavn for Unionspolitikken, at dette endog bestemt bekæmpede denne.
Endelig kom som det afgjørende, at Kejserinde Elisabeth i
Rusland ved de russiske Vaabens Fremgang fik det i sin Haand at
diktere Svenskerne Freden, og da hun som Vilkaar for at lade
Sverige faa den største Del af Finland tilbage krævede, at det
skulde tage hendes Slægtning, den gottorpske Prins Adolf Frederik,
til Tronfølger, var dennes Valg dermed en afgjort Sag.

Om det vilde have været til Nordens Lykke, hvis Christian
VI's og S.s Politik havde sejret, kan være meget tvivlsomt; men
en Kjendsgjerning var det desto værre, at der ved det Nederlag,
den led, nu var fremkommet den for vort Fædreland meget slemme
Stilling, at baade Sverige og Rusland, i hvilket Land Kejserinden
havde gjort sin Søstersøn, den gottorpske Hertug Carl Peter Ulrik,
til Tronfølger, snart vilde faa Herskere, der vare opfyldte af
levende Had imod det danske Kongehus. Opgaven for dansk
Statsmandskunst maatte nu blive at afværge de Farer, der truede fra
disse Kanter, og det var derpaa, at først S. og saa den ældre
Bernstorff i en Række Aar indsatte et talentfuldt og ihærdigt Arbejde.
I de første Aar, i hvilke S. havde virket, kan hans politiske Færd
nok ved enkelte Lejligheder kritiseres; men i Tiden efter
Afslutningen af den svenske Tronfølgersag og dens nærmeste
Eftervirkninger kan man kun med udelt Anerkjendelse følge hans 
Ledelse af den udenrigske Politik.

Han havde saaledes aabenbart stor Del i, at det lykkedes
ved klog Benyttelse af en personlig Misstemning hos Kejserinde
Elisabeth imod den nylig af hende saa stærkt støttede svenske
Tronfølger Adolf Frederik og ved Hjælp af den russiske Kansler
Bestuscheff at besejre den levende Uvilje imod Danmark-Norge, der
i nogen Tid havde haft Magten ved det russiske Hof, og at faa 
sluttet en Traktat (10. Juni 1746) med Kejserinden, der ikke alene
gav Tryghed fra den Side, saa længe hun levede, men ogsaa
skaffede russisk Garanti for Slesvig imod Krav, der maatte blive
gjorte gjældende fra andre Gottorperes end Carl Peter Ulriks Side,
altsaa netop af Adolf Frederik, og tillige indeholdt Tilsagn om,
at Kejserinden vilde yde sine gode Tjenester for at formaa sin
nysnævnte Søstersøn til paa venskabelig Maade at udjævne sin
Familiestrid med den danske Konge. Og 3 Maaneder i Forvejen
(9. April 1746) havde S. været heldig med at faa sluttet en Traktat
med Frankrig, hvilken Stat under Mistanke om Tilnærmelse
imellem Danmark-Norge og England, særlig paa Grund af Kronprins
Frederiks Giftermaal med den engelske Prinsesse Louise, i den
sidste Tid havde indtaget en meget uvenlig Holdning. Man havde
staaet over for en for øvrigt i Frankrig jævnlig tilbagevendende
Opfattelse, at det alene burde støtte Sverige, og at dette kun kunde
ske ved paa enhver Maade at modarbejde Danmark. Men dette
Standpunkt fik S. og hans talentfulde Hjælper Bernstorff, der var
Statsafsending i Paris, den franske Regering bort fra, og den nye
Traktat, der blev sluttet, var meget fordelagtig, da den dels sikrede
Danmark-Norge betydelige Subsidier, dels stadfæstede P rankrigs
ældre Garanti for Slesvig. Det lod sig derefter haabe, at man
vilde kunne bringe den franske Regering til at være med om at
formaa Adolf Frederik i Sverige til at komme det Ønske i Møde,
som man saa stærkt havde om at faa udjævnet den gottorpske
Strid med den Linje af Gottorperne, hvis Chef han var. Der kan
overhovedet ingen Tvivl være om, at det ved disse Traktater var
lykkedes i høj Grad at forbedre Stillingen udad til i Sammenligning
med, hvad den havde været i Begyndelsen af 1744.

Da Christian VI døde 1746, var dermed den Konge borte,
paa hvis personlige Yndest S.s høje Stilling beroede. Men der
blev dog ikke rokket ved den. Den unge Frederik V, der nu
besteg Tronen, havde Respekt for ham, og det var tillige et stort
Held, at den Mand, der strax fra først af blev den altformaaende
Yndling hos Frederik V, nemlig A. G. Moltke, følte baade Hengivenhed 
og Ærbødighed for S., hvis udenrigske Politik han holdt
for den rette. Han gav ham derfor al den Støtte hos Kongen,
som han formaaede. Naar det var et ydre Tegn paa den unge
Konges Tillid til S., at han gjorde ham til Ridder af Elefanten
4. Sept. 1747, saa var Hovedsagen dog, at han lod ham være den
raadende paa den ydre Politiks Omraade. Og om end adskilligt 
var vundet i Christian VI's sidste Aar, kom der dog Forhold, der
gjorde en klog Ledelse nødvendig. Den russiske Kansler Bestuscheff, 
som paa denne Tid ledede Ruslands Politik, var nemlig
bittert stemt baade imod Preussen og Sverige, i det han med
Hensyn til det sidste Land ønskede at faa Adolf Frederik
fortrængt og at skille Finland der fra. Men hertil vilde han have
Danmark-Norges Hjælp, og for at faa den fremhævede han stærkt
den fælles Interesse, Hofferne i Kjøbenhavn og Moskau havde af
at hindre Adolf Frederik i at gjennemføre farlige Planer, som han
sigtede ham for at nære, nemlig at ville faa Kongemagten gjort
stærk i Sverige.

Men skjønt der ganske vist ved dette sidste Punkt var skabt
et Baand imellem Rusland og vort Fædreland, og man i Kjøbenhavn 
med Grund holdt Adolf Frederik for at være fjendtligsindet
imod det danske Kongehus, vilde S. dog ikke paa nogen Maade
lade Staten blive trukket paa Slæbetov af Bestuscheff. Han
gjennemskuede ganske klart det lidenskabelige og ensidige i dennes
Politik, han fandt ikke, at man havde den ringeste Ret til at søge
at faa Adolf Frederik forjaget, et Skridt, hvorved man vilde vække
hele det svenske Folks Forbitrelse, det var ham indlysende, at ved
at gaa Ruslands Ærende vilde den dansk-norske Stat blive udsat
for et farligt Angreb fra Preussens Side, og endelig vilde det
derved helt støde Frankrig fra sig; men denne Stat mente han netop
kunde gjøre udmærket Gavn med Hensyn til at skabe en Udsoning 
af den gottorpske Strid med Adolf Frederik, hvad han i Øjeblikket 
ansaa for det vigtigste af alt. I Kraft af dette Standpunkt
holdt han vistnok Underhandlinger gaaende med Rusland for ikke
i Utide at støde det fra sig; men han gjorde det med Koldblodighed 
og Forsigtighed, saaledes at han ikke bandt Staten, men kunde
vælge det afgjørende Parti, naar det rette Øjeblik kom.

Dette kom, da Frederik II af Preussen og Frankrig i 1749
optraadte bestemt imod Bestuscheffs Politik, og da den franske
Regering, støttet af Preussen, søgte at drage vort Fædreland over til
sig, bl. a. ved at love at opfylde dets Ønsker om at paa virke den
svenske Tronfølger til at komme det i Møde. Samtidig tilbød den
ogsaa Fornyelse af Forbundet af 1746 paa gunstige Vilkaar. S.
saa klart, hvorledes Stillingen begyndte at blive heldig, og det saa
meget mere som ogsaa England, der stod Rusland nær, gjorde
Regeringen i Kjøbenhavn Tilbud for at drage den til sig. Heraf
forstod han at benytte sig til at opnaa den Pris, han vilde have 
for at nærme sig til Frankrig, og jo mere Hoffet i Versailles under
disse Forhold attraaede et Forbund med den dansk-norske Stat,
desto bedre Udsigt blev der for S. til at faa det franske
Diplomati til at arbejde i dansk Interesse i Sverige, hvor Hattepartiets
Førere, skjønt de sandelig ikke vare velsindede, saa
Nødvendigheden af at tage Hensyn til, hvad Frankrig førte Ordet for. Det
var da ogsaa umuligt for Adolf Frederik, om han end nødig .vilde
give efter, i Længden at holde Stand imod de indtrængende
Forestillinger, der gjordes ham. Saaledes kom det 7. Avg. 1749 til
Præliminærer til en Overenskomst imellem denne og det danske Hof
paa Vilkaar, som dette var tilfreds med; en Uge efter fornyedes
Danmarks Forbund med Frankrig (14. Avg.), og 5. Okt. blev et
Forbund med Sverige af 1739 ligeledes fornyet. Bernstorff havde
et Par Maaneder tidligere skrevet til S.: «Jeg tror ikke, at der
overhovedet findes nogen vigtigere og for Kongens Tjeneste
fordelagtigere Sag end den, hvorom Deres Exc. for Øjeblikket
underhandler med Frankrig og Sverige. Hvis De har Held med Dem,
vil der uden Tvivl blive opnaaet det vigtigste af alt, hvad vi kunde
ønske for hans Majestæts Storhed og Sikkerhed og for hans Krones
Vel.» Men netop dette Held havde S. haft.

Jo uhyggeligere Bestuscheffs Politik havde været i disse Aar,
og jo mere han havde lagt an paa under en almindelig evropæisk
Konflikt at bruge vort Fædreland til at gaa Ruslands Ærende paa
en for det selv saare farlig Maade, desto rigtigere og klogere
havde S.s Ledelse af den udenrigske Styrelse været; men det maa
erkjendes, at han foruden af Bernstorff ogsaa havde været godt
støttet af sine Kolleger i Konseillet og af A. G. Moltke. Kongen
selv, der fra først af aabenbart havde haft noget ondt ved at følge
ham, kom stedse mere til at se det rette i hans Politik, og det
var som en Anerkjendelse af det heldige i Ledelsen, at han 31.
Marts 1750 gjorde baade S. og de 3 andre Konseilsherrer samt
Moltke til Lensgrever. Men S. fik ikke længe Lejlighed til at
glæde sig over sin Ophøjelse, thi allerede 13. April s. A. døde
han af en hidsig Sygdom. Dette Dødsfald forhindrede ham ogsaa
fra at opleve den endelige Afslutning af sit Værk, da Præliminærerne
af 7. Avg. 1749 gik over til 25. April 1750 at blive en definitiv
Mageskiftetraktat med Adolf Frederik. Derved sikrede Staten sig, at
hvis Storfyrsten af Rusland døde uden Arvinger, hvad man den
Gang holdt for sandsynligt, de svenske Gottorpere ikke vilde gjøre
Krav paa den tidligere gottorpske Del af Slesvig, og tillige, at de 
vilde mageskifte den hertugelige Del af Holsten imod Oldenborg
og Delmenhorst. Staten vilde derved slippe for de Bryderier, som
Delingen af Holsten hidtil havde haft som Følge, og man vilde
være tryg imod, at en Del af Holsten i det mindste i lang Tid
kunde komme til at staa under en svensk Konge.

Da S. døde, udtalte Frederik V personlig for en større Kreds:
«Jeg har tabt en stor Minister og en Minister, som jeg har holdt
overordentlig meget af.» Vi forstaa fuldstændig denne Dom, ikke
alene fordi det fra flere Sider hedder, at S. var en elskværdig
Mand, men først og fremmest paa Grund af det Indtryk, vi have
faaet af den Dygtighed, med hvilken han i det mindste fra 1744
havde ledet den udenrigske Styrelse. I Sammenligning med denne
hans Virksomhed har det mindre Betydning, men bør dog nævnes,
at han, da General-Landets-Økonomi- og Kommercekollegiet blev
stiftet 5. Dec. 1735, fik Sæde i det. Han har naturligvis som
Medlem af det virket med til den Beskyttelsespolitik med Hensyn
til Industri og Handel, der var betegnende for denne Tid. Bl. a.
har han derved haft Del i Oprettelsen af den kjøbenhavnske Bank.
Ogsaa valgte det asiatiske Kompagni ham 12. April 1743 til sin
Præses.

S. ægtede i andet Ægteskab 19. Nov. 1732 Catharine Marie
Møsting, der fødte ham 5 Børn, af hvilke de 3 døde som smaa.
Af de 2, der overlevede ham, var det ældste en Datter, det yngste
en Søn.

Suhms Nye Saml. t. d. danske Hist. I, 322 ff. 
E. Holm, Danmark-Norges Hist. 1720-1814 II-III. 

<i>E. Holm.</i>

</chapter><chapter name="Schulin, Johan Sigismund Greve, 1808-80, Amtmand">

<b>Schulin, Johan Sigismund</b> Greve, 1808-80, Amtmand, var
en Søn af Fideikommisbesidder, Amtmand Sigismund Ludvig Greve
S. (f. 16. Okt. 1777 d. 31. Dec. 1836) og Louise Elisabeth f. Brown
(f. 24. Juli 1785 d. 28. Jan. 1851). Han fødtes 8. Sept. 1808 paa
Frederiksdal ved Lyngby, blev 1828 Student fra Sorø Akademis
Skole og 1833 juridisk Kandidat. 1834 indtraadte han som Avskultant 
i Rentekammeret, var 1840-41 i henved 2 Aar konstitueret
som Amtmand over Holbæk Amt og fungerede derefter 1841-43 som
Kommitteret i Rentekammeret, indtil han sidstnævnte Aar udnævntes 
til Amtmand over Ringkjøbing Amt, hvorfra han 1860 forflyttedes 
til den tilsvarende Stilling i Frederiksborg Amt. Fra dette
Embede afskedigedes han i Efteraaret 1880 paa Grund af nedbrudt
Helbred og døde 14. Nov. s. A. i Hillerød. 1843 var han bleven 
Kammerherre, 1856 tildeltes der ham Danebrogsordenens Kommandørkors 
og 1877 samme Ordens Storkors. -- 1840 valgtes han til
Stænderdeputeret for Sjællands Stifts Sædegaardsejere, og han mødte
i denne Egenskab ved Forsamlingerne i Roskilde 1842-46. Senere
var han 1853-55 Medlem af Rigsdagens Landsting som valgt i 11.
Kreds. -- Han blev 1. Marts 1839 gift med Charlotte Zeuthen (f.
14. Marts 1815 f 30. Avg. 1892), en Datter af Højesteretsassessor
Vilhelm Peter Z. og Bolette Maria Dorothea f. Bartholin.

<i>G. Kringelbach.</i>

</chapter><chapter name="Schult, Diderik, 1644-1704, Gehejmeraad">

<b>Schult, Diderik,</b> 1644-1704, Gehejmeraad, var som Søn af
ndfr. anførte Jørgen S, til Findstrup sikker paa Kong Frederik III's
Gunst. Da han 1661 tiltraadte en Udenlandsrejse, paa hvilken han
under sit Ophold ved Universitetet i Franeker udgav en statsretslig
Disputats (1662), gav Kongen ham en aarlig Understøttelse af 500
Rdl., og efter sin Hjemkomst blev S. 1665 ansat som Hofjunker,
hvorfra han 1667 avancerede til Kammerherre. Uagtet han
saaledes udelukkende var knyttet til Hoftjenesten og aldrig havde
arbejdet i Administrationen, blev 1669 det vigtige Embede som yngste
Oversekretær i danske Kancelli og Kancelliraad ham betroet. Denne
mærkelige Udnævnelse skyldte han, foruden Kongen, Christoffer
Gabel, med hvis Datter Armgaard Sophie han 24. Okt. s. A. holdt
Bryllup, hædret med et af Bordings saftigste Epithalamier. Som
Oversekretær fungerede S., vistnok uden Evne til at gjøre sig
gjældende, til Febr. 1680, da han afskedigedes; kort efter udnævntes
han til Gehejmeraad og fik Sæde i Kancellikollegiet som
almindelig Kancelliraad. Hvad enten man nu har ment at kunne
undvære ham i Kollegiet, eller han selv har ønsket at komme i
Nærheden af sit Gods Findstrup i Fyn, som han tiltraadte ved sin
Moders Død 1684, saa blev han 1688 konstitueret som Vicestiftsbefalingsmand 
i Fyn med Exspektance paa at blive virkelig
Stiftsbefalingsmand samt Amtmand over Odense, Dalum og St. Knuds
Amter, hvilket han opnaaede 1694; 1702 lagdes tillige Rugaards
Amt under ham. Dog kaldtes han 1698 til Kjøbenhavn for at
deltage i Kommissionerne i Raadstuen for Slottet. S., der 1684
havde faaet Danebrogsordenen og 1695 Rang næst Elefantridderne,
døde paa Odensegaard 30. Nov. 1704. Hans Enke overlevede ham
til Marts 1719. Foruden Findstrup (nu Holstenshus), hvis
Tilliggende S. betydelig forøgede, ejede han Dalum Kloster, vistnok fra
1682. Gaardens Navn ændrede han af Courtoisie mod Kongen til 
Christiansdal; en Del af Godset bortmageskiftede han til Kronen
til Ryttergods-, som Følge deraf blev Godset ukomplet, men 1693
fik han Bevilling for Christiansdal til fremdeles at nyde Sædegaards
Frihed, og dens Birkeret overførtes paa Findstrup.

S. var næppe i nogen Henseende fremragende; skyldte han
Kongegunst sin smukke Karriere, saa maatte han til Gjengjæld -- 
skjønt allerede i en Oversekretærs Embede -- finde sig i den
unge Kong Christian V's vidtdrevne Løjer, som da man ved
Nattetide trængte ind i hans Gaard paa Hjørnet af Skindergade og
Kejsergade, trak ham ud af Sengen, medens hans Frue skjulte
sig i et Skab, og tvang ham til med bare Fødder og kun iført
Slobrok til Hest at gjøre Kongen og hans Kompagni Følgeskab
til Slottet.

Worm, Lex. ov. lærde Mænd. 
Rasmussen Søkilde, Holstenshus og Nakkebølle S. 175 ff. 
Danske Herregaarde XI: Holstenshus; XV: Christiansdal. 
A. D. Jørgensen, Griffenfeld I, 187 f. 

<i>G. L. Wad.</i>

</chapter><chapter name="Schult (Schulte), Jørgen, 1593-1652, til Findstrup">

<b>Schult</b> (Schulte), <b>Jørgen,</b> 1593-1652, til Findstrup, var født
2. April 1593 paa Fædrenegaarden Horneburg i Stiftet Bremen og
Søn af Dietrich S. Efter at have fuldendt sine Studier i Wittenberg 
og set sig om i Bøhmen, Polen og Ungarn vendte han hjem,
men kom allerede 1617 til Danmark efter Opfordring af Christian
IV, der udnævnte ham til sin Raad og til Kammerjunker hos
Sønnen Hertug Frederik, hvad der stod i Forbindelse med Planerne
om dennes Erhvervelse af Bremen Stift. Han ledsagede ogsaa
s. A. den Saarige Kongesøn her til og ligeledes 4 Aar senere, da
det lykkedes at sætte hans Koadjutorvalg igjennem. For at
mulig-gjøre disse Planer afstod J. S. Hertugen sit Kanonikat i Bremen,
og det var vel til Erstatning herfor, at han 1618 fik et Kannikedømme 
i Roskilde. Med Undtagelse af, at han 1622-23 foretog
en Udenlandsrejse til England, Frankrig og Spanien, og at han
1625-26 var Hofmarskal hos Christian IV, var han i denne Tid
mest knyttet til dennes yngre Sønner Frederik og Ulrik, fra 1624
som Hofmester. Den sidste ledsagede han 1623 paa en lille
Udflugt i Nordtyskland, 1624 til Meklenborg, hvor Hertugen udvalgtes
til Biskop i Schwerin, og 1627-28 til Nederlandene og Frankrig,
og med Hertug Frederik rejste han 1629-30 til de samme 2 Lande
og 1634 til Bremen, hvor Hertugen da overtog Stillingen som
Ærkebisp; her forblev J. S. et Par Aar. Ved Siden af disse Hverv
røgtede han dog ogsaa andre, var saaledes 1626 under Krigen
Generalproviantmester og Krigskommissær og benyttedes oftere, som 
naturligt var, til Sendelser til Bremen. 1628 faldt han i Unaade
hos Kongen og fik sin Afsked som Hofmester, men s. A. blev han
dog Hofraad. Efter 1630 at have faaet Udsten Kloster og Alle
Helgens Gods i Norge i Forlening ægtede han 7. Nov. s. A. Anna
Margrethe v. Gøtzen, en brandenborgsk Adelsdame (f. 1611), der
hørte til Enkedronning Sophies Hofstat. 1631 fik han desuden
Krongodset Beldringe ved Præstø i Forpagtning, som han beholdt
i 4 Aar, og 1636 kjøbte han Findstrup (nu Holstenshus) ved
Faaborg, hvor han opførte en Hovedbygning, og hvis Jordtilliggende
han efterhaanden forøgede, og det paa en Tid, som ellers var lidet
gunstig for hans Standsfæller til den Slags Transaktioner. 1642
naturaliseredes han som dansk Adelsmand. Medens han, som det
synes, levede temmelig tilbagetrukket i Slutningen af Christian IV's
Regeringstid, betød Frederik III's Tronbestigelse vistnok en
Opgang for ham. 1650 udnævntes han paa ny til Hofraad, og s. A.
ombyttede han sin norske Forlening, som han næppe havde set
stort til, med Abrahamstrup, men allerede 20. Avg. 1652 døde
han paa Findstrup, hvor ogsaa hans Enke mange Aar efter (6.
Avg. 1684) endte sine Dage.

L. Jacobssøn, Ligpræd. ov. J. S. (1653). 
Annaler f. nord. Oldkynd. 1855, S. 181 ff. 
Fridericia, Danmarks ydre polit. Hist. 1629-60 I, 93. 
Rasmussen, Søkilde, Holstenshus og Nakkebølle S, 161 ff. 

<i>C. F. Bricka.</i>

</chapter><chapter name="Schulte, Henrik, --o.1551, Rentemester">

<b>Schulte, Henrik,</b> --o.1551, Rentemester, formodentlig den
H. S. fra Slesvig, som 1511 studerede i Leipzig, findes fra 1518 i
Hertug Frederik (I)s og siden i Christian III's Tjeneste som
Sekretær og senere som Rentemester for Hertugdømmerne (indtil 1546).
I Efteraaret 1523 sendte Kongen ham til den for Kjøbenhavn
liggende Hær for at hidkalde Hjælp mod et fra Syd truende Angreb
af Christian IL De vanskelige Pengeforhold under Grevefejden,
da han skulde skaffe Lønninger til de mange indkaldte Tropper,
gave ham nok at bestille, og senere havde han et betydeligt
Arbejde med finansielle Overslag og Beregninger; et mærkeligt
Forslag om en Omdannelse af Lensindretningen i Jylland (1542)
skyldes maaske ham. Skjønt han i Følge sin Stilling nærmest var
knyttet til Hertugdømmerne, hvor han havde en Gaard i Redingsdorf 
ved Eutin i Forlening af Biskoppen af Lybek og ejede en
Gaard i Flensborg, virkede han dog ogsaa i Kongeriget, hvor han
1528 fik kongeligt Ejendomsbrev paa en Bod og et Fed paa
Falsterbo, i Kansler Wolfgang v. Utenhofs sidste Aar førte Tilsynet
med hans Forlening Hindsgavl under hans Fraværelse i Udlandet 
og 1542 forlenedes paa Livstid med Hvolgaard i Nørvang Herred.
Han døde vistnok i Begyndelsen af 1551 eller lidt forinden. Med
hans Arvinger var der Forhandlinger angaaende nogen Uorden i
hans Regnskaber. 

<i>C. F. Bricka.</i>

</chapter><chapter name="Schultz, Georg Christian, 1632-1715, Officer">

<b>Schultz, Georg Christian,</b> 1632-1715, Officer, var født i
det brunsvigske 26. Avg. 1632. Under Carl Gustavs første Krig
med Danmark var S. Kapitajn ved Oberst Thomstorffs Regiment,
men hans Kompagni gik tabt, da de svenske erobrede Fyn 1658.
Senere var han som frivillig med ved Kjøbenhavns Forsvar og
udmærkede sig særlig ved det «store Udfald» fra Vesterport (23. Avg.
1658). Til Belønning gjorde Kongen ham til Ritmester, først ved
et Rytterregiment, som Hans Schack oprettede, og, da dette 1661
blev opløst, ved Rytteriet i Norge. Resten af sin Levetid var S.
knyttet til dette Rige. 1665 bortførte og ægtede han Anna Sophie
v. Hoven (f. 20. April 1646 d. 6. Nov. 1707); hendes Fader, Oberst
Reinhold v. H. (VIII, 129), var meget forbitret over denne
Forbindelse, men forsonede sig siden med S., der 1671 blev optagen
i Adelstanden. 1673 blev S. Oberstlieutenant, 1677 efter sin
Svigerfader Oberst for «throndhjemske Regiment nordenfjælds»; en anden
Del af Regimentet hørte nemlig under hele Krigen til Hæren
søndenfjælds. Omtrent ved samme Tid blev S. Krigsraad, en Titel,
som dog ikke havde anden Betydning, end at den gav ham Rang
over andre Oberster.

I Avg. 1677, da v. Hoven foretog sit bekjendte Tog ind i
Jæmteland, førte S. den sydlige af de 2 Kolonner, hvori man
rykkede frem. Han bemægtigede sig Hjerpe Skanse og stødte ved
Oviken sammen med en svensk Major Rutenkrantz; en Del af
dennes Styrke bestod af Jæmter, som, da Nordmændene nærmede
sig, gik over til deres fordums Landsmænd; Resten blev efter
tapper Modstand tagen til Fange. S. forenede sig dernæst med
v. Hoven, slog sammen med denne endnu en svensk Afdeling og
førte, da han vendte tilbage til Throndhjem, mange Trofæer:
Kanoner, Faner og et Par Hærpavker, med sig hjem. Det følgende
Aar marcherede S. med største Delen af sit Regiment over Fjældet
syd paa og tog Del i Baahuses Belejring, 1679 stod han derimod
atter i det nordenfjældske. I en Stilling ved Aalen tog han 28.
Juli, støttet af en Skare bevæbnede Bønder, imod et overlegent
Angreb af den svenske Generalmajor Plan ting, hvem han efter en
haard Kamp kastede og tvang til at gaa tilbage til Sverige. S.s 
Optræden vandt dog ved denne Lejlighed ikke samme
Anerkjendelse hos den throndhjemske Befolkning som i 1677; til Dels nar
man vistnok fundet, at Fjenden havde faaet Lov til at hærge for
stor en Del af Landet, inden der blev ydet Modstand, og en
Kommissarius Mikkel Pedersen, som allerede paa Stedet havde
givet denne Misfornøjelse Luft, blev endog «formedelst samme
Træfnings Diskurs» dræbt i Tvekamp af en Major; thi Officererne
holdt paa, at S. havde handlet ret. Der blev ogsaa klaget over,
at det Vagthold, som Bønderne havde maattet gjøre paa
Grænserne, i Krigens sidste Periode havde givet Anledning til
Udpresninger og andre Misligheder.

1680 førte S. Griffenfeld fra Kjøbenhavns Kastel til Munkholm,
Han blev s. A. Kommandant i Throndhjem (til 1689) og desuden,
ved det throndhjemske Fodfolks Gjenforening til ét Regiment, Chef
for dette (til 1708). 1701 blev han Brigader, 1708 Generalmajor og
Aaret efter, da den nordiske Krig brød ud paa ny, højstbefalende
over Tropperne nordenfjælds. Norges Vicestatholder Johan Vibe
siger, at S. endnu, trods sine 77 Aar, legemlig og aandelig var
saa frisk som nogen Sinde og vilde være den bedste til at lede
et eventuelt Tog ind i Jæmteland; men denne Ros skyldes dog
maaske snarest Mindet om hans tidligere Bedrifter der, thi S. havde
ondt ved at hævde sin Myndighed over for de ham undergivne
Oberster, og 1711 tog han sin Afsked. Han døde 9. April 1715,
paa sin Gaard Vernæs i Størdalen. -- Foruden Gods i Norge
havde hans Frue efter sin Mormoders Slægt, Urupperne, arvet
Ejendomme i Halland og Bleking. Disse bleve under den
Skaanske Krig beslaglagte af den svenske Regering, og til Trods for
aarelange Forhandlinger og gjentagne Løfter fik S. dem aldrig
tilbage.

Schnitler, Blade af Norges Krigshist. (1895) S.150 ff. 169 ff. 
Klüwer, Norske Mindesmærker S. 55 ff.

<i>H. W. Harbou.</i>

</chapter><chapter name="Schulz, Johan Abraham Peter, 1747-1800, Komponist og Kapelmester">

<b>Schulz, Johan Abraham Peter,</b> 1747-1800, Komponist og 
Kapelmester, blev født 31. Marts 1747 i Lüneburg, hvor Faderen
var Bager. Da Faderen, der var en flittig Kirkegænger, ønskede,
at Sønnen skulde blive Præst, blev denne sat i Latinskolen. Ved
Disciplenes Kortjeneste i Kirken vakte den livlige Drengs smukke
Sopranstemme og hans medfødte Evne til at synge endog vanskelige 
Sager fra Bladet almindelig Opmærksomhed, 11 Aar gammel
begyndte han allerede at komponere uden at kjende noget til 
Harmonilæren; men heldigvis tog den dygtige Organist ved
Johanneskirken Schmügel, en Hamborger af Fødsel og Elev af den
berømte Telemann, sig af Drengens musikalske Opdragelse, lærte
ham Theori og Orgelspil, ja lod ham endog bo i sit Hus, hvor
der var ganske anderledes Ro til at øve sig end i det tarvelige
Hjem. Hans hurtige og store Fremskridt paa Orgelet, det eneste
Instrument, som Faderen havde Agtelse for, aabnede endelig dennes
Øjne for, hvad der var Sønnens rette Livsopgave, og 1765 gav han
S. Lov til at rejse til Berlin, hvor han var saa heldig at gjøre
Bekjendtskab med Phil. Em. Bach, der anbefalede ham til den
bekjendte Theoretiker Kirnberger. Men her kom han i en Stræng
Skole. Alt, hvad han tidligere havde komponeret, blev kasseret,
og han maatte begynde forfra som en Skoledreng. S. arbejdede
med Jærnflid, og til Gjengjæld tog Kirnberger ham i sit Hus,
sørgede for ham som en Fader og var utrættelig i at undervise ham
i simpel og figureret Koralstil, i enkelt og dobbelt Kontrapunkt.
Heri var Kirnberger en Mester i gammeldags Betydning, men
Praktiker var han ikke; at tage sin Elev med paa Koncerter faldt ham
ikke ind, og Orgelspillet blev lagt paa Hylden. S. tilstaar ogsaa,
at hvad han den Gang vandt i theoretiske Kundskaber og Kritik,
det tabte han i Opfindelsesevne, og at han senere havde
vanskeligt ved at gjenvinde sin medfødte Lethed i at skrive melodisk
og behagelig. Heri ligger maaske Grunden til, at han forholdsvis
sent -- over 30 Aar gammel -- debuterede som Komponist med
et 1778 udgivet Hæfte Klaverstykker, der for Resten fandt en meget
rosende Modtagelse ligesom hans Aaret efter udkomne 24 «Gesänge
am Clavier».

I 3 Aar var han i Lære hos Kirnberger; da skaffede denne
ham en god Stilling som Akkompagnatør hos en rig polsk
Fyrstinde Sapieha, med hvem han rejste i 4 Aar i Italien, Frankrig og
Tyskland. Paa disse Rejser besøgte han Jos. Haydn i Wien og
lærte dennes Værker at kjende, hvilke med deres inderlige og
naturlige Forening af Melodik og harmonisk Kunst gjorde et stærkt
Indtryk paa ham. 1772 forlod han i Warschau Fyrstindens
Tjeneste og fik en lignende Plads hos hendes Slægtning Fyrst Sapieha,
der residerede i Dereczyn, en lille By i Lithauen. Men 
Akkompagnatørtjenesten trættede S., saa at han kun holdt ud at være
der i 6 Maaneder og 1773 rejste tilbage til Berlin. Her fik han
snart en omfattende Virksomhed, dels som Musikforfatter ved at
redigere de musikalske Artikler i 2. Del af Sulzers «Theorie der 
schönen Künste» og ved at hjælpe Kirnberger med Udgivelsen af
dennes «Die wahren Grundsätze zum Gebrauch der Harmonie»,
dels som en søgt Lærer i Sang og Klaverspil.

Ved det kongl. franske Theater i Berlin blev S. ansat som
Musikdirigent 1776; men 1778 blev Theatret nedlagt. Den
musikalske Prins Henrik, der overværede nogle Privatforestillinger
-- smaa franske Operetter, som Kronprinsessen og hendes
Hofdamer opførte under S.s Ledelse --, syntes saa godt om S., at
han engagerede ham fra 1. April 1780 som Kapelmester ved sit
franske Theater i Rheinsberg. Ikke længe efter ægtede S. en
vakker ung Pige, Wilhelmine Flügel, der var i Huset hos sin Onkel
Carl Sievert, Kammermusikus hos Prinsen. Men den huslige Lykke
varede kun kort. Først mistede de deres Barn, derefter sygnede
hans Hustru hen og døde i Sommeren 1784. Et Par Aar senere
fandt han dog Trøst for sit Tab ved at ægte sin afdøde Hustrus
Søster Louise Charlotte Philippine Flügel. Der var heller ikke
Tid til at sørge i det muntre Rheinsberg, thi Prinsen forlangte
meget Arbejde af sin Kapelmester, og S. skaanede sig ikke i nogen
Retning. I de 7 Aar, han tilbragte i Rheinsberg, opførte han
foruden en Mængde af de bedste franske Operetter, hvoraf navnlig
Grétrys vare ganske efter S.s Hjærte, de bedste store Operaer af
Gluck, Piccini og Sacchini. Tillige komponerede han for
Theatret i Rheinsberg mange større og mindre Lejlighedskompositioner
samt Operetten «La fée Urgèle», Operaen «Aline, reine de
Golconde» og endelig sit mest berømte Værk: Ouverturen og Korene
til Racines Tragedie «Athalie». Denne Musik, som han skrev
1782 efter Prinsens Opfordring, bragte hans Navn viden om,
hvortil ogsaa hans Ven Professor C. F. Cramer i Kiel bidrog meget
ved at oversætte Texten paa Tysk og ved 1786 at udgive et
Klaverudtog af Musikken. S. A. blev den med Bifald opført ved en
Koncert i Berlin, og da den i Jan. 1787 under Kunzens Anførsel
blev givet i 3 Repriser ved de aristokratiske Koncerter i det
Schimmelmannske Palais i Kjøbenhavn, hvor Hoffet var tilstede, og hvor
den ellers ikke synderlig musikalske Kronprins Frederik efter et
Øjenvidnes Beretning blev rørt indtil Taarer, gjorde den et
saadant Indtryk, at S., der for øvrigt tidligere efter Sigende var
anbefalet af Naumann (XII, 144), fik Tilbud om at overtage det ledige
Embede som kongl. dansk Kapelmester. Ikke ugjærne modtog
han denne Stilling baade paa Grund af de gode Vilkaar --
omtrent dobbelt saa høj en Gage, som han havde i Rheinsberg --, 
og særlig fordi han siden 1785 havde følt sig ilde til Pas der paa
Grund af de ham ufortjent tilføjede Krænkelser fra den musikalske,
men stokpedantiske og bidske Prinsesse Amalies Side.

I Kjøbenhavn, hvor han ankom 19. Okt. 1787, begynder en
ny og særdeles frugtbar Periode af hans Kompositionsvirksomhed.
Allerede paa Forhaand havde hans Musik skaffet ham mange
Venner i Danmark; thi foruden «Athalie» havde hans i Tyskland
epokegjørende og endnu kjendte, fortræffelige «Lieder im
Volkston» fundet Vej her op; endnu mere populære bleve de, da
Rahbek 1792 udgav et Udvalg af dem med danske Texter. I øvrigt
satte S. sig hurtig ind i dansk Sprog og Litteratur. Hans første
for Almenheden opførte danske Komposition var et Kor i en
Prolog af Thaarup ved Kronprinsens Tilstedeværelse i Theatret 8. Dec.
1788; men allerede i Vinteren 1787-88 havde han til Ewalds Text
komponeret sit klassiske Passionsoratorium «Maria og Johannes», 
som med stort Bifald var blevet opført ved Hoffet i Fasten 1788.
Fra 1789 af, hvor det udkom i Klaverudtog, blev det ofte opført
og 1791 endog udgivet i Partitur efter et af S. udtænkt
Ciffersystem. At komponere en original dansk Opera var S.s inderligste
Ønske, og Thaarup var ogsaa begyndt paa en Text dertil, men
kunde ikke blive færdig med den. Theaterdirektionen, som gjærne
vilde have en ny Opera til Kongens Fødselsdag 1789, bestemte sig
derfor til at give S.s franske Opera «Aline», oversat paa Dansk
og omarbejdet af S., der tilkomponerede en Del Balletmusik. Trods
visse nationalistiske Bestræbelser modtoges den med stort Bifald
og holdt sig paa Repertoiret i henved 30 Aar. Men en endnu
længere Levedygtighed og en endnu mere begejstret Modtagelse
var forundt hans næste dramatiske Arbejde, det lille Enakts-Syngespil 
«Høstgildet», opført første Gang ved Kronprins Frederiks og
hans Bruds Indtog 16. Sept. 1790. Thaarups Text og S.s Toner
dannede her et karakteristisk nationalt Billede af den hele rolige
og lykkelige Tidsaand, der herskede under Kronprinsens og
Bernstorffs Styrelse, og som Bevis paa Stykkets Popularitet kan anføres,
at det fra 1790-1835 blev opført 65 Gange. Endnu i den nyeste
Tid er det givet paa vort Nationaltheater ved Aarhundredets
Slutning som en pietetsfuld Hyldest til vore Forfædres Minde. En
lignende Lykke gjorde hans 2 følgende dramatiske Arbejder,
Toakts-Syngestykkerne «Indtoget», Text af P. A. Heiberg, og «Peters
Bryllup», Text af Th. Thaarup, begge opførte 1793. Igjennem
Melodierne i disse Stykker sang S. sig ind i det danske Folks Hjærte, 
og man kan uden Overdrivelse sige, at han og hans Efterfølger
Kunzen skabte den danske Vise, der danner Prototypen for den
af S.s Elev Weyse saa smukt og rigt udformede Romance.

S. var en dyb religiøs Natur. Allerede i Rheinsberg havde
han til den fritænkerske Prins Henriks Forbavselse udgivet flere
Samlinger af religiøse Sange; nogle af disse Melodier klinge endnu
i vore Kirker, f. Ex. «Her komme, Jesu, dine smaa». I Danmark
skrev han, i Samklang med de Reventlowske Bestræbelser paa
Trolleborg, hvor S. var en hyppig og kjær Gjæst, et lille Skrift om
Musikkens Indflydelse paa Folkets aandelige Dannelse. Det
udkom 1790 og fremkaldte nogen Diskussion, hvoraf vistnok som et
praktisk Udslag resulterede forskjellige kirkelige Kompositioner af
S. 1791 opførtes saaledes i Slotskirken Thaarups Hymne: «Gud
Jehova, vi prise dig», hvis grandiose Begyndelse er almen
bekjendt fra Berggreens «Skolesange». Den blev s. A. oversat paa
Tysk af S.s intime Ven Joh. Heinr. Voss og er det af hans
her i Landet komponerede Værker, som er blevet mest bekjendt
i Udlandet. Endnu i 1845 blev en Partiturudgave heraf udgivet
og uddelt som Examenspræmie i «Berliner Sing-Akademie». Det
vilde føre for vidt at opregne den lange Række af Kirkemusik til
danske Texter, som S. i de sidste 4 Aar af sit Ophold i Danmark
komponerede; her skal blot fremhæves Passionsoratoriet «Christi
Død» af Baggesen, opført 1792 og oftere, ligesom flere af de
følgende. I Modsætning til mange andre Værker af S. henlaa det i
Manuskript, til det 1879 blev udgivet i et forkortet Klaverudtog
ved «Samfundet til Udgivelse af dansk Musik». End videre Edv.
Storms «Hymne» (opført 1792), Baggesens «Lovsang» (1793), Oratoriet
«Frelserens sidste Stund» af V. K. Hjort (1794) og Cl. Frimanns
«Hymne» (komponeret 1794). Hans sidste større Værk var
Thaarups «Sørgesange» ved Arveprinsesse Sophie Frederikkes
Bisættelse (1794).

S.s Helbred, der i længere Tid havde været svagt, led et
ubodeligt Knæk ved hans energiske Bestræbelser for ved
Christiansborg Slots Brand 1794 at redde saa meget som muligt af det der
opbevarede rige kongl. Musikarkiv. Efter Lægens bestemte
Erklæring var det en Nødvendighed for hans syge Bryst, at han maatte
tage sin Afsked og rejse til et varmere Klima. Rørende er det
at se den i «Minerva» aftrykte Adresse, hvori samtlige
Kapelmusici bede ham om ikke helt at opgive sit Embede og tilbyde
at lette ham Byrden i enhver Henseende, og ligeledes af hans 
Svar at se, hvor inderlig han følte sig knyttet til sin Stilling.
Men foruden at S. efter Samtidens Vidnesbyrd var en aldeles
ypperlig Dirigent og havde den Evne at kunne inspirere dem, han
virkede sammen med, elskede han ogsaa sit Kapel. Ikke blot var
paa hans Initiativ Kapellets Enkekasse bleven stiftet (8. Nov. 1789)
og forøget ved hans personlige Anstrængelser, særlig ved de
Koncerter, han gav for den, og paa hvilke i Regelen en eller anden
ny Komposition af ham blev opført for første Gang, men ogsaa
havde han i sit Testamente bestemt, at et i Forhold til hans Bo
betydeligt Legat skulde under visse Eventualiteter tilfalde Kapellets
Enkekasse i Kjøbenhavn, den By, «hvor han havde erhvervet sin
hele Formue, og som han betragtede som sit Hjemsted».

27. April 1795 forlod han Kjøbenhavn, besøgte om Sommeren
Slægt og Venner og rejste i Sept. i Følge med sin Ven
Kammerherre H. W. v. Warnstedt fra Hamborg til Lissabon. En vældig
Storm forslog imidlertid Skibet af dets Kurs og førte det som
Havarist til Arendal i Norge, hvor S. maatte blive Vinteren over. En
forbigaaende Bedring afløstes af et Tilbagefald, og hans hidtil gode
Mod forlod ham, saa at han ganske opgav Rejsen til Syden og
kun længtes efter at gjense sine kjære. I April 1796 rejste han
fra Arendal over Hamborg til Lüneburg, hvor han traf sin Hustru
og sit eneste Barn. Vinteren tilbragte de i Berlin og Sommeren
1797 i Rheinsberg. Men her traf ham det tungeste Slag: hans
elskede Hustru døde 8. Nov. Efter hendes Død lammedes hans
Kræfter fuldstændig; komponere kunde han ikke længere, det
højeste, han drev det til, var nogle kritiske Artikler og Recensioner,
Hvileløs flakkede han med sin lille Datter fra det ene Sted til det
andet, ængstelig vaagende over hendes Sundhed og udtæret af
stadig tiltagende Blodstyrtninger, indtil Døden endelig 10. Juni 1800
i Schwedt ved Oderen forløste ham fra hans Lidelser. Hans
betydelige Samling af Musikalier tilfaldt efter Testamentet
Musikdirektør Fr. Haack i Stettin. -- S. var en ualmindelig afholdt
Mand, men han var ogsaa et sjældent Menneske: et lyst Hoved
og en udviklet Forstand i Forbindelse med et stort Hjærte, en
Ordenssans i alt, ogsaa det økonomiske, og paa den anden Side
en ubegrænset Hjælpsomhed og Uegennyttighed, en medfødt Taktfølelse, 
der gjorde hans Omgang lige tiltrækkende for høje og lave,
og en Beskedenhed, der bundede i hans dybe Religiøsitet.

Gerber, Lex. der Tonkünstler. 
Allg. musikal. Zeitung, 3. Jahrg. 
Ledebur, Tonkünstlerlex. Berlins. 
J. H. Voss, Briefe (1829-32). 
Overskou, Den danske Skueplads III. 
E. O. Lindner, Gesch. des deutschen Liedes. 
V. C. Ravns Fortale til Klaverudtoget af «Christi Død» (1879). 
Vierteljahrsschr. f. Musik-wissenschaft X. 
L. Bobé, Efterl. Papirer fra den Reventlowske Familiekreds (passim).                                                                       

<i>S. A. E. Hagen.</i>

</chapter><chapter name="Schultz, Johan Frederik, 1756-1817, Bogtrykker">

<b>Schultz, Johan Frederik,</b> 1756-1817, Bogtrykker, er født 
1. Marts 1756 i Odense, hvor hans Forældre vare fattige
Haandværksfolk. Efter at have været i Bogtrykkerlære i sin Fødeby kom
han 1777 til Kjøbenhavn, hvor han fik Plads i det Berlingske
Bogtrykkeri. 1783 kjøbte han Sanders lille Officin, som han arbejdede
stærkt op; han var ikke alene Bogtrykker, men Forlægger. Han
stod i Bekjendtskabsforhold til Rahbek, Nyerup, Thaarup, Pram, 
Baggesen m. fl. af Datidens Forfattere. 1786 blev han
Universitetets 2. Bogtrykker og 1789 Hofbogtrykker. 1792 ægtede han
Bryggerenken Dorothea Christine Hostrup, f. Holm (f. 1755 d. 6.
Febr. 1821), og blev derved Ejer af Gaarden paa Hjørnet af
Højbroplads og Læderstræde. Den brændte i Kjøbenhavns Brand 1795
med hele hans Bogtrykkeri, Forlag og Papiroplag. Men nu kjøbte
han det gamle Høpfnerske Bogtrykkeri og drev det i den snart
gjenopbyggede Gaard paa Højbroplads. Ved Kjøbet af dette
Bogtrykkeri blev han Universitetets 1. Bogtrykker og Direktør for det
kongl. Bogtrykkeri og fik Eneret til paa Universitetets Vegne at
udgive Almanakker. 1806 er hans Bogtrykkeri det største i
Kjøbenhavn. Han nød betydelig Anseelse og var bl. a. Kirkeværge
ved Nicolai Kirke. Han døde 28. Nov. 1817. Efter hans Død fik
hans Enke Bevilling til at fortsætte Bogtrykkeriet, og ved hendes
Død i 1821 gik det over til hendes Søn af 1. Ægteskab
Jens-Nicolai Christian Hostrup, der kaldte sig <i>Jens Hostrup Schultz</i> (f. 26.
Maj 1782 f 12. Sept. 1849) og havde lært Bogtrykkeriet hos sin
Stiffader. Den Eneret, han troede at hans Bogtrykkeri gjennem
det Høpfnerske Bogtrykkeri havde til at udgive Holbergs Komedier,
blev ham fradømt i 1836, og fra 1843 overtog Universitetet selv
Almanakforlaget. Men desuagtet vedblev det Schultziske
Bogtrykkeri at hævde sin Stilling, det anskaffede 1835 den første
Hurtigpresse, der skulde bruges her til almindeligt Bogtryk (de 3 tidligere
anskaffede vare til Bladforetagender), og S. førte som sin Stiffader
Titel af baade Universitetets 1. Bogtrykker og Direktør for det
kongl. Bogtrykkeri. 1837 var han mellem Boghandlerforeningens
første, stiftende Medlemmer. Han var 2 Gange gift, men begge
hans Hustruer døde før ham. 
C. Nyrop, Den danske Boghandels Hist. II. 
Skand. Bogtrykker-Tid. 1872, S. 177; 1874, S. 53; 1875, S. 25. 
Selmer, Nekrolog. Saml. II, 277.

<I>C. Nyrop.</i>

</chapter><chapter name="Schultz, Johann Matthias, 1771-1849, Filolog">

<b>Schultz, Johann Matthias,</b> 1771-1849, Filolog, Søn af 
Matthias S. og Agnete f. Schmidt, blev født 25. (27.?) Marts 1771 i
Skodborg i Haderslev Amt, kom 1783 i Haderslev Skole og gik
1789 der fra til Universitetet i Jena og siden til Kiel for at studere
Theologi og Filologi. Allerede 1793 blev han paa Grund af sin
Dygtighed ansat som Konrektor ved Domskolen i Slesvig og
virkede i dette Embede til 1802; han giftede sig i denne Tid med
Lucie Charlotte Dau. Medens han var her, bleve de 2 Runestene
Hedebystenen og den første Vedelspangsten fundne, og i Forening
med Mekanikus J. C. Jürgensen (IX, 7. 647) udgav da S. 1799
anonymt en for sin Tid fortræffelig Beskrivelse og Forklaring af disse
Mindesmærker, hvis Betydning i sproglig og historisk Retning han
anede. Han underkastede sig ogsaa her 1795 «Examen rigorosum»
som Theolog paa Gottorp Slot; men for øvrigt syslede han senere
ikke mere med Theologien, men dyrkede alene Filologien. 1799
udgav han i Slesvig en tysk Oversættelse af Marcus Aurelius
Antoninus' «Selvbetragtninger» med filologisk-historiske Noter og et
Forsøg over Antoninus' filosofiske Grundsætninger; senere hen fulgte
et lignende Værk over Epiktet i 2 Bind (Altona 1801-3); og
tillige leverede han en kritisk Udgave af det førstnævnte Værk
med latinsk Oversættelse og Samling af forskjellige lærdes
Kommentarer dertil (Slesv. 1802). Disse filologiske Arbejder skaffede
ham ikke ringe Anseelse og foranledigede, at han 1802 kaldtes til
Kiel som extraordinær Professor i Filosofi og Filologi. Her holdt
han saa i en lang Aarrække ret besøgte Forelæsninger over
forskjellige Æmner af græsk og latinsk Filologi, Filosofi og Historie;
men synderlig Berømmelse i videre Kredse naaede han dog ikke.
Foruden enkelte andre Skrifter udgav han nogle Arbejder over
den græske Histories Kronologi; for et af disse blev han ved
Sekularfesten for Reformationen 1836 udnævnt til Æresdoktor i
Filosofien ved Kjøbenhavns Universitet. I Febr. 1837 giftede han
sig i andet Ægteskab med Antonie Albers, Forstanderinde for en
Pigeskole i Hamborg. Efter at han 1843 havde fejret sit 50aarige
Embedsjubilæum, tog han 1846 sin Afsked med Pension og boede
siden i Quickborn ved Altona indtil sin Død, 10. Dec. 1849.

Lübker u. Schröder, Schlesw.-Holst.-Lauenb. Schriftsteller-Lex. 
Alberti, Schlesw.-Holst.-Lauenb. Schriftsteller-Lex. 
Allg. Deutsche Biographie XXXII. 
Selmer, Nekrolog. Saml. II, 565 ff.
Wimmer, Sønderjyllands hist. Runemindes-mærker S. 5 f.                                                                  

<i>M. Cl. Gertz.</i>

</chapter><chapter name="Schultz, Johan Philip, 1820-87, Søofficer">

<b>Schultz, Johan Philip,</b> 1820-87, Søofficer. Forældrene vare 
Kommandør August Diderik S. (f. 12. Maj 1788, d. som Toldinspektør 
i Vejle 5. April 1862) og Christophine Louise f. Holm
(f. 5. Sept. 1788 d. 21. Juni 1873). S. er født 16. Nov. 1820, blev
Sekondlieutenant i Marinen 1840, Premierlieutenant 1849,
Kapitajnlieutenant 1862, Kapitajn 1868, Kommandør 1869 og Kontreadmiral
1884. Efter opnaaet Aldersgrænse afgik han 1885. Efter nogle
Togter som ung Officer ansattes S. 1841 ved Søkortarkivet, hvor
han lagde gode Anlæg for Søopmaalingen for Dagen; 1845-48 var
han Vagerinspektør, ligeledes 1851 og 1854-55. Under Krigen
1848-50 gjorde han Tjeneste som Adjudant og militær Sekretær
hos Marineminister Zahrtmann, 1852-53 var han paa Togt til
Vestindien, 1856-58 næstkommanderende ved Søkadetakademiet, 
1859-63 ledede han Søopmaalingerne. I Krigsaaret 1864 var han
næstkommanderende paa Linjeskibet «Skjold» og deltog i Affæren
ved Swinemünde 17. Marts. Efter et Togt til Island som Chef for
Skonnerten «Fylla» ansattes han 1865 som Chef for Marineministeriets 
Sekretariatskontor, avancerede herfra 1866 til Departementsdirektør 
for Admiralitetet og 1880 til Direktør for Sekretariats- og
Admiralitetsdepartementet. 1871-72 førte S. Fregatten «Jylland»
til Vestindien, 1879 Fregatten «Sjælland» til Lissabon, 1885 var
han Chef for Øvelseseskadren. Ved sin Afgang som Direktør 1886 dekoreredes
han med Storkorset af Danebrog (Kommandørkorset havde han
faaet 1876), men forfaldt derefter til Tungsindighed og døde 4.
Okt. 1887. Han var gift med Signe f. Haagen (f. 29. Dec. 1820
d. 7. Febr. 1875), Datter af Nationalbankdirektør Chr. Wilh. H.
(VI, 435).                                                                                 

<i>C. With.</i>

</chapter><chapter name="Schultz, Julius Vilhelm, f. 1851, Billedhugger og Medaillør">

<b>Schultz, Julius Vilhelm,</b> f. 1851, Billedhugger og Medaillør.
S. er Søn af Hofgravør Peter Carl S. (f. 1812 d. 1881) og Anne
Marie f. Andresen (f. 1812 d. 1880) og fødtes i Kjøbenhavn 21. Maj
1851. Da han i 1866 kom ind som Elev af Kunstakademiet, var
det Meningen, at han skulde forberedes udelukkende til at blive
Gravør; efterhaanden fik han dog, særlig under Paavirkning af
Jerichau, mere Lyst til Billedhuggerkunsten og uddannede sig i
denne, til han 1870 kunde erhverve sig Afgangsbevis som Modellerer. 
I 1873 debuterede han, der efter at have forladt Akademiet 
var vedbleven at arbejde under Jerichau, paa Charlottenborgudstillingen 
med 2 anselige Arbejder, «En sovende Hyrdedreng med
sin Hund» og Statuen «Philoktetes», hvilket sidste Kunstværk
indbragte ham Akademiets mindre Guldmedaille; i det følgende Aar
kom 3 livfulde og dygtig gjennemførte Portrætmedailloner og i
1875 foruden et Relief, «Johannes prædiker i Ørkenen», den smukke
Statue «Ivar Huitfeldt», der lønnedes med den Neuhausenske
Præmie. Den store Guldmedaille fik S. i 1877 for Relieffet «Jesus tor
Disciplenes Fødder», og s. A. tilkjendtes ham Akademiets
Rejsestipendium paa 2000 Kr., for hvilket han begav sig til Paris, hvor
det var hans Hensigt at uddanne sig til Medaillør. Han udførte
ogsaa der flere Stempler, men da han efter at have studeret i
Frankrig omtrent 1 1/2 Aar kom til Rom, vendte han tilbage til
den egentlige Billedhuggerkunst og modellerede bl. a. det første
af sine Hovedværker, Gruppen «Adam og Eva», der blev udstillet
1881, s. A. som han kom hjem fra sin første Udenlandsrejse.
Kunstværket vakte ikke ringe Opmærksomhed og indbragte S. i
Hjemmet Halvdelen af den Eibeschützske Præmie, paa 
Pariser-Udstillingen en Sølvmedaille; senere blev det udført i Marmor 
og erhvervet til Nationalmusæet. Sin anden større Udenlandsrejse
foretog S. i 1885 med det Anckerske Legat; s. A. udstillede han
paa Charlottenborg en Buste af Sarah Bernhard og «den
Madvigske Æresmedaille»; i 1886 kom hans «Gruppe til et
Gravmonument», en fin og aandfuld Komposition med Figurer i mere end
naturlig Størrelse. Mellem hans senere Værker kan nævnes den
smukke Marmorstatuette «Vittorio» (1888), Gruppen «En Moder
med sit Barn» (1890, Ribe Stiftsmusæum), Statuen «Judith» (1893)
og Statuen «Baggesen», udstillet og kjøbt til Nationalmusæet 1901,
end videre Medaillen til «Dansk Jagtforening» med en ypperlig
løbende Hund og «J. C. Jacobsens Jubilæumsmedaille». S. hører
til de danske Billedhuggere, der tidligst og stærkest have fjærnet
sig fra den Thorvaldsenske antikiserende Stil og ladet sig paavirke
af andre, mere moderne, særlig franske Strømninger. Han er en
dygtig og selvstændig Kompositør, hvis Figurer navnlig udmærke
sig ved skjøn og rolig Linjeføring, og sidder inde med ikke ringe
Evne til livlig og karakterfuld Modellering.

Weilbach, Nyt Kunstnerlex.

<i>Sigurd Müller.</i>

</chapter><chapter name="Schultz, Niels Stockfleth,1780-1832, Præst">

<b>Schultz, Niels Stockfleth,</b> 1780-1832, Præst, var født i
Krødsherred 1780 (døbt 14. Marts) af Forældrene Ole S., resid. 
Kapellan til Sigdal, og Anne Kirstine f. Stockfleth. Efter 
Faderens Død (1796) var der stor Fattigdom, og man tænkte paa at
sætte ham i Skomagerlære, men Almuen var bleven opmærksom
paa den livlige Gut, samlede Penge og skaffede ham Undervisning,
saa han snart kunde optages i Christiania Latinskoles næstøverste
Klasse. Her fra flyttedes han efter et Fjerdingaar op i Mesterlektien, 
hvorfra han dimitteredes 1799. 1802 fik han Attestats, hvorefter 
han tog sit Ophold i Kjøbenhavn, ernærede sig ved Informationer, 
navnlig i Engelsk, og understøttede en yngre Broder ved 
Universitetet. Han var i Vaaben baade 1801 og 1807, da han
var Kapitajn ved Studenterkorpset. S. A. udgav han en praktisk 
engelsk Sproglære og vedblev sine Informationer og sin Syslen
med litterære Sager, til han 1809 blev udnævnt til resid. Kapellan
ved Frue Kirke i Throndhjem, i hvilket Embede han blev til sin
Død, 30. Maj 1832. I Throndhjem interesserede han sig meget
for Skolevæsenet og læste gratis et Par Aar Engelsk i Realskolen. 
Her knyttedes han til den senere Statsraad Christian Krohg
(IX, 527), for hvem han skulde blive en betydningsfuld Støtte og
Medkæmper i Politikken. Ved sin pastorale og filanthropiske
Virksomhed var han tidlig bleven en af Throndhjems fremragende Mænd,
og efter at være bleven valgt til Repræsentant paa det overordentlige 
Storting 1814 beholdt han sin Plads paa alle de Samlinger,
han oplevede, og mødte paa alle Ting undtagen 1821 og 1830, da
han undslog sig.

Det er som Politiker, S. vandt et stort Ry, -- maaske større
end hans Fortjenester. Hans vennesæle Personlighed, strænge
Retfærdighed, hans Kundskabsrigdom og Talerbegavelse vandt ham
Beundrere, ogsaa blandt dem, der ikke kunde følge ham i hans,
til Dels yderliggaaende, Meninger og Forslag. Han holdt lige
strængt paa Kongens og Folkets Rettigheder, og som han med
den skarpeste Mistænksomhed betragtede og behandlede alt, hvad
der kom fra Regeringen, saa han med lige saa stor Mistro paa
Bondebefolkningen, hos hvem han mente at de formodede svenske
Amalgamationsplaner let kunde slaa an. Tapperhed i Tale mod
Kongens Person og alt, hvad der kunde formodes at bære en
Sammensmeltningens Tanke, var i hine Tider betegnende for den
ægte Patriot, og i dette Stykke havde S. næppe sin Overmand.
Han var en Ynder af de stærke Vaaben og vilde bruge Rigsretten
i Tide og Utide, men det kom ikke længere end til Forslaget.
Hans Stortingsvirksomhed er derfor ikke mærket ved store 
Resultater, om det end tør siges, at intet kom frem i disse Aar, uden
at han i Komiteer og paa Tinget havde sin Del deri. Med
Aarene tog hans Iver af, og paa det sidste Storting, han mødte i
(1827-28), mærkedes langt mindre til ham end tidligere. Tiderne
vare forandrede, nye Mænd som Riddervold og H. Foss vare
komne op, og han havde vel ogsaa faaet et klarere Syn paa
Sagerne, ligesom hans Helbred var svækket, ikke mindst ved det
ihærdige Arbejde paa Tinget. Der blev allerede 1816, og det af
Kirkedepartementets Chef, Statsraad N. Treschow, talt om, at
Forbigaaelse paa Embedsbanen havde sin Del i hans skarpe Opposition,
men personlig Bitterhed har næppe været hans Sag, om han end
led under Tidernes Tryk og trængte til større Indtægter, ikke
mindst for sin store Godgjørenhed. Han var barnløs, men opdrog
7 Plejebørn.

Til at arbejde som Forfatter paa det theologiske og kirkelige
Felt har S. næppe følt sig skikket. Dertil havde Politik og
filanthropiske Interesser for meget at sige hos ham, og det tør vel
mere være disse end nogen fremragende theologisk Dygtighed, der
skaffede ham den Ære at staa som Præses i det kongl. 
Videnskabsselskab. Han udgav dog en Samling Prædikener (1823), der
fik en stor Udbredelse og udkom i 2. Oplag efter hans Død. Af
hans efterladte Prædikener samlede hans Plejesøn Provst P. T.
Holtermann 1838 en Postille, der ogsaa udkom i 2. Oplag. Denne
store Udbredelse skyldes vistnok det Ry, han havde vundet paa
andre Kanter, og vel ogsaa Mangelen paa tidsmæssige Postiller i
Landet. I sine Prædikener vil han «lade baade Fornuften og
Hjærtet vederfares Ret», og de bære da ogsaa Mærker af den
rationalistiske Tid, hvori Forfatterens Udvikling faldt, saa han
bliver væsentlig Moralprædikant, -- visselig ikke upaavirket af
Mynster.

S. blev gift 19. Nov. 1808 i Kjøbenhavn med Anna Louise
Frederikke Rohleder (f. 1. Febr. 1782 i Kjøbenhavn, d. 23. Juli
1870 i Aarhus), Datter af Skræddermester Carl Frederik R. og Maria
Magdalena f. Runde.

N. S. Schultz, Prædikener til hver Søndag og Helligdag i Aaret, 2. Opl.
  (Chra. 1843), Fortalen. 
Halvorsen, Norsk Forf. Lex.

<i>D. Thrap.</i>

</chapter><chapter name="Schulz, Peder, o.1691-1773, Sprogmand">

<b>Schulz, Peder,</b> o.1691-1773, Sprogmand, levede i Kjøbenhavn 
og døde som gammel Student i Almindeligt Hospital 22. April
1773, 82 Aar gammel. 1714 blev han Student fra Frue Skole i 
Kjøbenhavn. 1724 udgav han «Danskens Skriverigtighed», en Bog,
der, som Titelen udviser, især angaar Stavemaaden. De
Forandringer, han foreslog, ere væsentlig de samme, som mange andre
Sprogmænd have tilstræbt, og som Tid efter anden ere blevne
gjennemførte i den danske Retskrivning.

N. M. Petersen, Den dsk. Lit. Hist. IV, 366.

<i>P. K. Thorsen.</i>

</chapter><chapter name="Schultz, Peter Heinrich,1772-1822, Handelsmand">

<b>Schultz, Peter Heinrich,</b> 1772-1822, Handelsmand, var født 
i Hamborg 2. Marts 1772 og var en Søn af Kjøbmand Johann Heinrich 
S. Faderen flyttede til Altona, og S. kom i hans Forretning,
men fik foruden den merkantile Uddannelse Lejlighed til at
erhverve sig omfattende Kundskaber i andre Retninger. Han
overtog senere Faderens Forretning, som han udvidede betydelig, og
foruden at drive en omfattende Handelsvirksomhed, særlig i
Hertugdømmerne, anlagde og ledede han en Tobaksfabrik i Varde. 1801
blev han Premierlieutenant i Landeværnet. Han udmærkede sig
senere under Krigen og fik efter dennes Afslutning Afsked som
Kapitajn. S. har skrevet nogle Tidsskriftsartikler, dels i
«Schlesw.-Holst. Provinzialberichte», hvor han behandlede
Fattigvæsensspørgsmaal og særlig forsvarede Fattigkolonien Friedrichsgabe 
mod de Angreb, der rettedes imod den, og dels i «Nyeste Skilderi af
Kjøbenhavn», hvor han foruden en enkelt Artikel af teknisk
Indhold navnlig skrev om Penge- og Bankvæsen. Som Kjøbmand og
Fabrikant samlede han sig en stor Formue, og han efterlod ved
sin Død et betydeligt Beløb i Legater til velgjørende Øjemed. S.
var gift med sin Kusine Ingeborg Christine Anchersen f. Fridsch,
Datter af Fysikus A. F. F. i Ribe, hvilket Ægteskab imidlertid
opløstes, og han ægtede senere (1808) Henrica Morville, Datter af
Degn i Nørre Nissum, Cand. theol. Gregers M. -- Han døde 30.
Maj 1822 i Altona.

Thaarup, Fædrenelandsk Nekrolog 1821-26.
Erslew, Forf. Lex.

<i>E. Meyer.</i>

</chapter><chapter name="Schulze, Christian Ernst Wilberg, 1743-1819, naturhistorisk Forfatter">

<b>Schulze, Christian Ernst Wilberg,</b> 1743-1819, naturhistorisk 
Forfatter, er født i Rendalen 16. April 1743 af Forældrene
Sognepræst Christian Wilberg, der under sin Studietid i Gøttingen
havde tillagt sig Navnet Schultze (f. 1712 d. 1750), og Catharina f.
Krøyer. Han blev Student 1768 og hengav sig snart med Liv og
Sjæl til Naturvidenskaberne, samlede Herbarier og Insekter. Han
fik siden Kommunitetet og Valkendorfs Kollegium, hvor han
foretog meteorologiske Observationer i Haven. Senere blev han 
Huslærer i Christiania, hvor han 1782 udgav «maanedlige Tidender»
af naturhistorisk Indhold, -- populært og ikke uden Interesse, da
Hans Strøm skrev adskilligt deri. De fortsattes i «Christianiæ
fysikalske Aarbog» 1783, der ogsaa væsentlig indeholder oversatte
smaa Afhandlinger om Meteorologi, Elektricitet osv. Ved denne
Tid kom han tilbage til Kjøbenhavn og blev Huslærer hos Biskop
Balle, medens han vedblev Udgivelsen af den fysikalske Aarbog, til
han 1790 blev ansat som Klokker, Skolelærer og Bedemand i
Kragerø. Han sørgede for, at han ikke blev glemt som Forfatter, da
han var hensat til dette fjærne Sted, hvor han længe mindedes
som en Lærer, der med Humanitet og Dygtighed hævdede sin
Plads. Han var hele sit Liv betagen af en overordentlig Læselyst
og Trang til at meddele sine Kundskaber paa Tryk. Det er
næppe tvivlsomt, at han herved har udbredt megen populær
Naturkundskab, men naar han vilde gaa videre og gjøre Opdagelser
eller «udlede Grunde for nogle menneskelige Handlinger af
Aandernes Indflydelse», bliver det til vilde Hypotheser og tarvelige
Historier om Spøgelser, Nisser og Mareridt, hvilket sidste efter hans
Mening har sin Grund i en plagende Aand. Han døde i Lavrvig
25. Marts 1819. Han blev gift i Christiania 9. Sept. 1785 med
Elen Marie Henny (f. 1763, d. i Kragerø 1809, begr. 5. Juni).

Personalhist. Tidsskr. 2. R. V, 198.
Lærde Efterr. 1803, Nr. 25. 29. 31.

<i>D. Thrap.</i>

</chapter><chapter name="Schultze, Hieronymus Johan, 1716-1803, Krigsdeputeret">

<b>Schultze, Hieronymus Johan,</b> 1716-1803, Krigsdeputeret,
var 7. Avg. 1717 i Rostock og skal være kommen til Danmark som 
hvervet Trommeslager, men kom snart ind paa Kontorvejen, først i
Krigskancelliet, hvor han 1746 blev Sekretær (Kontorchef); tillige
var han Avditør (fra 1743) og Regimentskvartermester (fra 1754)
ved Landkadetkompagniet og Drabantkorpset. 1757 traadte han
over i Landetatens Generalkommissariat og var derefter i næsten
40 Aar Deputeret i de Kollegier, som under vexlende Navne
(Generalkrigsdirektorium, Generalitets- og Kommissariatskollegium)
og Organisationsformer stode i Spidsen for Hærens Administration.
Ved Siden heraf var han til forskjellige Tider Medlem af
Slotsretten og af særlige Direktioner (for Vejvæsenet, det militære
Varemagasin), ligesom han ogsaa gjentagende sad i Kommissioner, til Dels
af stor Betydning, saaledes de 2, der udarbejdede Omorganisationerne
af 1774 og 1785. Uden Tvivl har S. her gjort Nytte ved sit nøje
Kjendskab til alle formelle Bestemmelser vedrørende militære 
Forhold (Kollegiets levende Lexikon har man kaldt ham), men som
Personlighed var han vistnok meget smaatskaaren. Allerede 1762,
da han var sendt til Holsten for at lede den der mobiliserede
Hærs Forplejningsvæsen, beklager Overgeneralen Saint-Germain sig
over, at S. fortaber sig i vidtløftige Skriverier, som han aldrig
finder ud af igjen; han ser ved enhver Sag kun Vanskelighederne
og formaar aldrig at overvinde dem eller at tage en rask
Beslutning (trancher court). Og mange Aar efter siges der, at han er
alt for ydmyg og aldrig har kunnet «holde Fodslag med Tiden».
-- Han havde faaet Titel af Krigsraad 1746, Justitsraad 1754,
Generalkrigskommissær 1759, Etatsraad 1761, Konferensraad 1768 og
Gehejmeraad 1781; 1774 var han bleven Danebrogsridder. 1796 tog
han sin Afsked; 27. Sept. 1803 døde han, 87 Aar gammel.

Gift 1. (18. April 1755) med Christine Sophie f. Collett (f. 24.
Febr. 1726 d. 6. Febr. 1756), Datter af Kjøbmand i Christiania
Peter C.; 2. med Anna Susanne f. Fabritius (f. 1737 d. 11. Juli 1792),
Datter af Etatsraad, Bankkommissær G. J. F. (V, 37).

Vaupell, Den dansk-norske Hærs Hist. II. 
Gaspari, Urkunden u. Materialien I, 271. 
Collett, En gammel Christiania Slægt S. 109 ff. 

<i>H. W. Harbou.</i>

</chapter><chapter name="Schultze, Theodor,</b> 1824-98, Departementschef">

<b>Schultze, Theodor,</b> 1824-98, Departementschef, Søn af 
Apotheker i Oldenburg i Holsten Johann Andreas S. (f. 20. Jan. 1779
d. 24. Febr. 1865) og Philippine f. Kregel (f. 8. Okt. 1784 d. 14.
Marts 1862), var født 24. Juni 1824 i Oldenburg, tog 1847 juridisk
Examen i Kiel, blev 1848 Avskultant ved Overretten i Slesvig,
1849 Amtssekretær i Neumünster, 1853 Kancellist i det holstenske
Ministerium, 1855 Kontorchef, 1856 Departementschef, 1857
Etatsraad. Fra 1859-60 var han konstitueret som Aktuar i Pløen og
Ahrensbøk Amter, 1861 kongl. Kommissarius i den holstenske
Stænderforsamling, og 1862 blev han Departementschef i den
holstenske Regering i Pløen. Fra dette Embede tog han 1864 sin
Afsked efter at være løst fra sin Ed til Kongen og tog nu
Tjeneste som Gehejmehofraad hos Storhertugen af Oldenborg. For denne
udarbejdede han i Forening med Professor Pernice et Skrift om
Storhertugens Arveret til Slesvig og Holsten, hvilket havde til Følge,
at Preussen betalte Storhertugen 1 Mill. Thl. som Affindelsessum.
1866 traadte S. i preussisk Tjeneste som Regeringsraad i Kiel og
forflyttedes 1868 til Potsdam, blev her 1881 Overpræsidialraad og
tog 1888 sin Afsked; 1874 afslog han en Opfordring af Bismarck 
til at indtræde i det preussiske Ministerium. -- S., som var gaaet
over til Buddhism'en, døde ugift 6. April 1898 i Potsdam.

A. Pfungst, Ein deutscher Buddhist (Stuttg. 1899).
Alberti, Schlesw.-Holst.-Lauenb. Schriftsteller-Lex.

<i>H. R. Hiort-Lorenzen.</i>

</chapter><chapter name="Schumacher, Albert, d. 1696, s. Gyldensparre (VI, 361).">

<b>Schumacher, Albert,</b> d. 1696, s. Gyldensparre (VI, 361).

</chapter><chapter name="Schumacher, Andreas,</b> 1726-90, Diplomat">

<b>Schumacher, Andreas,</b> 1726-90, Diplomat, Kabinetssekretær, 
Amtmand, var født i Kjøbenhavn 26. Avg. 1726 og Søn af
Poul Gerhard S., der var Bogholder ved et Assuranceselskab i
Kjøbenhavn. Faderen, der selv havde litterære Interesser, har
aabenbart skaffet Sønnen en god Opdragelse og Uddannelse, og
Sans for Litteratur traadte da ogsaa frem hos S. i hans unge
Dage. Rigtignok var han alt andet end heldig, da han 1757
udgav nogle Aktstykker om den utrolig urenlige Tilstand, der ved
en Politiundersøgelse 1711 skulde være fundet i Snøde Præstegaard
paa Langeland, thi efter kongelig Befaling blev hans lille Skrift
formedelst «dets Usandfærdighed og Familiens Fornærmelse»
kasseret. Derimod indlagde han sig Fortjeneste ved at udgive en
Samling «Gelehrter Männer Briefe an die Könige in Dannemark
von 1552-1663» (3 Bind, 1758-59). Imidlertid var han (1757)
bleven Sekretær i tyske Kancelli og havde her vundet J. H. E.
Bernstorffs Tillid og Velvilje, saaledes at denne sendte ham som
Legationssekretær til St. Petersborg. Det var A. S. Osten (XII,
450), der den Gang var Statsafsending i Rusland, og som han
altsaa kom til at samvirke med. Men dette Samarbejde maatte i
Længden blive vanskeligt, thi da Bernstorff, sikkert uden
tilstrækkelig Grund, fattede Mistillid til Osten netop paa et Tidspunkt, da
der førtes en vigtig Underhandling med Rusland, og han havde
ulige mere Tillid til S., førte han en Brevvexling med denne bag
Ostens Ryg (1763-64), og det var denne Brevvexling, der fik mest
at sige med Hensyn til Afslutningen af Forbundet af 11. Marts
1765 med Rusland. Men Forholdet imellem S. og Osten, der kom
under Vejr med denne Brevvexling, blev naturligvis ødelagt derved
og var yderst ubehageligt for S.

Med denne Sendelse var S.s Virksomhed som Diplomat forbi.
Han blev efter at have virket ved denne Underhandling, og det
med Dygtighed, kaldt tilbage efter eget Ønske i Foraaret 1765;
Etatsraadstitelen, der netop nu blev ham til Del, skulde sikkert
være et Vidnesbyrd om Regeringens Anerkjendelse. Efter sin 
Tilbagekomst til Kjøbenhavn stod han i Begyndelsen til Raadighed,
men blev dog brugt som Regeringens Agent under de første
Forhandlinger med Saldern, da denne i Efteraaret 1766 kom til
Kjøbenhavn. Ikke længe efter blev han, da Reverdil maatte forlade
Landet, dennes Efterfølger som Kabinetssekretær hos Kongen (21.
Nov. 1767), og han beklædte denne ret vanskelige og tit pinlige
Stilling indtil Begyndelsen af 1771. I denne Tid var han bl. a.
med Kongen paa hans Udenlandsrejse, ved hvilken Lejlighed han
blev Æresdoktor i Cambridge. Konferensraad blev han 1769. Faa
Dage efter at han var bleven ansat som Kabinetssekretær, blev
han gjort til Medlem af den den Gang nylig oprettede
Landvæsenskommission, og der fra gik han 1768 over i
General-Landvæsenskollegiet. Han hørte til dem, der ønskede Hoveriet
indskrænket og bestemt og Tienden afløst; videregaaende Reformer
gøs han endnu tilbage for; men naar man ser, at han blev sat
ind i den temmelig radikale Landvæsenskommission af 1770, maa
han antages efterhaanden mere at være bleven Fremskridtsmand
paa dette Omraade. Da Struensee i Foraaret 1771 lod Kancelliet
omorganisere, blev S. Deputeret i dette Kollegium, og fra 1. Maj
at regne fik han Ledelsen af 2. Departement i dette Kollegium,
d. v. s. de Sager, der vedrørte Jylland, Laaland-Falster og
Langeland.

Skjønt S., hvad hans personlige Forhold ligefrem nødte ham
til, lod sig bruge i vigtige Embeder i Struenseetiden, havde han
bevaret sin Forbindelse med sin gamle Chef, den ældre Bernstorff,
der fra sin Side fastholdt Velvilje imod ham og i sine Breve
kalder ham «vor kjære S.». Da Struensee blev styrtet, havde de
nye Magthavere den Tillid til S., at de atter ansatte ham som
Kabinetssekretær hos Kongen; men hans Virksomhed som saadan
og som Kancellideputeret var dog nu kun af stakket Varighed.
Han blev allerede fjærnet 18. Jan. 1773 i, hvad man kan kalde
en hæderlig Forvisning, nemlig til at være Amtmand i Segeberg.
Hvad Grunden var hertil, er ikke opklaret. Man kan dog se, at
medens den ældre Bernstorff havde været venligsindet imod ham,,
var dennes Brodersøn A. P. Bernstorff, hvis Stjærne fra Slutningen
af 1772 var i stærk Opgang, ham ingenlunde gunstig; han saa
hans Bortfjærnelse med Glæde, bl. a. fordi han, der var stram
Aristokrat, var bange for, at S. ved sin Stilling skulde give Støtte
for borgerlige Mænds Avancement. S. døde 2. Jan. 1790. Ridder 
af Danebrog blev han 1783. -- Han var gift med Sophie Hedevig
Rebecca f. Weddi (f.  1752 i Oldenborg, d. 1822).

<i>E. Holm.</i>

</chapter><chapter name="chumacher, Andreas Anton Frederik, 1782-1823, Officer">

<b>Schumacher, Andreas Anton Frederik,</b> 1782-1823, Officer,
blev født 22. Febr. 1782 i Segeberg og var Søn af ovfr. nævnte
Amtmand Andr. S. Fia Frikorporal blev S. 1803 Fændrik i
oldenborgske Infanteriregiment og 1804 Sekondlieutenant, men s. A.
overgik han til Ingeniørkorpset. 1809 blev S. Premierlieutenant og
Adjoint i Generalstaben, 1812 Kapitajn og Divisionsadjudant. Under
sin Tjeneste i Kongens «Hovedkvarter» syslede han med
Skytskonstruktioner. Nye Modeller af Orgelskyts dukkede den Gang
kun frem med Mellemrum, saaledes da S. 1807 foreslog sine
«Raketter», hvor den bevægende Kraft blev leveret af selve
Projektilet, og som, anbragte i et Orgelstel, i kort Tid kunde præstere
et betydeligt Skudantal. Frederik VI interesserede sig for denne
Opfindelse, oprettede en Raketfabrik under S. (1812) og senere et
Raketkorps med S. som Chef (1816), men baade Skytset og
Korpset forsvandt uden Anvendelse under alvorlige Forhold. S. skal
ogsaa have konstrueret et Skyts, der lignede Espingolerne, som
bleve anvendte i de 2 slesvigske Krige, men næppe havde mere
end moralsk Virkning. S., som 1814 var bleven Kammerjunker,
døde allerede 3. Jan. 1823 i Kjøbenhavn. Han havde ægtet
Elisabeth Cathrine Svendsen (f. 12. Marts 1781 d. 13. Okt. 1838),
Datter af Inspektør ved Klasselotteriet Pet. Nic. S. og Maria f.
Poulson. Efter dette Ægteskabs Opløsning giftede S. sig 1817
med Karen Marie Tscherning (f. 18. Sept. 1794 d. 2. Okt. 1858),
Datter af Oberst Eilert Pet. T. (d. 1832).

Tychsen, Fortifikations-Etaterne og Ingenieurkorpset 1684-1893 S. 55 f.
Milit. Tidsskr. 1900.

<i>Lesser.</i>

</chapter><chapter name="Schumacher, Andreas Christian, 1793-1874, Overtoldinspektør">

<b>Schumacher, Andreas Christian,</b> 1793-1874, Overtoldinspektør, 
var en Søn af Administrator ved den kongl. danske Manufakturhandel 
Christian Frederik S. (døbt 15. Maj 1759 d. 5. Okt. 1803)
og Signe Bolette f. Wandel (døbt 11. Febr. 1767 d. 7. Juni 1844).
Han fødtes 28. Juni 1793 i Helsingør, blev 1812 privat dimitteret
til Universitetet og tog det følgende Aar filologisk-filosofisk Examen.
Allerede 1811 var han bleven ansat som Kopist ved Fabrikdirektionen 
under Kommercekollegiet, og 1823 udnævntes han til Fuldmægtig 
i det kjøbenhavnske Told- og Konsumtionskontor, hvor han
1838 konstitueredes og 1841 fik fast Ansættelse som Chef. Det 
følgende Aar beskikkedes han til Told- og Konsumtionsinspektør i
Aarhus, 1844 blev han fungerende Overkontrollør for Østifterne,
1847 udnævntes han til Toldinspektør i Kjøbenhavn, forfremmedes
1848 til Overtoldinspektør sammesteds og forblev nu i dette
Embede, som han røgtede med anerkjendt og paa forskjellig Maade
paaskjønnef Dygtighed til sin Død, 3. Juli 1874, i Kjøbenhavn.
1847 var nan tillige bleven Medlem af Karantænekommissionen for
Kjøbenhavn, og 1859 blev han Formand for den angaaende
Karantænelovgivningen nedsatte Kommission. 1835 havde han faaet Titel
af Kammerassessor, 1841 af Kammerraad, 1842 af Justitsraad, 1848
af Etatsraad, og 1861 tildeltes der ham Danebrogsordenens
Kommandørkors. -- Han blev 1820 gift med Sophie Kirstine Weilbach
(f. paa Christianshavn 7. Dec. 1798, d. 20. Juli 1853), en Datter af
Sejl- og Kompasmager Johan Philip W. og Marie Kirstine f. Borgen.

Erslew, Forf. Lex.

<i>G. Kringelbach.</i>

</chapter><chapter name="Schumacher, Christian Andreas, 1810-54, Officer">

<b>Schumacher, Christian Andreas,</b> 1810-54, Officer, fødtes
6. Sept. 1810 i Tjørnelund paa Sjælland som Søn af ovennævnte
Kapitajn Andr. Ant. Fred. S. Efter Faderens Død tog hans
Farbroder nedennævnte Professor Heinr. Chr. S. sig af ham og
satte ham i Pension hos Mekaniker og Astronom Repsold i
Hamborg, hvor han blev 3 Aar indtil sin Konfirmation og fik Interesse
for Naturvidenskaberne. 1829 tog han Officersexamen paa
Landkadetakademiet, 1831 blev han Sekondlieutenant ved det slesvigske
Kyrasserregiment, 1833-38 assisterede han som Officer sin
Farbroder ved Gradmaalingen, 1839 sendtes han til Tyskland for at
studere Jærnbanevæsen og Naturvidenskaber, 1842 blev han efter 
Ansøgning sat paa Vartpenge. Efter i Jærnbaneanliggender at
være kommen til St. Petersborg arbejdede han 1844-45 paa
Observatoriet i Pulkova, hvor han bl. a. anstillede Undersøgelser over
Thermometre og Isens Varmeledningsevne. Efter sin Hjemkomst
1845 fik han af Videnskabernes Selskab Understøttelse til at
fortsætte disse Undersøgelser, hvis Resultater fremkom i Selskabets
Oversigter. Han havde for øvrigt allerede 1842 faaet Selskabets
Sølvmedaille for sit Instrument til at maale Hurtigheden af
tonende Strænges Svingninger. 1848 meldte han sig til Tjeneste
og deltog i Treaarskrigen. 1849 fik han Ritmesters Karakter. 1851
blev han ansat som Skovrider i Aabenraa Skovdistrikt; men
allerede 1853 blev han paa Grund af Svagelighed sat paa Pension og
døde i Kolding 4. Avg. 1854. Han var gift med Louise Maria

f. Jørgensen. Foruden de mere videnskabelige Arbejder har S.
skrevet en Mængde populære Artikler, f. Ex. i det 1848
paabegyndte «Nordlyset», hvis Redaktør han i Begyndelsen var. Han
holdt ofte populære Foredrag og Rækker af Saadanne; derved
fremkom hans «De vigtigste af Astronomiens Hovedlærdomme»
(1844). De 3 første Bind af Humboldts «Kosmos» har han
oversat paa Dansk (1847-53).

Erslew, Forf. Lex.

<i>C. F. Pechüle.</i>

</chapter><chapter name="Schumacher, Georg Friedrich, 1771-1852, Skolemand">

<b>Schumacher, Georg Friedrich,</b> 1771-1852, Skolemand, 
var en Søn af Kjøbmand Georg Bernhard S. og Johanna Henriette f.
Gensicke. Han blev født i Altona 19. Dec. 1771. Kun 3 Aar
gammel mistede han sin Fader og voxede nu op i et paa Grund
af yderlig Fattigdom og Moderens tunge Sind glædeløst Hjem.
Ved en Morbroders Hjælp kom han dog i sit 12. Aar i Altona
Latinskole, hvorfra han 1791 blev dimitteret til Kiels Universitet.
Allerede som Barn havde han undervist, først sine yngre Søskende,
derefter Skolekammerater, og ogsaa i Studenteraarene gav han
Undervisning og kom saaledes tidlig ind paa det, der skulde blive
hans Livsgjerning. Da der imidlertid ikke paa den Tid gaves
nogen egentlig Uddannelse for vordende Lærere ved Universitetet,
studerede han Theologi. 1795 afsluttede han sine Universitetsstudier 
og blev Aaret efter Rektor ved Borgerskolen i Wilster. Han
vilde dog hellere til en lærd Skole og modtog derfor det ham
tilbudte Konrektorat i Husum 1798. 4 Aar efter blev han Konrektor
ved Domskolen i Slesvig og endelig 1820 Rektor ved samme Skole.
Men allerede længe i Forvejen havde han som Konrektor været
Skolens bærende Kraft, da Rektoren, H. Esmarch (IV, 595), paa
Grund af Alderdomssvaghed manglede al Avtoritet over for
Disciplene. 1835 trak S. sig tilbage fra Skolegjerningen, til Dels fordi
hans Syn var i høj Grad svækket, men holdt efter den Tid i et
Par Vintre historiske Forelæsninger for en talrig Kreds af Mænd
og Kvinder. 1824 havde han faaet Professortitelen. Han døde 2.
April 1852. -- 1796 ægtede han sin Kusine Hanne Bong (f. 1772
d. 1826).

S. var en livlig Mand med gode Kundskaber og selskabelige
Talenter; derfor var han søgt baade som Privatlærer, især i Fransk,
og som Selskabsmand. Det er maaske Grunden til, at hans
Forfattervirksomhed indtil hans Alderdom indskrænker sig til en Række
Smaaafhandlinger i Skoleprogrammerne, som oftest af pædagogisk 
Indhold (næsten alle paa Tysk). Men da skrev han med
ungdommeligt Liv en højst interessant Bog: «Genrebilder aus dem
Leben eines siebenzigjährigen Schulmannes ernsten u.
humoristischen Inhalts» (1841). I denne Bog opruller han en Mængde
Billeder af Livet paa den Tid, ingenlunde af Skole- og
Universitetslivet alene, og giver ypperlige Bidrag til Tidsaandens Historie.

G. F. Schumacher, Genrebilder etc. 
Vor Ungdom 1897, S. 418 ff.
Lübker u. Schröder, Schlesw.-Holst.-Lauenb. Schriftsteller-Lex. 
Alberti, Schlesw.-Holst.-Lauenb. Schriftsteller-Lex.                                        

<i>A. K. Hasselager.</i>

</chapter><chapter name="Schumacher, Gustav Heinrich Ludwig, 1802-63, Præst">

<b>Schumacher, Gustav Heinrich Ludwig,</b> 1802-63, Præst,
var en Søn af ovfr. nævnte Rektor Georg Fried. S. og fødtes i
Husum 20. Jan. 1802. Efter at have gjennemgaaet Domskolen i
Slesvig og studeret ved Universiteterne i Halle og Kiel tog han
theologisk Embedsexamen paa Gottorp 1827 og ansattes 1829 som
Rektor ved Byskolen i Itzeho. 1838 kaldedes han til Hovedpræst
i Tønning, sluttede sig 1848 til den slesvig-holstenske Side og
deltog 1849-50 i Protesterne mod Bestyrelseskommissionen. Ligesom
de fleste slesvigske Præster nægtede han at bekjendtgjøre
Regeringens Anordninger, at fremsige den lovbefalede Bøn for Kongen
osv.; men S. fastholdt dette Standpunkt ogsaa efter Slaget ved
Isted, i flere Maaneder besteg han ikke Prædikestolen alene for
at undgaa Kongebønnen, men alligevel indsendte han samtidig
Forsikringer om Loyalitet og Troskab til den danske Regering. I
Nov. 1850 afskedigede Tillisch ham, og da Stemningen var meget
urolig i Tønning, anviste Generalkommandoen ham først Odense,
senere Flensborg som tvungent Opholdssted, og i disse Byer
tilbragte han noget over et halvt Aar under et for øvrigt mere end
mildt Polititilsyn. Samtidig gjorde han alt for atter at blive taget
til Naade. Han hjemsøgte Kongen, Tillisch, Ministeriet og
Regenburg med de mest angergivne Andragender om Gjenindsættelse i
Embede, men, sit gamle Dobbeltspil tro, modtog han ogsaa
Understøttelse fra den holstenske Hjælpekomité i Kiel og søgte gjennem
den at opnaa Ansættelse i Tyskland. I Avg. 1851 forlod han
frivillig Hertugdømmerne, kaldedes s. A. til Hjælpepræst i en
rhin-preussisk Landsby og forfremmedes 1854 til Sognepræst i Geisweiler
ved Saarbrück. Han havde tidligere forfattet nogle Ungdomsdigte
og en Roman, og da han 1860 opgav præstelig Virksomhed,
sammenskrev han «Leiden u. Erquickungen eines aus seiner Heimath
vertriebenen Schleswigschen Geistlichen» (Barmen 1861; 2. Opl.
s. A.), et halvvejs opdigtet Skandskrift, et af de usandfærdigste 
og mest skamløse Angreb paa Danmark, som Datidens slesvig-holstenske 
Litteratur kan opvise, og da han blev imødegaaet fra
dansk Side, udsendte han «Der gerechtfertigte Schleswig-Holsteinismus» 
(Barmen 1862). -- Han døde i Barmen i Jan. 1863.

Lübker u. Schröder, Schlesw.-Holst.-Lauenb. Schriftsteller-Lex. 
Alberti, Schlesw.-Holst.-Lauenb. Schriftsteller-Lex. 
Anti-Schumacher; neue actenmässige Beitrage zur Gesch. der Leiden des G. S. 
  (2. Aufl., Berlin 1862).

<i>P. Lauridsen.</i>

</chapter><chapter name="Schumacher, Heinrich Christian, 1780-1850, Astronom">

<b>Schumacher, Heinrich Christian,</b> 1780-1850, Astronom,
fødtes 3. Sept. 1780 i Bramstedt i Holsten som Søn af ovennævnte 
Amtmand Andr. S. Efter Faderens Død 1790 flyttede Moderen til
Altona, hvis Gymnasium S. besøgte. 1799-1804 studerede han
Jura, mest i Kiel, noget dog ogsaa i Gøttingen, ved hvis
Universitet han 1806 blev Dr. jur. in absentia. 1804 kom han som
Huslærer til Lifland og blev 1805 juridisk Docent i Dorpat. Her kom
han i Forbindelse med Professor J. W. A. Pfafl, der øgede den
Lyst til Astronomi og Mathematik, han allerede som Dreng havde
faaet gjennem den ved sin Topografi over Slesvig og Holsten
bekjendte Pastor Dørfel og gjennem Rektoren ved Gymnasiet i
Altona, Struve, der var Fader til den senere saa berømte Astronom
F. G. W. S. 1807 tog han til Kjøbenhavn, hvor han havde faaet
Udsigt til en Ansættelse i Rentekammeret. I den ved Bombardementet 
fremkaldte Forvirring blev der dog ikke noget heraf. Men
snart efter fik han et Rejsestipendium til videre Uddannelse i
Astronomi og tog 1808 til Gøttingen, hvor han nød Vejledning af
Gauss og sluttede Venskab med denne. 1809 vendte han tilbage
til Altona og gav sig til at være Lærer i Hamborg, paa hvis
Observatorium han tillige begyndte at virke. De Bestræbelser,
han gjorde for at faa Ansættelse i Danmark, syntes først ikke at
skulle føre til noget, og han havde allerede lagt Planer om at
søge andensteds hen, da han pludselig 1810 modtog Udnævnelse
til extraordinær Professor i Kjøbenhavn. Han vilde imidlertid
nødig til Observatoriet i Kjøbenhavn, da Forholdet mellem Th.
Bugge (III, 243) og ham var alt andet end godt, og ansøgte
derfor om og fik Tilladelse til foreløbig at fortsætte sin Virksomhed
ved Observatoriet i Hamborg. 1813 blev han Direktør for Observatoriet 
i Mannheim, hvilken Plads han fik Tilladelse til at tage
imod paa den Betingelse, at han skulde komme hjem, naar han
kaldtes. Dette skete allerede 2 Aar derefter, i det han efter
Bugges Død 1815 blev kaldet til ordinær Professor i Astronomi ved 
Kjøbenhavns Universitet. Faa Hjemvejen kom han over Wien, 
hvor han forestillede sig for Frederik VI. 1816 blev ogsaa den
danske Gradmaaling overdraget ham. Han fik i den Anledning
Frederik VI til at oprette et Observatorium i Altona, og dette
blev snart og indtil hans Død hans stadige Opholdssted, i et han
allerede 1821 fuldstændig fritoges for sine Professorpligter, uden dog
derfor at opgive Professoratet.

Paa Observatoriet i Altona udfoldede S. nu en meget stor
Virksomhed, og han forstod at gjøre det til en Slags Centrum for
den astronomiske Verden. Berømtheder som Gauss, Olbers, Bessel
og Struve kom til ham for at overvære de geodætiske Operationer.
Alle vilde se den i sin Slags enestaaende rige Samling af
Apparater, Instrumenter og Modeller til Saadanne, han tilvejebragte,
rigelig støttet, som han var, af den danske Regering. Han udgav
alle Haande astronomiske Efemerider og Tabeller, der bleve
Astronomerne til stor Nytte, og 1821 grundlagde han med særlig
Understøttelse af Frederik VI Tidsskriftet «Astronomische Nachrichten»,
som han redigerede indtil sin Død, og som snart blev Centralorgan 
for hele den astronomiske Verden, hvad det endnu den Dag
i Dag er.

Den danske Gradmaaling fremmedes med stor Kraft i Aarene
1817-21 fra Elben og op til Als, og 1820-21 udmaaltes dens
sydlige Basis ved Braack i Holsten med et ejendommeligt, dertil
konstrueret Apparat. Men derpaa gik Arbejdet gradvis næsten i
Staa, i det S.s Opmærksomhed synes at være bleven mere optagen
af den geografiske Landmaaling i Holsten, der i 1820 var bleven
ham overdragen af Videnskabernes Selskab. Først 1837 toges der
atter ordentlig fat paa den egentlige Gradmaaling, i det dens
Budget dog samtidig blev noget nedsat. 1819 gjorde S. en
videnskabelig Rejse til Frankrig og England, 1824 foretog han i
Forbindelse med det engelske Board of longitudes en betydningsfuld
Kronometerexpedition til Bestemmelse af Længdeforskjellen mellem
Greenwich og Altona, 1826 tog han til München i Anledning af et
der bestilt Instrument, 1830 udmaalte han Sekundpendulets Længde
paa Slottet Güldenstein i Holsten i Anledning af projekterede
Ændringer i dansk Maal og Vægt, 1840 besøgte han det store,
nyoprettede Observatorium i Pulkova, 1842 iagttog han den totale
Solformørkelse i Wien.

Oprøret 1848 bedrøvede S. dybt, og Treaarskrigen medførte
naturligvis stor Forstyrrelse i hans Forhold. Fra Udlandet indkom 
der til den danske Regering Petitioner om at yde ham og hans
Virksomhed Beskyttelse; Petitionerne viste, hvor anset han var,
men vare for øvrigt overflødige. Dog kunde den danske Regering
naturligvis ikke tage sig af Observatoriet i Altona, saa længe dens
Forbindelse med det var afbrudt, og Oprørsregeringen udbetalte
heller intet til det. S. havde imidlertid allerede fra Dreng af været
noget svagelig. De gode og lykkelige Forhold, under hvilke han
hidtil havde levet, havde holdt ham ret godt oppe. Gjenvordighederne, 
der nu indfandt sig i hans Alderdom, bidroge til at kaste
ham paa Sygelejet, og 28. Dec. 1850 døde han i Altona.

S. har udgivet mange Aars- og andre Tabeller. Hans «Sammlung 
von Hülfstafeln» (I-II, Kbh. 1822-25) blev Astronomerne
til stor Nytte og benyttes endnu i nyere og forøgede Udgaver.
Til stor Nytte vare ogsaa hans «Astronomische Hülfstafeln» for
hvert af Aarene 1820-29, der udkom i Kjøbenhavn, og hvis
Principper saa bleve optagne af «Berliner Astronomisches Jahrbuch».
I mange Aar udgav han navtiske Tabeller; de udkom i Kjøbenhavn, 
dels paa Dansk, dels paa Engelsk, og forbleve ikke uden
Indflydelse paa den engelske «Nautical almanac». For Aarene
1836-41 og 1843-44 udgav han i Stuttgart og Tübingen en (astronomisk) 
«Jahrbuch», der var beregnet paa et større Publikum. Han
har ogsaa beregnet Almanakken for 1817-22. Som særskilte
Skrifter af ham kunne nævnes «De latitudine speculæ Manhemiensis»,
der udkom 1816 som Program til Universitetets Reformationsfest,
«De latitudine speculæ Hauniensis» (Altona 1827), der udkom som
Festskrift i Anledning af Statsminister Mallings 50 Aars Jubilæum,
«Observationes cometæ anni 1585 Uraniburgi habitæ a Tychone
Brahe» (Alt. 1845). Han nar ogsaa oversat Carnots «Géometrie
de position» paa Tysk (2 Bd., Alt. 1807-10). Nogle Artikler af
ham findes i v. Zachs «Monatl. Correspondenz» og andensteds.
Men siden han, som nævnt, i 1821 havde grundlagt «Astronomische
Nachrichten», skrev han mest deri. I de 30 første Bind, der vare
udkomne ved hans Død (Alt. 1823-50), findes en Mængde
Artikler af ham om de forskjelligste Gjenstande. Han paabegyndte
ogsaa Udgivelsen af «Astronomische Abhandlungen», der skulde
udkomme jævnsides med «Astron. Nachrichten» og indeholde større
Afhandlinger, men det oplevede kun 3 Aargange (Alt. 1823-25).
Den danske Gradmaaling fik S. aldrig udgivet noget samlet om;
Resultatet af hans herhen hørende Arbejder fremkom først længe
efter hans Død (s. I, 258). 

Naar S. kom til at indtage en Slags Centralstilling i den
astronomiske Verden, laa det for en Del i hans store Evne til at
virke samlende, i hans aabne Blik for, hvad dertil behøvedes, og
i den Rundhaandethed, med hvilken den danske Konge og Regering 
trods Landets daarlige Finanser støttede ham, en Rundhaandethed, 
der vakte levende Paaskjønnelse i Udlandet. S. besad megen
Skjønsomhed og satte sig let ind i Themaerne, dels ved sine egne
Kundskaber, dels ved sin Intimitet med fremragende Videnskabsmænd 
og Mekanikere. Blandt disse sidste kan nævnes Repsold i
Hamborg, blandt de første Bessel og Gauss. Hans Brevvexling
med Gauss blev efter hans Død offentliggjort af hans senere
Efterfølger i  Altona C. A. F. Peters i 6 Bind (Alt. 1860-65). Medens
paa den ene Side S. ofte tyede til Gauss for at faa Oplysninger
om forskjellige Problemer, hentede Gauss paa den anden Side hos
S. Erfaring for den hannoveranske Gradmaaling, der fremkaldtes
ved den danske som Fortsættelse af denne. Ogsaa Bessel benyttede 
ved den preussiske Gradmaaling det af S. til Maaling af horisontale 
Vinkler angivne Apparat. S. havde et fint Væsen, forstod
at gjøre sig og sin Virksomhed gjældende og øvede stor personlig
Indflydelse. Frederik VI og Christian VIII underholdt sig gjærne
med ham, naar han, som han plejede i alt Fald én Gang om
Aaret, kom til Kjøbenhavn og forestillede sig. I Altona førte han
et gjæstfrit Hus, og de mange Astronomer, der alle Vegne fra kom
for at gjøre sig bekjendt med hans Indretninger, fik som oftest
ogsaa Husly hos ham. Han var meget søgt som Raadgiver, og
de unge Videnskabsmænd, han fandt noget ved, tog han sig varmt
af; blandt dem kan nævnes P. A. Hansen (VII, 40). S. var ogsaa
vel bevandret i Klassikerne og i de moderne Hovedsprog og deres
Litteratur. Skakspillet var han en stor Ynder af. Han var siden
1815  Medlem af det danske Videnskabernes  Selskab og blev
efterhaanden ogsaa Medlem af en Mængde andre lærde Selskaber. 1828
blev han Etatsraad, 1840 Konferensraad, 1836 Kommandør af
Danebrog, 1847 Storkors. -- Før sin Afrejse til Mannheim 1813 havde
han ægtet Christina Magdalena v. Schoon (f. 1789), Datter af
Senator J. G. E. v. S. i Altona; med hende havde han flere Sønner
og Døtre; hun døde 1856 i Altona.

Astron. Nachrichten XXXVI, 393 ff.
Erslew, Forf. Lex.

<i>C. F. Pechüle.</i>

</chapter><chapter name="Schumacher, Heinrich Christian Friedrich, 1757-1830, Anatom, Kirurg, Botaniker">

<b>Schumacher, Heinrich Christian Friedrich,</b> 1757-1830, 
Anatom, Kirurg, Botaniker. Han fødtes 15. Nov. 1757 i 
Glückstadt, hvor hans Fader, Joachim Christian S., var Underofficer ved
det derværende slesvigske Infanteriregiment; hans Moder var
Caroline Magdalene f. Loften. Trods de meget smaa Kaar søgte
Forældrene at give den opvakte Søn en god Opdragelse, og da
Familien var bleven forflyttet til Rensborg, blev han sat i den højere
Skole der. Efter sin Konfirmation kom han i Lære hos
Regimentskirurg Mehl, en dygtig og kundskabsrig Mand, der gav sin
videbegjærlige Lærling solid Undervisning i Lægevidenskabens
Discipliner og tillige tog ham med paa botaniske Exkursioner,
hvorved hans Sans og Interesse særlig vaktes for Naturforskning.
Ogsaa vedblev han efter at have forladt Skolen at tage privat
Undervisning i Latin hos dens Rektor. Allerede 1773 havde den
unge S. ved sin ihærdige Flid og sit udmærkede Nemme bragt
det saa vidt, at han kunde erholde Ansættelse som Kompagnikirurg
i Rensborg under sin Læremester Mehl, ved den samme Bataillon,
hvorved hans Fader stod.

Men hans Hu stod bestandig til videre videnskabelig Belæring, 
til en Gang at kunne komme til Videnskabens store Centrum
Kjøbenhavn, og i 1777 fik han sit brændende Ønske opfyldt. Med
8 Maaneders Orlov og med et 6 Maaneders Forskud af den i
øvrigt meget ringe Gage som Subsistensmiddel kom han til
Hovedstaden, hvor han lod sig indskrive som Elev ved det kirurgiske
Amfitheater og med største Iver dyrkede Studiet saa vel hos
Lærerne her som ved Universitetet; efter 1/2 Aars Forløb var han saa
vidt, at han kunde absolvere det foreløbige Tentamen ved Theatret.
1778 vendte han tilbage til sin beskedne Post i Rensborg, ganske
vist udhungret -- thi under en stor Del af Opholdet i Kjøbenhavn
havde han maattet leve af Brød og Vand --, men uden at hans
kraftige Konstitution havde lidt noget Knæk, og han var bleven
beriget med mange nye Kundskaber. Særlig havde han kastet
sig over Anatomien; Professor Rottbøll havde faaet Øje for hans
Evner og Færdigheder, hans Fingernemhed og store Tegnetalent,
og under Opholdet benyttet ham som Præparator, og endnu i 1778
blev han af denne Lærer kaldt til Kjøbenhavn og ansat som
Prosektor ved Universitetet.

Dermed var han kommen ind paa det, han higede efter, en
mere videnskabelig Bane, og alt blev nu lyst for ham. Rottbøll
tog sig faderlig af ham og anbragte ham en Tid hos sig i sit
eget Hus; han arbejdede med den største Energi og kunde
allerede det følgende Aar afslutte sin Examen ved Amfitheatret. Snart 
vandt han Ry som en udmærket Privatlærer i Anatomi og viste
sin videnskabelige Evne ved anatomiske Meddelelser i Todes
Disputereselskab; men sin fra Drengeaarene kjære Botanik, der ogsaa
var Rottbølls Yndlingsfag, forsømte han heller ikke, og af
indgribende Betydning blev det her for ham, at han snart kom i nær
Forbindelse med M. Vahl, der var vendt tilbage fra sit lange
Studieophold hos Linné og som en fuldt rustet Videnskabsmand
havde overtaget Lektoratet ved den nye botaniske Have. Rottbøll
blev i disse Aar sygelig og efterhaanden mindre egnet som Lærer
(XIV, 381), og S. knyttede sig bestandig nærmere til den nye
opgaaende Stjærne, der ikke alene gav ham den ypperste Vejledning
i alle de naturhistoriske Discipliner, men snart blev hans trofaste
og inderlige Ven. Ogsaa med sin jævnaldrende G. Wad sluttede
han ved denne Tid et varigt Venskab.

For efter Vahls Forbillede at kunne foretage naturhistoriske
Forskninger i fremmede Lande lod han sig 1784 engagere som
Overskibslæge paa Linjeskibet «Oldenborg», men dettes Fartplan
blev i sidste Øjeblik forandret, og han kom ikke længere end til
en Tur i Østersøen. Han maatte da foreløbig opgive sine større
Planer, blev Reservekirurg (Pensionær) ved Amfitheatret og
samtidig ved Frederiks Hospital, 1786 end videre Adjunkt ved det
nyoprettede kirurgiske Akademi, ved hvilket han s. A. underkastede
sig Examen. Rejseplanerne kunde han dog ikke komme bort fra,
det gjaldt kun om at erholde den fornødne Understøttelse. Og
da han strax efter den kirurgiske Examen med Hæder havde
bestaaet den for Kirurger forordnede medicinske Prøve for
Fakultetet, erholdt han det netop oprettede Cappelske Stipendium og
drog endnu i 1786 afsted paa en saarig Studierejse, hvor han med
Hovedophold i Paris og London og med sædvanlig Iver uddannede 
sig videre i de til Lægevidenskaben hørende theoretiske og
praktiske Discipliner ligesom i Naturvidenskaberne overhovedet, og
overalt havde han det Held at kunne nyde godt af fremragende
Mænds Belæring og Velvilje. I Kemi, som Stipendiets Fundats
udtrykkelig paabød ham at studere, hørte han de store franske
Forskere Lavoisiers og Fourcroys Forelæsninger, i Botanikken,
fremdeles hans egentlige Yndlingsfag, var Jussieu hans Vejleder. I
London kom han ved den i Botanik kyndige Baron Banks' Bistand
i Forbindelse med Hume og John Hunter, hvis berømte Musæum
han fik Lejlighed til at fordybe sig i.

Hjemkommen 1789 overtog han atter sine Stillinger ved det 
kirurgiske Akademi og blev det følgende Aar end videre udnævnt
til Lektor i Kemi derved. Men ogsaa paa anden Maade fik han
hurtig Brug for sine erhvervede naturvidenskabelige Kundskaber, i
det han, som naturligt ved Venskabsforholdet til Vahl, knyttedes
til det nye Naturhistorieselskab og 1790 ansattes derved som Lærer
i Mineralogi, ligesom han i den følgende Tid til Selskabets Skrifter
leverede flere Bidrag, ikke blot mineralogiske, men ogsaa botaniske
og entomologiske. Særskilt udgav han paa Tysk en Banks tilegnet
Fortegnelse over nordiske Mineralier (1801). Men Beskæftigelsen
med dette specielle Fag, ligesom i øvrigt ogsaa med Kemien,
havde dog nærmest kun en forbigaaende Karakter og afbrødes
ved en stærk og ansvarsfuld Optagethed af praktisk Virksomhed
som Kirurg.

Allerede 1792 opgav han Reservekirurgikatet ved Akademiet
for at modtage Ansættelse som Regimentskirurg ved Artillerikorpset,
og rimeligvis var den herved opnaaede Forbedring i Indtægter
medvirkende til Forandringen, i det han samtidig indgik Ægteskab
med Enken Anne Sophie Muller, f. Willatz (d. 1794). Men snart
kom han ind i en anden og større kirurgisk Virksomhed, i det
han, efter ved Hennings Død 1794 som Akademiets Adjunkt at
være bleven Medexaminator sammen med de ældre Professorer H.
Callisen og Winsløw -- med hvilke han i øvrigt strax fik et
heftigt Sammenstød, da de udelukkede den yngre Kollega fra Votum
deliberatum ved Bestemmelsen af Kandidaternes Hovedkarakter --,
det følgende Aar blev ordentlig Professor ved Akademiet og tillige
(som yngst Professor) efter Winsløw Overkirurg ved Frederiks
Hospital. I denne Stilling gjorde han særdeles god Fyldest i alle
Henseender, baade som behandlende Kirurg og som nidkjær klinisk
Lærer og Vejleder for de studerende; kun bebrejdedes det ham,
at han, der overhovedet ikke havde stor oratorisk Evne, i sine
kliniske Forelæsninger var for kort og abrupt, hvad der i øvrigt
nærmest kun syntes at betinges af hans store Finfølelse over for
de ængstelig lyttende Patienter, i det han for sine ulærde
Tilhørere maatte tale paa Dansk eller Tysk. I høj Grad udmærkede
han sig som Operatør, hvad han fik en ganske særlig Lejlighed
til at vise i de anstrængende Dage, der fulgte med Slaget paa
Reden 1801 og Bombardementet 1807. Hans udmærkede Optræden
ved disse Lejligheder forskaffede ham ogsaa en overordentlig
Anerkjendelse, der bl. a. gav sig Udtryk i betydelige Gratifikationer
fra Regeringen, 1807 maaske ogsaa af særligt Hensyn til, at under 
hans overanstrængende Virken paa Hospitalet ødelagdes af
Bomberne alt, hvad han ejede i det smukke Hjem, han havde grundet
i sit 1804 indgaaede 2. Ægteskab, med Enken Margrethe Søegaard.
Han optraadte nu tillige som kirurgisk Forfatter med belærende
Meddelelser i Skriftet «Medicinisch-chirurgische Bemerkungen, I.
Kopfverletzungen» (1800), ligesom senere i Tidsskriftsartikler i
«Bibl. for Læger».

I al sin kirurgiske og operative Optagethed -- hvortil end
videre 1803 kom Sæde i det nyoprettede Sundhedskollegium og
Vaccinationskommissionen, 1808 i Overdirektionen for 
Feltmedicinalvæsenet -- forsømte han dog paa ingen Maade de andre
Videnskabsfag, han havde helliget sig, eller som han i sin Egenskab af 
Lærer ved Akademiet maatte tage sig af. Kemien og Toxikologien
vedblev han at docere, og desuden foredrog han Anatomi og
Fysiologi samt Materia medica. Ogsaa i det naturhistoriske Selskab
vedblev han at virke ikke blot i Mineralogi, men ogsaa i Botanik,
saa vel under Vahls hyppige Bortrejse som efter hans Død. Og
en særlig Glæde var det stadig for S. at foretage botaniske
Exkursioner med sine ældre og yngre Disciple i Kjøbenhavns Omegn.
Til hans 1801-3 udgivne Værk om dennes Flora kom end videre
den 1808 sammen med Herholdt udgivne Haandbog: «De officinelle 
Lægemidler af Planteriget, som voxe vildt eller kunne dyrkes
i de danske Stater», et Arbejde fremgaaet af patriotiske Motiver
for (særlig under Krigen) at gjøre Danmark uafhængigt af
udenlandsk Import. Anatomien var imidlertid heller ikke i litterær
Henseende Stifbarn, og 1807 udgav han en omfangsrig 1. Del af en
«Lærebog i Anatomien», indeholdende Benlæren, der udmærker
sig ved at medtage Fysiologien i Fremstillingen og tillige ved,
efter det af M. Saxtorph givne Exempel, at gjennemføre en dansk
Terminologi, som i Hovedsagen derefter er bleven staaende. I
vel fortjent Anerkjendelse af hans videnskabelige Fortjenester
optoges han 1808 som Medlem af Videnskabernes Selskab, ligesom
han efterhaanden blev Medlem af mange udenlandske Selskaber.
1811 rykkede han op i Akademiets 2. Professorat, hvormed fulgte
Stillingen som Hof kirurg og Medlem af Frederiks Hospitals Direktion.

Helt vel følte S. sig dog ikke i sin omfattende Virksomhed
ved Akademiet. I sin bestandig nærmere Venskabsforbindelse med
en af sine ældste og kjæreste Elever, Herholdt, førtes han lidt efter
lidt bort fra Akademiets Særinteresser og over til det medicinske
Fakultets modsatte Standpunkt, og desuden var han en langt mere 
uafhængig, selvstændig og af friere Ideer mere gjennemtrængt
Natur end hans Kolleger ved Akademiet. Forskjellen i den hele
Opfattelse kom oftere frem paa ret pinlig Maade; saaledes ses S.
ved en Vakance i Reservekirurgikatet paa Frederiks Hospital 1799
varmt, men forgjæves mod de andre at have støttet den jødiske
Kirurg Henriques' Kandidatur, i det han voterer, at «Hospitalet
vilde være langt bedre tjent med denne end med nogen af de
andre, og burde der i vores Tid ikke finde nogen Fordomme Sted
og mindst, hvad Videnskaben angaar». 2 Aar efter fik han dog
sin Protegés Udnævnelse trumfet igjennem. «Fordomme» mærkede
han vist adskilligt til ved Akademiet, og fri for Kanter var han
ikke selv, det er derfor heller ikke uforklarligt, at han i 1813, da
han efter sin 2. Hustrus Død (1808) havde giftet sig 3. Gang og
denne Gang faaet en betydelig Formue med sin Brud, Cecilie Marie
Elisabeth Schou, f. Bagge, Datter af Brygger Christian B. og Enke
efter Faktor i Frederiksnagor Poul Johan S., ret pludselig tog sin
Afsked fra alle sine Embedsstillinger og trak sig tilbage i landlig
Ensomhed til sit erhvervede smukke Landsted Frydenlund ved
Vedbæk for her i fuldt Otium at kunne dyrke sine videnskabelige
Interesser og Studier.

Dette var dog vist et noget overilet Skridt, og et
uforstyrreligt Elysium fandt han ikke paa Frydenlund. Tvært imod overgik
der ham 1817 en overordentlig pinlig Tort, i det han af sin
snedige Tjenestekarl angaves for den yderst graverende Forbrydelse
at have indfanget Vildt fra Kongens Vildtbane i sin Have og blev
kun fri for egentlig Tiltale mod at betale den i Jagtforordningen
fastsatte kolossale Bøde, hvoraf saa en god Del tilfaldt Angiveren.
Umiddelbart efter denne Kalamitet opgav S. sit kjære Landsted
og flyttede tilbage til Hovedstaden, hvor han etablerede sig som
praktiserende Læge. Samtidig (1817) udgav han som Resultat af
sine Otiumsstudier et anseligt konkyliologisk Værk: «Essai d'un
nouveau systéme des habitations des vers testacés» (med 22 Tavler),
der gjorde ham end mere bekjendt i Udlandet og ved sine skarpe
Iagttagelser har hævdet en ikke ringe systematisk Betydning, om
han end her nok viste sig som den uskolede Avtodidakt, og
Værket, som Gosch bemærker, ved sit Udgangspunkt med Skallerne
som eneste Grundlag for Inddelingen fik et vist Dilettantpræg og
laa under Malakologiens daværende Niveau. Det varede imidlertid
ikke længe, inden han, som havde trofaste og indflydelsesrige
Venner, ogsaa i det medicinske Fakultet og her først og fremmest 
Herholdt, igjen blev hævet frem af sin beskedne og tilbagetrukne
Stilling. Ved Universitetets Reformationsfest 1817 hædredes han
med Æresdiplomet som Doctor medicinæ -- i hvilken Anledning
han forærede Universitetet en ny Rektorpokal til Erstatning for
den gamle, under Bombardementet ødelagte --, 1819 blev han atter
Medlem af Frederiks Hospitals Direktion, og da den unge
anatomiske Lektor Bruun s. A. døde, blev han kaldet til Professor i
Anatomi ved Universitetet (med Rang som Professor ordinarius)
og Inspektør ved det nyoprettede anthropologiske Musæum. Og
for at vise ham al Ære cederede hans Fakultetskolleger Saxtorph
og Herholdt Pladsen for ham (saa at han efter F. L. Bangs Død
1820 stod som Fakultetets Senior), dog ej med Hensyn til
Konsistorium; han selv ønskede ikke at blive Rektor paa Grund af 
sin ringe Færdighed i at tale Latin. 1821 blev han Æresmedlem af
det medicinske Selskab.

Saaledes forundtes der ham en smuk Slutningsakt i hans
indholdsrige Livsdrama. Han kastede sig med fordoblet Iver over
anatomisk Forskning og gav i de følgende Aar hyppig Meddelelser
derom i Videnskabernes Selskab, saaledes om interessante
Undersøgelser af «Abernes Kjærne og dens Forretninger, sammenlignet
med Menneskets og andre Dyrs Kjærne». Sine akademiske Pligter
opfyldte han med Liv og Lyst; vel raadede han nu saa lidt som
tidligere over noget formfuldendt Foredrag, men han udøvede
Tiltrækningskraft ved sine klare Demonstrationer og sit Tegnetalent
og ikke mindre ved sin Interesse for de studerende, som han ofte
tog bort fra det anatomiske Avditorium og førte ud i Marken til
oplivende botaniske Exkursioner. Særlig optaget var han af sit
nye, ved Kjøb af Skjelderups Samlinger grundede anthropologiske
Musæum, som han ivrig stræbte at udvikle til noget betydeligt
efter det Hunterske Forbillede, og Hofraad Meyers store Legat
dertil, der traadte i Kraft 1822, fremmede i høj Grad hans
Bestræbelser. Han udgav 1828 en anselig latinsk Katalog over det,
men paa dette Punkt blev hans lyse videnskabelige Himmel
formørket af en trykkende Sky, i det den unge, fra Udlandet netop
hjemvendte Naturforsker Eschricht i «Maanedsskrift for Litteratur»
(1829) paa nærgaaende og nedsættende Maade kritiserede Skriftet 
og foranledigede S. til en udførlig Antikritik i «Kjøbenhavns
Skilderi».

Musæets hele Ordning var nu vistnok ikke svarende til
Videnskabens daværende Standpunkt -- Tiden var løben ogsaa fra S. --, 
men denne for den fejrede Olding bitre Pille serverede den
polemiske Eschricht dog vist nærmest for at virke afsvalende paa en
noget overstrømmende Virak, som umiddelbart i Forvejen var bleven
S. til Del, i det han paa sin Jubellærerdag (14. Sept. 1828)
hædredes med en pompøs Fest paa Skydebanen, hvor Herholdt i en
panegyrisk latinsk Tale, som strax publiceredes og refereredes i
udenlandske Tidsskrifter, dvælede ved alle hans Fortjenester, men
ganske særlig ved hans Fortjeneste netop af det anthropologiske
Musæum, og hvor selve Kongen -- slaaende Streg over sin dybe
Unaade fra Affæren 1817 -- viste sin Tilslutning ved under Festen
at lade ham modtage Udnævnelse til virkelig Etatsraad. Endnu i
2 Aar derefter virkede han uforstyrret og med samme Friskhed
som tidligere, indtil hans Død indtraf 9. Dec. 1830 efter nogle faa
Dages Lidelser (af Stensmerter). Han efterlod sig forskjellige
naturvidenskabelige Samlinger, først og fremmest i botanisk Retning.

Smith og Bladt, Den danske Lægestand, 4. Udg. 
Erslew, Forf. Lex. 
Lit. Tid. 1831, S. 52 ff. 
Kjøbenhavns Skilderi 1828, Nr. 75 ff. 
Dagen 1830, Nr. 296 f. 
A. v. Schönberg, Zur Biographie des Etatsrathes C. F. S. (1837). 
Allg. Deutsche Biographie XXXIII. 
Ugeskr. f. Læger 3. R. XXII, 414. 
Gosch, Danmarks zoolog. Lit. II, 2, 530 ff.

<i>Jul. Petersen.</i>

-- Ved Siden af sine mange andre Beskæftigelser og litterære 
Arbejder fik H. C. F. Schumacher ogsaa, ved sin utrættelige
Arbejdsomhed, Lejlighed til ret indgaaende at dyrke <i>botaniske</i>
Studier. M. Vahl satte megen Pris paa ham og har haft væsentlig
Indflydelse paa den Interesse, S. fik for Planteverdenen. Ogsaa
den Omstændighed, at S. paa sine Rejser gjorde Bekjendtskab med
Jussieu i Paris, Joseph Banks i London og andre af Datidens
berømte Botanikere, har været af Betydning i saa Henseende. S.
udgav nogle Hjælpemidler for studerende Medicinere og Farmacevter, 
og han affattede Beskrivelser af en Del exotiske Planter.
Hans varige Berømmelse som Botaniker ligger dog paa et andet
Omraade, nemlig hans Studier af danske Svampe. Af hans større
Arbejde «Enumeratio plantarum in partibus Sællandiæ septentrionalis 
et orientalis» udkom 1. Del i 1801; den omfattede alene
Blomsterplanterne, blev oversat paa Dansk af F. Chr. Kielsen og var
en Tid lang en nyttig Vejleder ved botaniske Exkursioner omkring
Kjøbenhavn; men den fik dog ikke stor Betydning paa en Tid,
da Hornemanns og Rafns floristiske Arbejder med rette vare i saa
høj Kurs. Anderledes derimod med den 2. og større Del (1803),
som omhandlede Kryptogamerne, og hvor navnlig Behandlingen af 
Svampene var grundet paa selvstændige Studier, indeholdende gode
Beskrivelser af over 900 Arter, deriblandt talrige, af ham i det
nordlige Sjælland fundne nye Arter, saa at dette Værk endnu den Dag
i Dag er et Kildeskrift, hvortil stadig henvises i alle
systematisk-mykologiske Skrifter. Om hans overordentlige Flid vidner ogsaa,
at han efterlod sig en værdifuld Samling af kolorerede
Haandtegninger af Svampe, der i 3 Foliobind opbevares i Botanisk Haves
Bibliothek under Navn af «Floræ Hafniensis fungi delineatb, af
hvilke en stor Mængde er gjengivet i «Flora Danica», hvilket
Værk overhovedet skylder S. de fleste af sine Svampefigurer. Af
ikke mindre Vigtighed for Forstaaelsen af de mange, af S.
beskrevne nye Arter er det af ham efterladte Svampeherbarium, som
ligeledes findes opbevaret i Botanisk Haves Bibliothek i 4
Foliobind. -- S. publicerede intet om Svampe efter sit ovennævnte
Værk fra 1803, og hans Ophold paa Frydenlund (1813-17), hvor
man skulde vente, at han fik rig Lejlighed til at sysle med sit
Yndlingsstudium, har ikke efterladt synlige Spor i saa Henseende.
Derimod udgav han faa Aar før sin Død et større Arbejde under
Navn af «Medicinsk Plantelære» (I-II, 1825-26), og i
Videnskabernes Selskabs Skrifter gav han en Beskrivelse af guineiske
Planter, samlede af forskjellige danske Botanikere, hvori findes en
Mængde nye, af S. beskrevne tropiske Planter. Baade M. Vahl
og K. Sprengel have opkaldt Planteslægter efter ham.

Oversigt ov. Vidensk. Selsk. Forhandl. 1884, S. 143 ff.

<i>E. Rostrup.</i>

</chapter><chapter name="Schumacher, Jens Reimert, 1742-74, Regeringsraa">

<b>Schumacher, Jens Reimert,</b> 1742-74, Regeringsraad, 
var Søn af Cornelius S. (d. 1777 som Etatsraad og Toldinspektør i
Kjøbenhavn) og Elisabeth f. Reiersen (f. 1718 d. 1755) og fødtes i
Kjøbenhavn (døbt 9. April) 1742. Han blev Student 1756 og
udnævntes 1765 til Sekretær ved en Kommission, der opsendtes til
Bergen i Anledning af et stort Opløb af Almuen, der var misfornøjet 
over den strænge Inddrivelse af Extraskatten. 1767 udnævntes
han til Bogholder ved Extraskatten i Kjøbenhavn. I Begyndelsen
af Trykkefrihedstiden udgav han (1771) anonymt et mærkeligt Skrift:
«Betænkning, hvorvidt en Efterkommer i Regeringen er forbunden
at betale sin Formands Gjæld», hvori han med stor Styrke
fremhæver Herskerens Pligter og paapeger betænkelige Sider ved
Enevælden. I forskjellige Tidsskrifter skrev han økonomiske Afhand.
linger, f. Ex. om Anlæg af Køkken- og Frugthaver, Udsæd af
Korn, Herregaardes Inddeling til Bøndergaarde m. m., og paa 
Grund af sin Indsigt i «Kameralvidenskaben» saa vel som sin
bekjendte Retskaffenhed, Patriotisme og Uegennytte udnævntes han
8. Juli 1773, da Regeringen i Vestindien meget trængte til en
Omordning, til Medlem af det ny Regeringsraad, men han døde
allerede 15. Nov. 1774 i Christianssted.

Nyerup, Lit. Lex. 
E. Holm, Hovedtræk af Trykkefrihedstidens Hist. 1770-73 (1885) S. 69 ff. 
O. Vaupell, Rigskansler Grev Griffenfeld II, 214.

<i>G. L. Grove.</i>

</chapter><chapter name="Schumacher, Johannes Andreas Alexander Julius de Meza, f. 1853, Forfatter">

<b>Schumacher, Johannes Andreas Alexander Julius de Meza,</b> 
f. 1853, Forfatter. Alex. S. er født 17. Sept. 1853 i Nørre
Stenderup ved Kolding som Søn af ovfr. nævnte Ritmester Chr.
Andr. S. Efter en Tid at have gaaet i Haderslev Latinskole kom
han i Apothekerlære og studerede Farmaci og Kemi, et Studium,
han dog af Helbredshensyn maatte opgive, hvorpaa han lagde
sig særlig efter levende Sprog, navnlig Tysk og Engelsk, og
oversatte en Del. Efterhaanden samlede hans sproglige Interesser 
sig mere og mere om Ungarsk, og ved en Række Rejser til
Ungarn har han gjort sig bekjendt med dette Lands Sprog,
Litteratur og sociale Forhold; der foreligger fra hans Haand paa Dansk
Oversættelser af flere moderne ungarske Forfattere, han har
udgivet en Samling «Ungarske Folkeæventyr» (1895) og skrevet
Afsnittet «Ungarn» i «Illustr. Verdenslitteraturhistorie». Som
Anerkjendelse for denne sin Virksomhed udnævntes han 1898 til
Medlem af det ungarske skjønlitterære Institut Kisfalndy-Selskabet. Af
originale Arbejder har han udgivet «Ludvig Bødtcher, et Digterliv»
(1875), «Kulturbilleder» (1892) og «Agnete Budde» (1894), og til
forskjellige Tider har han været Redaktør af «Illustr. Ugeblad»,
«Illustr. Folkeblad», «Hver 14. Dag» og «Hver 8. Dag». Han
var Medstifter af «Dansk Forfatterforening» 1894 og har siden
været dens Sekretær. 1886 ægtede han Balletdanserinde ved det
kongl. Theater Viktoria Eleonora Wick (f. 2. Okt. 1859).

<i>Sophus Bauditz.</i>

</chapter><chapter name="Schumacher, Peder, Greve af Griffenfeld, 1635-99, Statsmand">

<b>Schumacher, Peder,</b> Greve af <b>Griffenfeld<footnote>Om Grunden til, at denne  Biografi staar under Navnet Schumacher og ikke Griffenfeld, s. VI, 199.                                                                     
<i>Udg.</i></footnote>, 
1635-99, Statsmand. Hans tyskfødte Fader, Joachim S., havde ægtet den
kjøbenhavnske Kjøbmand Peter Motzfeldts Datter Maria; efter
Brylluppet havde han nedsat sig som Vinhandler paa Hjørnet af
Kjøbmagergade og Løvstræde. Som førstefødte Søn saa S. her Lyset 
24. Avg. 1635. Hans velstaaende Hjem var, særlig gjennem hans
Moder og dennes Søstre, knyttet til de anseteste, rigeste og tillige
mest aandelig interesserede borgerlige og gejstlige Kredse i
Hovedstaden. Nærmere eller fjærnere var han i Frændskab med
fremstaaende Kjøbmandsfamilier, ogsaa med Ole Worm og med Biskop
Jesper Brochmand. En kortvarig Skolegang efterfulgtes af
Huslæreres Vejledning i Hjemmet, og tidlig udvikledes han. Kun 12
Aar gammel blev han i Dec. 1647 indskrevet ved Universitetet; en
Tid var han derefter optaget i Huset hos Brochmand. Først havde
han kastet sig over theologiske Studier, tog ogsaa Attestats 1653;
men allerede inden denne Prøve havde han helliget sig til
Anatomi og Medicin under Thomas Bartholin som Lærer, tillige til
Filologi, Filosofi, Historie og Retsvidenskab. Med Interesse og
store Forventninger fulgte hans ældre Velyndere den unge Mand
med den livlige Aand og den hurtige Evne til at tilegne sig
Kundskaber, og smidig, som han var, gav han sig lige let hen til
alvorligt Arbejde og til muntert Samliv med sine Venner.

Da hans Moder, der 1650 var bleven Enke, sad i fortræffelige
Kaar, kunde der efter hele Tidens Sædvane ikke være Tvivl om,
at han skulde afslutte sine Studier og modtage en rigere personlig
Uddannelse ved Ophold i Udlandet. Han tiltraadte Rejsen 1654
eller 1655; i det sidste Aar indskreves han ved Leidens
Universitet; efter her at have studeret Medicin og Filologi tog han 1657
til Oxford. Under sit Ophold der modtog han Efterretningerne
om Danmarks Ulykker; dybt rystede de ham dog ikke; vel
tvivlede han paa Fædrelandets Fremtid, men mest tænkte han paa sin
egen Udvikling som et Middel til at bryde sig en Bane, hvor det
maatte blive. I Efteraaret 1660 rejste han til Frankrig, der fra
over Holland til Søs til Spanien, saa til Italien og endelig i
Sommeren 1662 gjennem Tyskland hjem. Hans Arbejde paa Rejsen havde
været vidtspændende, mange Kundskaber af forskjellig Art havde
han indsamlet, megen almen Dannelse havde han erhvervet,
forenet med en sjælden Færdighed til at udtrykke sine Tanker paa
Fransk og Latin. Men ikke mindst havde Verdenslivet i alle dets
Nydelser og alle dets Former, og deriblandt Statslivet og dets
Filosofi, optaget ham. Han havde i England oplevet de store
omskiftende Begivenheder, sidst Carl II's Indtog i London, han var
bleven bekjendt med Statsretslærernes Skrifter, fremfor alt med
Thomas Hobbes' strængt logiske Tanker om Souveræniteten; han
havde i Frankrig været Vidne til den unge Ludvig XIVs Enevælde. 
Men mest af alt havde han dog maaske tænkt over selve Magten,
grublet over, hvorledes Mennesker fik Herredømme over Mennesker.
Der var skabt hos ham en Attraa efter selv at vinde et saadant
Herredømme.

Han fandt i Danmark meget forandret fra, hvad det havde
været, da han i sin Tid forlod det. Medens Statsmagten den
Gang havde været splittet og svag, var den nu samlet og stærk.
Medens den Gang hans Kammerater og Standsfæller havde været
udelukkede fra Adgang til de høje Embeder, saa han nu alle
Muligheder aabne. Men han kom hjem efter Slaget. Han havde
ikke været med, da de store Tanker vare oppe om Frihed; havde
der maaske den Gang været en Lejlighed for hans modtagelige
Sind til at fænges af dem, nu var den ikke mere, kom aldrig
mere. Nu saa han de unge Mænd gaa omkring og «alle gjærne
ville have en Charge». Det var for ham noget af et Skuespil,
og over sin egen fremtidige Rolle var han ikke klar, men ét
vidste han: udenfor vilde han ikke være. Han havde i sig en
Del af Parvenuens Stræben, tillige ikke lidet af Borgersønnens Lyst
til at hævde sin Stand; han mærkede sin Overlegenhed over sine
jævnlige, han følte, at her var en Valplads at vinde. Men vel at
mærke, den skulde ikke vindes imod Magten, nej ved at slutte sig
til den, omklamre den i sit Favntag, saaledes at han blev ét med
den. Han havde Tillid til sig selv og sin Fremtid. Men endnu
var der i hans Sind Selvbeherskelsens Ligevægt; enhver Fremstormen 
var ham imod, «chi va piano, va sano» var hans Valgsprog.

I Maj 1663 lykkedes det ham at komme i Frederik III's
Tjeneste som dennes Bibliothekar og Arkivar. Stillingen gav ham
Lejlighed til daglig at faa Kongen i Tale. Den litteraturelskende
Fyrstes Opmærksomhed maatte vækkes ved hans Dannelse og Kundskaber; 
han kunde foregribe Kongens Ønsker om Læsning, vise,
hvad der boede i ham, vinde sin Herres Gunst. Hans egen 
almindelige politiske Interesse fik ogsaa nu en bestemt Retning mod
danske Forhold, og han førtes sammen med den mægtige Minister
Christoffer Gabel. Fra April 1665 kom han ind i politisk Gjerning,
i det han blev Kongens Kammersekretær, en Stilling, der omtrent
svarede til senere Tiders Kabinetssekretær. Han skulde gjøre 
Udkast til og parafere de Breve, som Kongen vilde udsende paa
egen Haand og navnlig uden Forhandling med Kollegierne. 
Embedet med dets alt andet end skarpt afstukne Grænser gav 
Mulighed for en vis Magtstilling, og inden Aaret var gaaet, havde hans
Indflydelse sat sig et Mærke af den betydningsfuldeste Art.

Der er intet besynderligt i, at Frederik III, der længe havde
været sysselsat med Ønsket om at faa affattet en Fundamentallov
for Enevælden, men som ikke havde godkjendt noget af de
tidligere Udkast til en saadan, kan have overdraget sin ny
Kammersekretær ogsaa at forfatte et, og lige saa lidt kan det forbavse,
at S., for en Del støttet til et af de før gjorte Udkast, har
formaaet hurtig at gjøre Arbejdet færdigt. Der er da ogsaa, for at
bruge det svageste Ord, en overvejende Sandsynlighed for, at
Kongeloven, som den kom til at lyde, er affattet af S., i hvert
Fald har han egenhændig skrevet den og paraferet den, saaledes
som den fik Frederik III's Underskrift 14. Nov. 1665. Dens første
og egentlig forfatningsmæssige Del var bygget paa det omtalte
ældre Udkast, paa Arveakterne og paa statsretlige Doktriner, især
Thomas Hobbes', og var for saa vidt derved uden større Originalitet; 
langt mere selvstændig og skarpsindig var den anden Del,
Afsnittet om Arvereglerne. Som Helhed gav den den danske
Enevælde sin endelige Form, men der er ingen Grund til at paalægge
S. Ansvaret for den over alle rimelige Grænser gaaende Magtfylde,
som Kongedømmet derved opnaaede. Sikkert tænkte han ikke
paa nogen Indsigelse derimod, og Stilen var hans, men Tankerne
vare hans Herres.

1666 blev han Sekretær i danske Kancelli, 1668 fik han Bestalling 
som Kancelliraad og 1669 tilmed Sæde i Statskollegiet og
Højesteret. Hans Virksomhed sporedes paa mange Omraader. Han
arbejdede paa en bedre Orden i Kancelliet, og en bitter
Modsætning udviklede sig imellem ham og Kansleren Peder Reedtz, hvis
anstandsfulde Værdighed æggede hans Ironi; han interesserede sig
ogsaa for den store Lovkodifikation og for Embedsbesættelser. Men
ved Siden heraf forsømte han ikke sine personlige Interesser.
Allerede nu har han vistnok gjort sig skyldig i den Bestikkelighed,
som senere udvikledes saa stærkt, men som han rigtignok langtfra
var den, der indførte i danske Kancellisædvaner. Og vel følte
han sig stadig som Borgersønnen, men han ønskede dog at vinde
frem inden for de adelige Kredse, og han naaede det. Navnlig
var det mellem de adelige Damer, at den elegante og vidfulde
Kavaller erobrede Hjærter. Mette Trolle, gift med Jørgen Reedtz,
Magdalene Sibylle Gersdorff, gift med Jørgen Bielke, og den rige
Enke Birgitte Skeel (XVI, 15) bleve rimeligvis alle hans Elskerinder, og 
maaske var Kredsen af disse endog større. Og imellem hans høje
Venner var nu ikke alene Gabel, men ogsaa Kongesønnen Ulrik
Frederik Gyldenløve. Med Blikket fæstet paa sig fra talrige Mænd
og Kvinder, anset for Kongens Yndling, tilmed en af de meget
faa, der vidste Besked med den hemmelighedsfulde Kongelov, stod
han i Frederik III's sidste Aar som den store Mulighed til at naa
frem til den ledende Stilling, der endnu ikke var tilfaldet ham.

Tronskiftet 9. Febr. 1670, der kunde have indeholdt en Fare
for den afdøde Konges Yndling, kom tvært imod til at fremskynde
hans Opgang. Da det strax viste sig, at Gabels Stilling var rokket,
greb S. Situationen, skilte sig fra sin hidtidige Velynder og gjorde
sit til at forene hans Fjender. I April blev Gabel styrtet. Da
havde S. allerede sat sig fast i den ny Konges Gunst; i Slutningen 
af Febr. havde han faaet Titel af Over- og Gehejmekammersekretær. 
Vel var langtfra hele Magten tilfaldet ham endnu. Han
maatte foreløbig dele den med andre, især med Frederik
Ahlefeldt og Gyldenløve, men da den første af disse ofte var
fraværende fra Hovedstaden, og den anden manglede Udholdenhed
til egentlig Administration, blev S. den virkelig arbejdende Kraft,
Sjælen i Regeringen, og han opfattedes som saadan. Med Held
overstod han det Forsøg, som Kongens tidligere Yndling Morten
Skinkel 1671 gjorde paa at styrte ham ved Sigtelser for
Bestikkelighed. Og hurtig tilfaldt der ham Æresbevisninger og stigende
Magt. I Maj 1670 var han bleven Sekretær ved det nyoprettede
Gehejmekonseil, et Aar efter fik han Titel af Gehejmeraad, i Sept.
1671 blev han Medlem af Konseillet. Da denne sidste Udnævnelse
blev ham til Del, kaldte han sig ikke længere S. I Juli 1671
havde Kongen skjænket ham Navnet <i>Griffenfeld</i> med Ret til at
føre et rigt udstyret Vaaben. Navnet skulde ogsaa tilkomme hans
Efterkommere; han ventede nemlig saadanne, thi 2. Nov. 1670
havde han ægtet Karen Nansen, den 14aarige Datter af den
kjøbenhavnske Borger Mikkel Hansen, Sønnedatter af den berømte
Hans Nansen (XII, 129). Til sin ny Husholdning havde han kjøbt
den store Ejendom, hvor nu Postgaarden staar; Jordegods paa
Sjælland, som hans Hustru havde bragt i Medgift, mageskiftede
han, samtidig med at han fik sit ny Navn, til Kronen mod
Tønsberg Provsti i Norge, fik tillige i Gave Sem Kongsgaard;
ogsaa denne Gaard skulde for Fremtiden bære Navnet Griffenfeld.
Men allerede 17. Maj 1672 døde hans Hustru efter Nedkomsten
med en Datter, der fik Navn efter Dronningen Charlotte Amalie. 

Anlæg, Erfaring og ikke mindst den rivende Medgang havde
imidlertid modnet G.s Karakter og forskjelligartede Aandsevner.
Der var imellem disse en frodig Fantasi; den satte sit Præg paa
hans Vid, den lod ham forme sine Tanker og sit Sprog i
farverige Billeder, den gav ham ogsaa en vis Higen efter det
symbolske, det mystiske og det gamle, saaledes som det viste sig i hans
Vaaben med den underfulde Grif, Dyret, der efter Sagnet
bevogtede Helligdommen. Maaske var det ogsaa mere dette fantastiske
Træk i hans Sjæl end varm Følelse for Fædrelandets Historie, der
lod ham gjenføde Erindringen om de nationale Minder, navnlig
om Danebrog. Og dog var denne Side af hans Aandspræg ikke
hans stærkeste Evne. Han havde ved Siden heraf en skarp og
praktisk Forstand. Den viste sig saaledes i hans stærkt udviklede
Menneskekundskab. Han vidste, hvorledes Viljer skulde underlægges, 
hvorledes Stemninger skulde sættes i Bevægelse, hvorledes
Svagheder skulde nyttes, alt efter Forskjellen paa dem, han stod
overfor. Saaledes havde han ved sin Aandfuldhed og sine
litterære Interesser i sin Tid lagt Grunden til sin Indflydelse hos
Frederik III; de samme Egenskaber tjente ham nu til at fængsle
de lærde, bragte dem til at beundre og smigre ham. Men han
kunde ogsaa bruge andre Midler. Han vidste, at intet aandeligt
Fællesskab forbandt ham med den ny Konge; ikke heller vare her
storslaaede, pathetiske Vendinger paa deres Plads. Hvad han
benyttede til at hævde sig over for Christian V, var Talentet til at
afvinde enhver Sag forskjellige Sider, skifte Synspunkterne og
tilsidst standse netop der, hvor han selv vilde hen, og hvor Kongens
tunge og uelastiske Tankegang ikke mere formaaede at rejse
Indvendinger mod hans Planer. Men hans skarpe Forstand viste sig
dernæst i et stort Organisationstalent og i en glimrende Evne til
at bevæge sig med smidig Forsigtighed i de vanskeligste Forhold,
stadig give Haab og Udsigt til de forskjelligste Sider, bøje af,
holde hen, vente, give Tid. Til alt dette tjente ogsaa hans
overordentlige Arbejdsomhed, hans udstrakte Kundskaber, hans
Fortrolighed med Evropas diplomatiske Vildgange. Og ud af disse
Egenskaber voxede frem den største Tillid til hans egne Planer, til 
hans Politiks Gjennemførlighed, selv hvor den vovede sig ud paa de
farligste Baner.

Den fantastiske Side af hans Aandspræg indgik Forbindelse
med hans højtflyvende Ærgjerrighed. Dog formaaede han endnu
en Tid lang i sin Manddom at holde den inden for visse Grænser. 
Han forsømte ikke heller at give sin Magt et sikkert praktisk
Grundlag, ikke alene gjennem sit Herredømme over Kongen, men ogsaa
ved at skabe sig et fast Klientel af Slægtninge og Venner inden
for Embedsstanden og ikke mindst ved at skaffe sig Rigdom. Uden
Betænkeligheder fortsatte han som ledende Minister paa den Vej,
han tidligere var begyndt, og det i forøget, næsten systematisk
Maalestok, lod sig sin Gunst betale ved store Sportler, Bestikkelser
og Salg af Embeder. Trods alt dette kunde der i visse Øjeblikke
komme over ham en Angest, som han forsøgte at dæmpe ved,
skjønt han næppe i Virkeligheden var religiøst bevæget, at søge
Betryggelse i Nedskrivning af bestemte Formler for Anraabelsen af
Guds Beskyttelse mod sine Fjender. Langt hyppigere vare dog de
Tider, hvor han levede i Glæden ved Glansen og Pragten, i
Nydelsens Mangeartethed, i Bevidstheden om sin Overlegenhed og sin Magt.

Men de nævnte moralske Svagheder vare ikke det eneste
saarbare Punkt i hans aandelige Væsen. De vare et Led i hele den
Selviskhed, der stadig lod Hensynet til sig selv og sin egen Fordel
følge med i Overvejelserne af hans Politik, dette, vel at mærke, ikke
at forstaa paa den Maade, at han kan beskyldes for at have ladet
Hensynet til sin Person være det herskende, men saaledes, at han
søgte at undgaa Sammenstød mellem sine og Statens Interesser.
Dernæst havde ogsaa hans Viljestyrke sin Begrænsning. Det
skortede ham vel ikke paa Sejhed og Udholdenhed, men kun sjælden
ejede han den store Beslutsomhed. Hævede han sig enkelte Gange
til den, da var det, som om han dermed havde udtømt sin Kraft;
hurtig faldt han tilbage til det forsigtig laverende. Denne
Forsigtighed hørte til hans Styrke som Statsmand, men den kunde
ogsaa blive en Svaghed.

Omtrent saaledes tør hans Aandspræg vel opfattes, da hans
indre og ydre Politik for Alvor begyndte at udfolde sig. Her skal
nu først Blikket vende sig mod hans indre Politik, og hans ledende
Tanker i denne Henseende og deres Udslag kunne sammenfattes paa
følgende Maade.

Det for ham givne Midtpunkt var Enevælden i hele dens
Ubegrænsethed. Den trængte vel ikke længere til at grundfæstes, men
endnu manglede adskilligt, som kunde omgive den med Højhed og
Storhed. Herhen hørte da Christian V's Salving i Juni 1671; S.
havde udarbejdet Ceremoniellet, i Dagens Anledning havde han
ogsaa faaet af Kongen dennes prægtig indfattede Billede, bestemt
til at bæres om Halsen. Hoffets Glans havde han allerede før 
Salvingen fremmet ved Rangforordningen, Gemaksordinansen og
Oprettelsen af Greve- og Friherrestanden, alt ved Kundgjørelser af Maj
s. A., og i Okt. knyttedes hertil Indstiftelsen af Danebrogsordenens
selv var han imellem de først udnævnte Riddere. Men selve
Kongedømmet var dog kun den ene, om end den væsentligste, Side at
Statsmagten. For at denne kunde virke i sin fulde Kraft, maatte
der Orden og Fasthed i Styrelsesmaskineriet. Med megen Iver
havde derfor S. i 1670 taget fat paa Omordningen af den øverste
Forvaltning. Foreløbig stod han dog her i Princippet ganske paa
det hidtil bestaaende Grundlag. Kollegieforvaltningen skulde bestemt
fastholdes, kun forbedres og udvikles. De fleste af Kollegierne fik
nye Instruxer med Bestemmelser om deres Sammensætning og
Forretningsgang; alle Udkastene hertil vare enten skrevne eller 
gjennemrettede af S. Med særlig Interesse omfattede han det danske
Kancelli, hvor han jo selv havde Sæde; til bedste for det trængtes
Skatkammerkollegiet noget tilbage, og til det henlagdes de fleste
udenrigske Sager fra dets tyske Navne. Ogsaa Statskollegiet kom
til at føre en betydningsfuldere Tilværelse end i Frederik III's sidste
Tid. Men tillige oprettedes i Maj 1670 Gehejmekonseillet som
Kronen paa Kollegiestyrelsen; dets Omraade blev dog væsentligst den
udenrigske Politik. Rimeligvis har S. ogsaa haft sin Andel i den
vigtige Forandring, der 1671 udførtes med Hensyn til
Provinsforvaltningen, i det nu alle Amtmænd sattes paa fast Løn og fik
Stiftamtmændene til tilsynshavende, samtidig med at deres og
Amtsskrivernes Embedsomraade nøjere afgrænsedes.

Fuldt saa meget som af disse Reformer var han dog optaget
af Stændernes indbyrdes Forhold. Trods alt, hvad der var sket
siden 1660, var Grundlaget endnu her til Dels det gamle,
Fødselsadelen stod vedblivende som den fornemste Stand. Men efter S.s
hele politiske Opfattelse passede dette ikke til Enevældens Krav,
og denne Opfattelse styrkedes ved hans personlige Følelse; han
glemte ikke, at han var Borgersønnen. Hvad han sigtede til, var
en Opløsning af Adelen gjennem dens Deling og maaske endnu
mere en Opløsning af de gamle Stænderforhold i det hele ved
en Udvikling af den Embedsstand, der var begyndt at dannes,
til et ligefremt Bureaukrati med Særrang og Særstilling, rekruteret
fra Godsejere og Borgerstand og tillige med Midtpunkt i ham selv.
Indstiftelsen af Grever og Friherrer sprængte den tidligere Enhed i
Adelstanden, Rangforordningen trængte Fødselsadelen tilbage til
Fordel for Indehaverne af de højeste Embeder og Hofstillinger, hvad 
enten de vare fødte borgerlige eller adelige. Og det var i
Samklang med alt dette, at Kollegiernes Omordning bestemte et lige
Antal Medlemmer i dem af adelige og borgerlige, at der i de
første Aar af Christian V's Regering kun foregik faa Nobilitationer,
og at endelig S. selv, da han antog sit ny Navn, ikke dermed
forbandt en Optagelse af sig i Adelstanden, men kun gav sig et
Vaabenbrev og skaffede sit norske Gods adelige Rettigheder.

Tydelig fremtræder dernæst hans Interesse for Ophjælpelsen
af Handel [og Industri, altsaa for Borgerstandens Erhvervskilder.
Sammen med Gyldenløve iværksatte han 1670 Gjenoplivelsen af det
hidtil temmelig dødfødte Kommercekollegium ; det kjøbenhavnske
borgerlige Element, og imellem det særlig Mænd, der vare nær
knyttede til ham, blev det overvejende i Kollegiet, ligesom han var
nøje Venner med dets Præsident, Gyldenløve, og dets Vicepræsident,
Jens Juel. Han sympathiserede ogsaa, i Begyndelsen stærkere, senere
paa Grund af Gejstlighedens Modstand og dens Magt over Kongen
svagere, med Tanken hos Kollegiets Mænd om Religionsfrihed for
indvandrede Kjøbmænd og Haandværkere for derved at skaffe
Kapital og Foretagelsesaand til Landet; derimod modsatte han sig
Gyldenløves Plan om at give Borgerne Andel i Besættelsen af
Magistratsposterne, hvad han saa som en Indskrænkning i Enevælden.
Mærkes maa end videre hans Iver for Udarbejdelsen af den ny
almindelige Lov, hvor han særlig interesserede sig for sin Ven Rasmus
Vindings Udkast, for Lægevæsenets Forbedring og for Indkaldelsen
af Niels Steensen som kongl. Anatom.

Om der kan tilregnes G. noget Initiativ til de store
Skattereformer, der betegne Christian V's første Regeringsaar, kan ikke
afgjøres; sikkert har han dog medvirket til dem. Skattefrihedens
Gjenindførelse for Sædegaardene af Juli 1670, der stod i
Forbindelse med den Opgave at lette Kjøbstæderne for Underhold af
indkvarterede Ryttere, Matrikkelskattens Nedsættelse og Vederlaget til
Statskassen derfor i Gjenoprettelsen af Konsumtionsafgiften og
Folkelønsskatten vare i nøje Overensstemmelse med hans Tankegang, der
langt mere gik ud paa at lette Skattebyrden for de fornemmere
Klasser, Godsejere, højere Borgerskab, Bureaukrati, end for de lavere;
for disse og særlig for Bondestanden, som han aldrig var kommet
i Berøring med, savnede han Interesse; hans Blik var i denne
Henseende langt mere begrænset end Hannibal Sehesteds. Til
Reformerne i Hærvæsenet, særlig Oprettelsen af den nationale
Ryttermilits og det dertil hørende Udlæg af Ryttergods, har han ikke 
været Ophavsmand, men maa have støttet dem. Mere vendte han
dog i militær Henseende sin Interesse mod Flaaden, hjulpet af sin
Broder Albert, senere adlet med Navnet Gyldensparre (VI, 361).
Men hvad Forsvarsvæsenet i det hele angaar, var endnu en politisk
Tanke herskende hos ham. Han vilde trænge de høje militæres
Ledelse af det tilbage, mere samle dets Styrelse paa borgerlig Haand
og især paa sin egen; han vilde det for tillige at kunne lette
Landets Byrder, ikke mindst dog fordi han frygtede de fornemme
Officerers skadelige Indflydelse paa den ydre Politik.

Et betydeligt Reformarbejde indad til var saaledes paa mange
Omraader grundlagt eller støttet af S. Men i adskillige Henseender
blev det ikke gjennemført. Det truende Forhold til Udlandet bragte
hurtig en ny Forhøjelse af Skattebyrden; der foregik end videre
vel en Opgang i Handelen, og navnlig i Kjøbenhavn, men den
blev langtfra saa stor som tilsigtet. Men især maa det fremhæves, 
at han som Griffenfeld allerede fra 1673 kuldkastede hele
det Princip for Administrationen, han som Schumacher havde fulgt
1670. Han havde villet opbygge en Kollegiestyrelse, han brød
den selv itu. Helt havde han intet Øjeblik kunnet underordne sig
de af ham udviklede Former. Han var vedblevet at være Kammersekretær, 
og Kammerudfærdigelserne ophørte ikke. Snart havde
han ogsaa følt sig skuffet ved Kollegiemaskineriets tunge og
langsomme Virksomhed. Men Svingningen havde en dybere Grund.
Hurtig gik Aarene for ham, hurtig blev han, overfladisk set, som
en anden Mand. Hvad der skete, var dog i Virkeligheden det,
at de forskjelligartede Sider af hans Karakter, som han hidtil havde
stemmet sammen ligesom Tonerne paa et Instrument, mistede deres
indbyrdes Harmoni; enkelte af dem vandt Herredømme i hans Sjæl
fremfor de andre. Magten berusede ham, videre og videre dreve
Ærgjerrigheden og Forfængeligheden harn. Han var i Færd med
at tabe sit Sinds Ligevægt, og han følte sig ikke længere tilfredsstillet 
med sin hidtidige Stilling. Mere og mere søgte han Omgang
mellem adelige, og han indrettede sin Husholdning til et formeligt
Hof. Samtidig kølnedes hans hidtil saa varme Forhold til
Gyldenløve, især efter at denne i Foraaret 1673 var rejst til Norge. Kort
i Forvejen, i Febr., havde han gjort sit første Indhug mod den
hidtidige Forvaltnings Principper ved en Omordning af Søetatens
Styrelse, og udtrykkelig havde han begrundet det med, at en
fornem Minister var bedre egnet til at administrere end et Kollegium.
Men først 26. Nov. 1673 foregik den store Forandring, i det han 
paa én Gang udnævntes til Greve af Griffenfeld, Elefantridder og
Rigskansler.

Han havde altsaa nu imod sine tidligere Grundsætninger ladet
sig optage i Herrestanden, og i høj Grad viste han sin Glæde 
derved. Hans Vaaben udpyntedes med en ny Rigdom af heraldiske
og symbolske Figurer, 2 Gange var det fremstillet i hans 
Sovekammer, og det indskares i talrige og kostbare Signeter. Kort efter
tilmageskiftede han sig Samsø af Kronen, kaldte sig nu, foruden
Greve, Herre til denne Ø og til Brattingsborg og Visborg, dens
gamle, hidtil i Sagnet gjemte Navne. Og Smigeren væltede ind over
ham, langt voldsommere end tidligere. Men fra det Øjeblik, at
han var blevet Rigskansler, ophørte omtrent ganske  Kancellikollegiets 
Møder. Og dog var det endnu kun en Titel, han havde
faaet; det blev først mere, da Peder Reedtz døde, og han Dagen
derpaa, n. Juli 1674, blev hans Efterfølger som Kansler og derved
ogsaa som Præsident i Højesteret; tillige fik han Forsædet i 
Statskollegiet. Ved hans Instrux ophævedes hele den kollegiale Styrelse
inden for Kancelliet. En Ministerregering var indført, og den var
samlet paa en enkelt Ministers Haand. G. var, for at bruge 
moderne Udtryk, blevet Premier-, Udenrigs-, Justits- og Kultusminister
foruden at være Kongens Kabinetssekretær. Tillige var faktisk hans
Myndighed udstrakt over Skatkammerkollegiet -- vort Finans- og
Indenrigsministerium -- og over Marinen. Og da han som Kansler
var blevet Universitetets Patron, fejrede Højskolen denne Begivenhed 
med en Fest paa hans 40aarige Fødselsdag, hvor Smigeren for
ham naaede sit Højdepunkt i Thomas Bartholins Tale.

Kun lidet kom han til at udrette i de indre Forhold efter sin
Samling af Magten; men en vigtig Grund hertil var ganske vist,
at hans Opmærksomhed fra nu af næsten helt maatte fanges af den
ydre Politik. I denne havde S. strax efter Christian V's 
Tronbestigelse lige saa lidt faaet Eneledelsen som i den indre. Først
efterhaanden erhvervede han den, og det endda med den Begrænsning, 
at han gjennem hele sin Magtperiode maatte kæmpe med
modstridende Indflydelser inden for selve Regeringen.

Man har ofte ment at kunne opfatte hans ydre Politik under
det Hovedsynspunkt, at han i Tilslutning til Hannibal Sehesteds
Ideer har villet, at Danmark skulde slaa sig til Ro over for Sverige
ved den Landedeling, der var bestemt ved de sidste Fredstraktater,
og tilstræbt et nøje venskabeligt Forhold mellem de nordiske Riger.
Man har dog sikkert ikke derved truffet Kjærnen i hans 
Tankegang. Ogsaa han har ønsket en Gjenudvidelse i Norden af
Danmarks Grænser. Men kun som et Middel dertil, hvis Anvendelse
burde udsættes saa længe som muligt, saa han Krigen. Riget maatte
fuldt ud vinde Kræfter, før det indlod sig paa en afgjørende
Styrkeprøve, det var de diplomatiske Vaaben, med hvilke det først og
fremmest gjaldt at vinde frem. Som første Maal saa han det her
at give Danmark fornyet Anseelse i det evropæiske Statssamfund;
ogsaa formelt skulde det hævde sin Jævnbyrdighed med andre
Magter; hertil sigtede bl. a. en udvidet Brug af det danske Sprog i
Brevvexlingen med disse. Dernæst maatte Opgaven være at sikre
Danmark gjennem Alliancer og Subsidietraktater. Men disse
Forbindelser maatte foreløbig ikke forpligte Riget for meget til nogen
Side, og dets Støtte skulde de fremmede Magter kjøbe saa dyrt
som muligt. Derved blev hans Politik en Forsigtighedens og
Afventningens, derfor ogsaa en Politik med i alt Fald tilsyneladende
forskjellig Front, afpasset efter det til enhver Tid praktisk
opnaae-lige. Men én ledende Tanke stod dog for ham, og den havde
han optaget efter Hannibal Sehested: en Forbindelse mellem
Frankrig og Sverige, hvorfra Danmark var udelukket, burde modvirkes
som det mest skadelige politiske Sammenspil, og i alt Fald burde
man ikke faa begge Magter til Fjender. Der er imidlertid ingen
Tvivl om, at hans Opfattelse af, hvad der bedst tjente hans
personlige Interesser, har støttet hans Forkjærlighed for den Politik, 
han valgte. Han var overbevist om, at paa hans Person beroede den
rigtige Kurs, og under en Krig vilde Magten over Kongen glide
over til Generalerne, medens under den diplomatiske Kamp Pennen,
det vil sige hans Pen, kunde lede Sværdet.

Inden de store Stridsspørgsmaal kom til at udforme sig i
Evropa, var der imidlertid ét Punkt, halvt internationalt, halvt
indenrigsk, som trængte til Afgjørelse. Det var Spørgsmaalet om
Arvefølgen i Oldenberg og Delmenhorst og det dermed samhørende om
Forholdet til den pløenske Hertugslægt og til Gottorp. Traktaterne
af 31. Dec. 1670, stadfæstede 18. Marts 1671, bragte det til
Afslutning og skaffede Kongehuset Grevskaberne. At G. har haft Andel
i dem, er sikkert, men at han har været Hovedophavsmanden til
deres særlige Indhold, er ikke bevist. Selv om der altsaa ved dette,
navnlig ved Løfterne om Samforlening med Slesvig til Pløen og
om dette Huses Forlening med de nordborgske Godser paa Als,
skulde være fastslaaet noget for den danske Krone ugunstigt med
Hensyn til Slesvig -- hvad dog ingenlunde bestemt kan siges --, 
vilde Ansvaret derfor langtfra alene kunne lægges paa G. 
Derimod kan han ikke frikjendes for at være kommet noget bort fra
den administrative Adskillelse mellem Slesvig og Holsten, som paa
visse Punkter var begyndt under Gabels Ledelse; men han fastholdt 
dog fuldt den statsretlige Forskjel paa de 2 Hertugdømmers
Stilling. Vigtigere var det imidlertid, at ved Traktaterne med Pløen
var Gottorp paa ny blevet gjort til Danmarks Fjende. 

Foreløbig traadte selv dette til Side for Indflydelsen af de
evropæiske Brydninger paa Danmarks Stilling. Forgjæves havde G.
stræbt at hindre Forbundet mellem Frankrig og Sverige af 1672,
men stadig søgte han ogsaa efter dets Afslutning at nevtralisere
dets Følger og tillige efter Udbruddet af den store Krig mellem
Frankrig og Nederlandene s. A. saa længe som muligt at holde
Danmark uden for den. Under Forhandlingerne med Sverige vovede
han sig, særlig ved Jens Juels Sendelse til Stockholm 1673, temmelig
langt hen mod et nordisk Forbund. Men samtidig havde han,
efter 1672 at have vundet en Sejer over Christian V's Tilbøjelighed
til Krig, nærmet sig stærkt til den mod Frankrig og Sverige 
fjendtlige Lejr i Evropa og søgt at bringe dens Deltagere, især 
Nederlandene, Kejseren og Brandenborg, til Løfter om kraftig Bistand; 
herhen hørte især Forbundet med Kejseren af Jan. 1674, der 
indbragte ham Udnævnelse til tysk Rigsgreve, og Hovedtraktaten med
Frankrigs Modstandere af Juni s. A. En mærkelig lille samtidig 
Episode udgjorde hans Bestræbelser 1674 for at skaffe Prins Jørgen
den polske Krone; de strandede paa Christian V's Modstand mod
Broderens Trosskifte. Men under alt dette taarnede Vanskelighederne 
for Danmarks Nevtralitet sig mere og mere op, og Christian V 
sympathiserede med Krigspartiet ved sit Hof. Et Vendepunkt 
blev Fredsbruddet mellem Sverige og Brandenborg fra Dec.
1674, der efter Traktaterne forpligtede Danmark til væbnet 
Indskriden mod Sverige og Frankrig. For atter at trække Sagerne ud
greb G. med Iver Sveriges Forsøg paa at afvende denne Indskriden
ved Nils Brahes Sendelse til Kjøbenhavn i Begyndelsen af 1675, og
paa ny vovede han sig vidt frem hen ad et nordisk Forbund.

Haand i Haand hermed gik dog Underhandlingerne med Brandenborg 
om Krigen, og G. var ikke blind for, at et Fredsbrud
rimeligvis snart ikke kunde undgaas. Han samstemmede derfor
ganske med Planen, fra hvem denne end saa er udgaaet, om forud
at gjøre den til Sverige nu igjen nøje knyttede Hertug af Gottorp
uskadelig. Følgen blev Rensborgtildragelserne i Juni 1675. Dog 
hviler der et gaadefuldt Slør over G.s Holdning under dem. Han
har forhandlet med Kielman (IX, 143) om et Mageskifte af
Oldenberg og Delmenhorst mod Dele af det gottorpske Slesvig, og der
har under disse Forhandlinger været Tale om, at Hertugen paa
billige Vilkaar skulde overlade ham sit holstenske Amt Stemhorst,
for at han kunde faa dette ophøjet til et tysk Rigsgrevskab for sig.
En landsforræderisk Tanke maa dog afvises, da han underrettede
Christian V derom. Men et noget lignende ufint og dog vistnok
ikke heller for Kongen fordulgt Spil foregik lige efter med en Gave
til ham paa 10000 Rdl. fra det ogsaa truede Hamborg. Selve
Gottorps Indrømmelser tillagde G. imidlertid den største Betydning, og
Kongen regnede ham dem til Ære.

Alle ventede i dette Øjeblik Krigens Udbrud, og Danmarks
allierede fordrede den. Men dog trak den ud, og det sikkert paa
G.s Foranledning; her er atter adskilligt dunkelt. Efter al
Rimelighed er der paa dette Tidspunkt kommet nye Bevæggrunde frem
hos ham til at forhale Afgjørelsen. Noget har det vistnok betydet,
at det som Følge af hele hans hidtidige Dobbeltspil var blevet ham
vanskeligt at tage en endelig Beslutning. Personlige Interesser
spillede rimeligvis ogsaa ind. Netop nu tænkte han stærkt paa et
nyt Ægteskab. Men 2 Muligheder stode her for ham, og han
vaklede mellem dem. Den ene Brud, han tænkte paa, var Prinsesse
Louise Charlotte af Augustenborg, og Enkedronning Sophie Amalie
begunstigede stærkt dette Parti, den anden var Dronning Charlotte
Amalies franske Hofdame Charlotte Amélie de Trémouille, kaldet
Prinsesse af Taranto, og for denne Forbindelse interesserede sig
Ludvig XIV; ogsaa af den Grund kunde G., saa længe han ikke
havde truffet sit Valg, kun ønske Bevarelsen af et venskabeligt
Forhold til Frankrig. Men det vilde dog være uretfærdigt at rette den
Anklage mod G., at Hensynet til egen Fordel var bestemmende
for hans Politik; det slyngede sig kun i den, støttede den Afventen,
han af andre Grunde ikke vilde opgive. Det er maaske ogsaa
muligt at finde den dybere liggende Aarsag. Det er sikkert, at
G., efter først at have tænkt sig et Angreb paa Sverige i Skaane,
hvad der havde maattet opgives af Hensyn til de allierede, har
ønsket et Stød mod det svenske Hertugdømme Bremen, medens
Brandenborg og Christian V's Generaler vilde Indmarche i Pommern.
En Forklaring paa hans Ønske kan findes deri, at han efter en
Erobring af Bremen har haabet at kunne nøde Sverige til at
bortbytte det mod Skaane eller Dele deraf, og at han har ventet at 
kunne opnaa Samtykke til dette Bytte hos Frankrig, der havde langt
mere Interesse af at bevare Sveriges tyske Besiddelser for det end
Skaane. Ad den Vej kunde han tænke at virkeliggjøre sin gamle
Plan om at undgaa et Brud med Frankrig, maaske slippe for selve
Krigen med Sverige eller i alt Fald gjøre den mindre omfangsrig,
tilmed sejre over Generalernes Indflydelse hos Kongen. Hvis denne
Hypothese er rigtig, kan der ikke frakjendes G.s Politik paa dette
Tidspunkt en vis Storladenhed, tilmed da han samtidig synes at
have ønsket Fortsættelse af Mageskifteforhandlingerne med Gottorp
og saaledes tilstræbt Erhvervelsen af en større Del af Slesvig.

Men paa den anden Side var denne Politik i høj Grad vovet,
næsten fantastisk, i det den var egnet til at berøve Danmark dets
faste Punkt, dets allieredes Støtte, og han evnede i alt Fald ikke
at føre den igjennem. Brandenborg sejrede ved det danske Hof;
fra Slutningen af Juli var det givet, at Krigen skulde begynde og
det med et Angreb paa Pommern. G. havde lidt et Nederlag over
for Kurfyrsten, der dog for at vinde ham trøstede ham med Løfte
om Forleningen med Øen Wollin, men ogsaa over for Generalerne.
Hans Angreb paa disse i Forening med meget andet havde tilmed
kostet ham Christian V's Tillid. I Avg. tilskrev Kongen ham i
Rensborg en Række Klagepunkter over hans vidtløftige Tale og
hans Egenmægtighed, tillige ogsaa over hans Begunstigelse af sine
Slægtninge og Venner og hans Bestikkelighed.

Denne Storm drev dog foreløbig over. Da Krigen begyndte
i samme Maaned, var G. ved Kongens Side under Kampene i
Pommern og senere ved Wismars Belejring og Erobring. Derpaa kom
Vinteren 1676 og med den Forberedelserne til det ny Felttog. At
han virkede for Tromps Indkaldelse som Flaadens øverstbefalende
og i alt Fald ikke modsatte sig Udnævnelsen af Hertug Johan Adolf
af Pløen (VIII, 498) til Overfeltmarskal, viser, at han har ønsket
kraftige Rustninger. Og dog havde han endnu ikke opgivet Tanken
om at vinde et Resultat ad diplomatisk Vej uden paa ny at prøve
Vaabenlykken. Atter tænkte han vistnok, og for dette Tidspunkt
tør det siges med noget større Bestemthed end for 1675, Paa et
Bytte af Bremen, nu vel ogsaa af Wismar og Rygen, mod Skaane
og søgte ad mange Veje at bevare Venskabet med Frankrig, endda
ved det mislige Middel at give Sikkerhed for den franske
diplomatiske Brevvexling med Sverige gjennem Danmark.

Hvor meget man end med den nærmeste Fremtid som
Baggrund kan sympathisere med G.s udholdende Tilbøjelighed til at
undgaa Krigen, der er dog noget svindelagtigt ved hans Politik
paa denne Tid, som staar i Samklang med Udviklingen af hans
hele Karakter og Adfærd. En Højhedsvildelse havde mere og mere
grebet ham. Alle stødte han fra sig, danske adelige,
Hertugdømmernes Raader, Gyldenløve, selve Kongen. Især blev det dog
skæbnesvangert for ham, at han havde gjort sig baade Frederik
Ahlefeldt og Hertugen af Pløen til personlige Fjender ved
udfordrende Optræden mod dem, i samme Øjeblik som de, om end af
forskjellige Grunde, vare blevne Modstandere af hans Politik,
Ahlefeldt, fordi han fandt den for halsbrækkende, Johan Adolf, fordi
han ønskede en hurtig Krig. Og saarbare Punkter havde G.
tilmed nok, i sin vitterlige Bestikkelighed, i Mistanken mod ham med
Hensyn til Steinhorst, Gaven fra Hamborg, Wollin og den
hemmelige Forbindelse med Frankrig Man begyndte at tro om ham, at
han var Forræderen, der maatte ryddes af Vejen. Under disse
Forhold fik hans Modstandere Magten over ham hos Kongen. Først
i sidste Øjeblik anede han selv, at alt stod paa Spil. Da satte --
maaske -- et nyt Forhold Kronen paa Værket; det synes, som
om Christian V har faaet at vide, at G. havde beholdt hos sig en
Koncept til et af ham efter Ordre opsat kongeligt Testamente, 
skjønt han havde forsikret Kongen om, at den var brændt.

Hvorom alting er, 11. Marts 1676 om Morgenen blev G.
arresteret paa Kjøbenhavns Slot og bragt som Fange til Kastellet. I
Dagene derpaa bleve hans Papirer gjennemsøgte. Man fandt
Beviser paa hans Bestikkelighed og Salg af Embeder samt tilbageholdte
kongelige Ordrer, dernæst Breve, der øgede Mistanken om
Forræderiet, end videre Dagbøger med overlegne Udtryk om Kongen
og Koncepten til det omtalte Testamente. Men fra første Færd
brugte man mislige Midler til at fælde den mistænkte; man
anvendte den ikke uberygtede Otto Mauritius (XI, 202) som offentlig
Anklager, hindrede G. fra at skaffe sig Materiale til sit Forsvar,
afhørte ikke alle fornødne Vidner, henviste ikke Sagen til
Højesteret, men til en overordentlig Domstol. For denne begyndte efter
Forundersøgelserne den egentlige Retssag i de første Dage af Maj,
G.s første Forsvarsindlæg var gjennemtrængt af hele hans store
Talent, hans Sprog naaede ved en Forening af Smidighed og Kraft
til en Højde, som dansk Rettergang og dansk Litteratur knap før
havde kjendt. Sagen har vistnok ogsaa hængt i et Haar, men
Mauritius opbød alle mulige Midler, betonede i sit Gjensvar
Stemhorstsagen, Almanakkerne og Ikke-Tilintetgjørelsen af Testamentet 
og lagde selve Kongens Vilje som Pres paa Dommerne. G. følte
sig fortabt; i sit sidste Indlæg afviste han kun med Stolthed
Beskyldningerne for Forræderi-, ellers var det mere et Nødskrig om
Naade end et Forsvar. 26. Maj faldt Dommen, der lød paa Tab
af Ære, Liv og Gods og berøvede ham Navnet Griffenfeld. Den
var motiveret ved Bestikkeligheden, Salg af Embeder og Forræderi;
om Almanakkerne og Testamentet stod intet, da disse Punkter
regnedes for Statshemmeligheder. Bevist var ogsaa G.s Brøde med
Hensyn til de 2 første Punkter, ubevist var og er Anklagen for
Forræderi; de hemmelige Punkter veje kun lidet. Domstolens og
Historiens Kjendelser om G.s Fejl kunne ikke falde sammen. Og
selve Processen var en Uret i den Maade, den var ført paa.

Dommen blev ikke udført i sin fulde Strænghed. Lige i det
Nu, da S. 6. Juni om Morgenen paa Retterstedet i Kastellet med
sit sønderbrudte Vaaben ved sin Side rolig og frimodig stod rede
til at modtage det Øxehug, der skulde skille hans Hoved fra
Kroppen, standsede Christian V's Generaladjudant Bøddelen med Raabet:
«Holdt, der er Pardon!» Kongen havde ladet ham se Døden i
Øje for at ombytte den med livsvarigt Fængsel. I 4 Aar tilbragte
han dette i Kastellet, kun med Soldater til Bevogtning, en gammel
Kvinde til Opvartning og af og til en Præst til Opbyggelse. 1678
var han meget syg, og hans gamle Moder anraabte da Kongen
om, at han maatte flyttes til en bedre Bolig i Kastellet; dette
skete vel ikke, men der gaves Ordre til, at han skulde plejes bedre.
Endelig i Maj 1680 flyttedes han til Munkholm i Throndhjems Fjord.
Forholdsvis lettere blev Fangenskabet her. Han tilbragte Tiden
med Læsning, med Undervisning af nogle Børn og smaa litterære
Frembringelser, tillige med Selvbetragtninger af religiøst Præg; i
de sidste Aar fik han ogsaa Lov til at se nogle Bekjendte hos sig.
Men hans Helbred blev mere og mere undergravet, særlig ved
Stenlidelser. 1698 tillod Kongen ham at tage Ophold i
Throndhjem, og her døde han 12. Marts 1699. Senere førtes Liget til
Vær Kirke i Jylland, Sognekirken til Stensballegaard, der ejedes
af Friherre Frederik Krag, som havde ægtet hans Datter.

Trods al senere Forskning er der endnu adskillige og
betydningsfulde Gaader i G.s Liv. Saa meget tør dog vel siges, at han
ikke hører til de store og fribaarne Naturer, hvis Minde en Nation
bør sætte i det ypperste og mest ubestridte Højsæde, end ikke
til dem, hos hvem det meget store kan lade glemme det svage.
Men til hans Navn bør være knyttet Forestillingen om 
beundrigsværdig Arbejdsomhed og omfattende Kundskaber, om sjældent
Organisationstalent og overlegent diplomatisk Snille, om en
spændstig, smidig, verdensklog og fantasifuld Intelligens, mest dog om
en betagende Herskerevne -- den, i hvilken han naaede
Genialiteten -- og saa om den Magtens Uret, der ramte ham, thi tungt,
ubarmhjærtig tungt, har han bødet for sine Forseelser.

Rothe, Peder Græve af Griffenfelds Liv og Levnet I-II (1748). 
Wolff, Greve Peder Griffenfelds Levnet (1820). 
Giessing, Griffenfeld (1846). 
Vaupell, Rigskansler Grev Griffenfeld I-II (1880-82). 
A. D. Jørgensen, Peter Schumacher Griffenfeld I-II (1893-94). 
Thrige, Hist. Aarbog 1878, S. 121 ff.
Brasch, Griffenfelds Kjærlighed til Charlotte Amélie la Trémouille (1885). 
Hist. Tidsskr. 5. R. IV, 439 ff.; 7. R. II, 216 ff. 
Nord. Tidskr. f. vetenskap, konst o. ind. 1894, S. 439 ff.                                                       

<i>J. A. Fridericia.</i>

</chapter><chapter name="Schumacher, Peter Christian, 1743-1817, Diplomat">

<b>Schumacher, Peter Christian,</b> 1743-1817, Diplomat, 
var Broder til ovfr. nævnte Regeringsraad Jens Reimert S. og fødtes
i Kjøbenhavn. I sit 13. Aar blev han Student med Udmærkelse,
og 1760 tog han latinsk-juridisk Examen. 1766 udnævntes han til
Sekretær i tyske Kancelli og gik 1770 over i det nye Departement
for udenrigske Sager. Grev Osten sendte ham 1771 som Konsul
til Marokko, 1777 udnævnte Grev A. P. Bernstorff ham til
Legationssekretær i Petersborg med Titel af Legationsraad, og da
Gesandten, Oberst H. A. Ahlefeldt, 1779 rejste hjem, overdroges det
S. at fungere under hans Fraværelse som Chargé d'affaires.

Det var midt i den nordamerikanske Frihedskrig, Spanien
havde fulgt Frankrigs Exempel, og da Bernstorff frygtede for, at
England skulde gaa alt for svækket ud af den ulige Kamp, var han
villig til at indgaa en Alliance, i hvilken Danmark og Rusland
skulde støtte England, mod at der tilstedes den danske og russiske
Skibsfart vigtige Fordele. S. instrueredes med Statsraadets Billigelse
til at søge at vinde den russiske Udenrigsminister Panin for denne
Plan. Men Enkedronning Juliane Marie, Arveprinsen og
Kabinetssekretæren Høegh-Guldberg vare heftige Fjender af England, og der
skreves derfor fra Hoffet til S., at han ikke skulde udføre de Ordrer,
som han modtog om en saadan Alliance fra Bernstorff, ligesom
han endog bemyndigedes til, om fornødent, at forevise Panin
Arveprinsens egenhændige Instrux herom. Medens Bernstorff troede og
efter S.s Indberetninger maatte tro, at hans Ordrer bleve rigtig
udførte, meddelte S. først den preussiske Gesandt, Gørtz, og senere
Panin Arveprinsens Brev. Resultatet blev, at Rusland afviste det
engelske Allianceforslag og derimod udstedte Deklarationen af 28. 
Febr. 1780, som Danmark da maatte slutte sig til. Det er vel
muligt, at det samme vilde være sket, om end S. havde gjort sin
Pligt og fulgt sin Chefs Instruxer, men hvis en saadan Alliance
var bleven sluttet, var vort Forhold til England maaske blevet et
helt andet, end det blev i 1801 og 1807. Ærgjerrighed og Haabet
om at kunne naa videre ved Hoffets end ved den stærkt aristokratiske 
Bernstorffs Hjælp forklare S.s Opførsel, men ved Siden
deraf følte han ogsaa en lidenskabelig Uvilje mod det af
Bernstorffs repræsenterede fremmede Element i Statsstyreisen. Det er
interessant at se, hvorledes de 2 eneste borgerlige danske, der
under Bernstorfferne naaede op til selvstændige diplomatiske Poster,
Dreyer og S., begge sluttede sig til Bernstorffs Modstander Osten.
Ingen af dem havde noget at beklage sig over, den ældre
Bernstorff havde draget dem frem, og den yngre forfremmede dem og
satte fortjent Pris paa deres Dygtighed, men begge foretrak de dog
den i øvrigt lidet sympathetiske Osten, og navnlig S. vedblev altid
at staa i fortroligt Forhold til denne, der ogsaa var den, som
anbefalede ham til Guldberg. Paa et senere Tidspunkt traadte S.
i øvrigt offentlig frem med et lidenskabeligt Angreb paa den
overvejende tyske Indflydelse i vor overordnede Statsstyrelse og det
sociale Liv i Kjøbenhavn.

Da Bernstorff 13. Nov. 1780 havde faaet Afsked, belønnedes
S. af Magthaverne. Giildencrone, der efter Ahlefeldts Rappel 28.
Juli 1780 var udnævnt til hans Efterfølger, kom ikke til at tiltræde
denne Post. Derimod avancerede S. 1781 til Ministerresident og
Etatsraad, 1782 til Gesandt og Konferensraad, adledes 1782 og blev
Kammerherre 1783. Men efter Regeringsforandringen 1784 kom
Straffen. Bernstorff, der først efter sin Afgang 1780 havde faaet
Underretning om S.s Forræderi, rappellerede ham 4. Juni 1784, og
dermed var S.s diplomatiske Karriere sluttet. Derimod udnævntes
han 1789 til Amtmand over Svendborg Amt. Senere optraadte han
med Iver for Frederik VI's Kandidatur til den svenske Trone og
udkastede Planen til et dramatisk Lejlighedsdigt, der skulde
udbredes mellem Befolkningen i Skaane og stemme den for en
Forening, men som var mere velment end politisk eller æsthetisk
betydeligt. -- Regeringen paaskjønnede hans Embedsvirksomhed: 1817
fik han Gehejmekonferensraadstitelen. -- S. A. 8. Maj døde han ugift.

Erslew, Forf. Lex. 
Bloch, Stiftamtmænd og Amtmænd i Danm. 
Kirkehist. Saml. 4. R. II, 630 ff. 
A. Friis, A. P. Bernstorff og Guldberg S. 200 ff.
Clausen, Skandinavismen S. 4 ff.                                                            

<i>P. Vedel.</i>
</chapter>
<chapter name="Schurmann, Jens Christian, 1812-91, Seminarieforstander, Præst">

<b>Schurmann, Jens Christian,</b> 1812-91, Seminarieforstander, Præst, 
er født 16. Juni 1812 paa Sollerupgaard ved Faaborg, hvor
Faderen, Johannes Nicolai S., var Forpagter. Moderen var Jacobine
Caroline f. Hasner. 1830 blev han Student fra Nyborg med egregie
for Dansk og Latin, og saa længe han levede, vedblev han at skrive
sit Modersmaal rent og elske de latinske Klassikere. Til Trods
for trange Kaar i sin Studentertid tog han 1835 theologisk Examen
med egregie. Han fik nu Borchs Kollegium, blev Pronotar ved
det theologiske Fakultet og en skattet Manuduktør. Tillige fortsatte
han sine Studier, deltog i «Lyceums» latinske Disputereøvelser og
var Medbestyrer i «Studentersamfundet». 1846 blev han resid.
Kapellan ved Frue Kirke i Aalborg og Sognepræst til Sønder Tranders.
Grebet af de politiske og nationale Strømninger blev han
Repræsentant for Aalborg i den grundlovgivende Rigsdag, hvor han
indtog en fremskudt Plads og var Medlem af det snævrere
Grundlovsudvalg. Efter Opfordring fra Kultusminister Madvig overtog han
1851 Pladsen som Forstander for Seminariet i Skaarup (og tillige
som Sognepræst), og i sin 40aarige Virksomhed her viste han sig
som en af vore dygtigste Seminarieforstandere. Ved sine grundige
Kundskaber og sit klare Hoved var han en fortrinlig Lærer, og
ved sin aandelige Overlegenhed udøvede han en gavnlig
Paavirkning paa Eleverne. Han misbilligede Seminariereformen af 1867,
hvis uheldige Følger han forud havde paavist. Sin Seminariegjerning 
elskede han, og hverken Ribe Bispestol, der blev tilbudt ham
1867, eller Udsigten til at blive Landstingsmand eller Kultusminister
fristede ham. S. var Medlem af Kirkekommissionen af 1868, og
Ministeriet æskede ofte hans Betænkninger i Seminariespørgsmaal.
1859 blev han titulær Professor og 1879 Æresdoktor i Theologi. 1853
udgav S. «Historiske Efterretninger om det kgl. Skolelærerseminarium
i Skaarup 1803-53» og senere aarlige Programmer; desuden skrev
han nogle Piecer og Afhandlinger i Tidsskrifter, deriblandt
«Valkendorferne paa Klingstrup» (i «Saml. t. Fyens Hist. og Topogr.» IX).
Ved sin Afsked 1891 blev han Kommandør af Danebrog (2. Grad).
Han døde 10. Dec. s. A. Ægtede 28. April 1847 Cathrine Marie
Jensen, Datter af Sognepræst Chr. J. i Kirke-Saaby og Kidserup og
Cathrine Marie f. Schurmann.

Erslew, Forf. Lex. 
Levnedsbeskrivelser af de ved Kbhvns Universitets Firehundredaarsfest promov. Doktorer. Elvius, Danmarks Præstehist. 1869-84 S. 440 f. 
F. Skouboe, Til Minde om J. C. S. (1892). 
Illustr. Tid. XXXIII, Nr. 15.                                                                             

<i>Joakim Larsen.</i>
</chapter> 
<chapter name="Schwanenflügel, Herman Heinrich Louis, f. 1844, Litteraturhistoriker">

<b>Schwanenflügel, Herman Heinrich Louis,</b> f. 1844, Litteraturhistoriker. 
Han er født i Kjøbenhavn 17. Maj 1844. Faderen,
Herman Ditlev Othello S. (f. 1809 d. 1865), der nedstammede fra en
gammel adelig tysk Slægt, var Klosterforstander i Slagelse; Moderen
hed Kirstine Sophie Frederikke f. Wamberg (f. 1809 d. 1897). Efter
at have frekventeret Slagelse Realskole kom S. paa Sorø Akademi
og blev dimitteret 1864. Den aandelig interesserede og begejstrede
Student vilde studere Theologi, men veg tilbage for de høje Krav,
S. Kierkegaard havde stillet i «Indøvelse til Kristendom», og valgte
Historien til Studium. Men Faderen var imidlertid død, Studiet
maatte afbrydes af Huslærervirksomhed (i 3 Aar), og han fik først
Magisterkonferens 1874. Bevægelig, varmhjærtet, æsthetisk
interesseret (han skrev ogsaa selv Digte) tog S. livlig Del i det litterære
Gjennembrud i Halvfjerdserne. Men baade i politisk og religiøs
Henseende var der tilbagetrængte Strømninger i hans Sjæl, der
gjorde ham mindre tilfreds med Udviklingens Gang og Retning.
Han blev mere ensom og havde ogsaa samlet sig paa større Opgaver,
der kunde lægge fuldt Beslag paa hans, ogsaa ved privat
Lærervirksomhed optagne Tid. 1876 udkom den sympathetisk skrevne
litterærhistoriske Skildring «Henrik Wergeland», og umiddelbart
derefter fængsledes han af den betydelige Opgave at skrive en
Kulturhistorie (1. Bd.: «Oldtidens Kulturhistorie», 1879-83), medens
han dog ikke glemte den danske Litteraturhistorie, der vel er hans
største Interesse (1886 «Ingemanns Liv og Digtning»). S. var
imidlertid bleven en bekjendt Historielærer, og denne Virksomhed
satte Frugter i den historiske pædagogiske Litteratur i Lærebøger
i Historie, i hvilke der var taget større Hensyn til Kultur- og
Samfundslivet (den større, I-II, 1889; den mindre, I-II, 1894).
Ved det dygtige Arbejde «Peter Andreas Heiberg» fik han 1891
Doktorgraden i Filosofi. 1895 udgav han det livlige Skrift «Carl
Bernhard», og desuden har han vist sin altid varme Interesse for
dansk Sprog og Litteratur ved at udgive skjønsomme Udvalg af
Baggesens, Wessels og Ewalds Digte samt Carl Baggers Skrifter
med gode litterærhistoriske Indledninger. 1900 udkom 1. Bind af
hans Biografi af Biskop J. P. Mynster. 1897 blev S. Lærer i
Historie ved Officersskolen og s. A. Medlem af Kommissionen for
Afholdelse af almindelig Forberedelsesexamen. Han har i flere
Aar nydt Statsunderstøttelse. 1879 ægtede han Anna Elisabeth
Bentzon.

Universitetsprogr. til Reformationsfesten 1892.

<i>Cl. Wilkens.</i>
</chapter> 
<chapter name="Schwanenflügel, Niels Johannes Emil, f. 1847, Arkitekt">

<b>Schwanenflügel, Niels Johannes Emil,</b> f. 1847, Arkitekt.
E. S. er født i Kjøbenhavn 21. April 1847 som Søn af Grosserer
Vilhelm S. (f. 1820 d. 1895) og Nathalie Pauline Gustava f. Selin
(f. 1819). Han blev Student 1865, var en kortere Tid i Murerlære
og gjennemgik Kunstakademiet, hvor han fik Afgangsbevis 1876.
1871 vandt han den Neuhausenske Præmie for en Opmaaling af
et Parti af Børsen, og 1874-75 opholdt han sig paa Studierejse
i Belgien, Frankrig og Italien. 1876 bosatte han sig i Odense,
hvor han strax blev Lærer ved den tekniske Skole, ved hvilken
han endnu virker, ligesom han har udfoldet en omfattende
Virksomhed som udøvende Arkitekt, hovedsagelig for Fyns
Vedkommende. I Odense har han bl. a. bygget Læseforeningen, Musæet
og Sommertheatret, ved Odense Hesbjærg Hovedbygning, i Nyborg
Badehotellet, Vandtaarnet, Teknisk Skole og Diakonhjemmet, og
tillige en Mængde Villaer, Privathuse, Hoteller, Kapeller og
Skolebygninger i Odense, Nyborg, Svendborg, Kjærteminde, Ærøskjøbing,
Rudkjøbing og Præstø. 21. Avg. 1877 ægtede han Marie Dohlmann
(f. 1852), Søster til Malerinden Augusta D. (IV, 293).

Weilbach, Nyt Kunstnerlex.

<i>Erik Schiødte.</i>

</chapter><chapter name="v. Schwanewede (Svanevedel), Herman Frands, 1637-97, Officer">

<b>v. Schwanewede</b> (Svanevedel), <b>Herman Frands,</b> 1637-97, Officer, 
var Søn af Arent v. S. til Schwanewede og Mette v.
Brobergen, der begge tilhørte gamle Adelsslægter i Ærkebispedømmet
Bremen. Dette Landskab, hvor i S.s Barndom den senere Kong
Frederik III havde været Herre, var 1648 blevet en svensk
Besiddelse, og S. begyndte ogsaa sin Løbebane i Carl Gustavs Hær, men
da han i Slaget ved Nyborg 1659 var falden i dansk Fangenskab,
traadte han efter Freden i Kjøbenhavn 1660 over i dansk Tjeneste.
Han blev Ritmester og ved det nationale Rytteris Oprettelse 1670
ansat ved dettes nordjyske Regiment; da Regimentet 1675 blev delt
i 1. og 2. jyske, kom han til sidstnævnte. I den Skaanske Fejdes
første Aar steg han rask: 1676 til Major ved 1. jyske, 1677 til
Oberstlieutenant ved 2. jyske og endnu s. A. til Oberst og Chef
for 1. jyske. S. havde nemlig hurtig vundet sig et Navn som
en af den danske Hærs dristigste og snildeste Partigængere. Han
optraadte sædvanligvis ikke med store Styrker: 100 Ryttere, lidt
flere eller færre, men udsøgte Folk og Heste, understøttede af
smaa Afdelinger Fodfolk (Friskytter, Kroater) eller af
Snaphanerne. Allerede ved Indrykningen i Pommern i Okt. 1675 var
S., da den danske Hær stoppede op ved Reckenitzfloden, den 
første, der slap over. Hovedskuepladsen for hans Bedrifter var
dog Skaane; kun i nogle Maaneder af 1678 var han borte for at
tage Del i Belejringen af Baahus. S.s mange Strejftog kunne
ikke opregnes her. Snart opsnappede han en stor Transport
af Korn, bestemt for Malmøs Besætning (12. Nov. 1676), snart
nogle Marodørbander, der under den svenske Hærs Marche fra
Helsingborg mod Christiansstad havde fjærnet sig for langt fra
Hovedstyrken (10.-16. Jan. 1677), snart en svensk Generalavditør
(21. Maj s. A.), hvis Arkiv og medfølgende kongelige Segl kom
den danske Overkommando til god Nytte. I 1678 tvang han bl. a.
med o. 100 Mand en lige saa stor svensk Styrke til at overgive
sig ved Alstad Kirkegaard (31. Okt.). I 1679 havde han sit eneste
virkelige Uheld, da han med en lille Trop blev overrasket af 300
svenske Ryttere (12. Avg.); han slap selv bort, men kun ved at
en af hans Officerer, da S.s Hest blev skudt, gav ham sin og med
en Del af Mandskabet faldt i Fjendens Hænder. S. lod sig dog
ikke afskrække ved Uheldet, men blev ved at forurolige Fjenden,,
indtil Krigen faa Uger efter var forbi.

Om S. s Æventyr og Bedrifter dannede der sig en Sagnkreds,
udpyntet med Historier som, at S., naar det kneb, havde forvandlet
Soldater til Siv og Sivene igjen til Soldater. Rygterne om hans
Færdighed i den sorte Kunst fortsattes efter Freden, da hans
Regiment laa i sit Distrikt i det nordlige Jylland, hvor S. kjøbte først
Sønder Vosborg ved Nissum Fjord og 1687 den langt betydeligere
Nabogaard Nørre Vosborg. Efter Sagnene at dømme har han som
Godsejer været barsk og Stræng, vel ogsaa noget voldsom, naar
han mente, at nogen vilde gaa hans Rettigheder for nær; men
søgte man at tage ham med det gode, kunde han ogsaa være
godmodig og velvillig. I Perioden 1683-89 var han gjentagne
Gange i Holsten med sit Regiment i Anledning af Stridighederne
med Gottorp; men 1692 fratraadte han Kommandoen og blev
Generalmajor. Aaret efter var han med ved Belejringen af Ratzeburg.
26. Jan. 1697 døde han paa Nørre Vosborg.

S. synes først (1667) at have ægtet en Datter, Margrethe, af
Kapitajn Jacob Nielsen til Ristrup, men hun, hvis Søskende 1681
bleve adlede med Navnet v. Lossou, maa da være død kort efter.
Sikkert er S.s Ægteskab med Christence Dyre (d. 24. Marts 1705),
Datter af Oberst Claus D. til Sindinggaard.

N. P. Jensen, Den Skaanske Krig. 
Danske Herregaarde XIX: N. Vosborg.

<i>H. W. Harbou.</i>
</chapter>
<chapter name="Schwartz, Athalia, 1821-71, pædagogisk og æsthetisk Forfatterinde">

<b>Schwartz, Athalia,</b> 1821-71, pædagogisk og æsthetisk Forfatterinde, 
fødtes 22. Febr. 1821 i Kjøbenhavn, hvor Faderen, Claus
Conrad S., gift med Karen Rasmine f. Baggesen, var Sekondlieutenant 
og Lærer ved det kongl. Landkadetkorps. A. S. gik i Frk.
Lindes Institut, den Gang Kjøbenhavns bedste Pigeskole. Da
Faderen blev Branddirektør i Hjørring 1836 og senere i Aalborg,
fulgte hun her til med sine Forældre, men vendte 1848 tilbage til
Hovedstaden, tog Institutbestyrerindeexamen og oprettede 1849 en
Skole, som dog nedlagdes allerede 1853. Resten af hendes Liv var
delt imellem Forfattervirksomhed og Privatundervisning. Hun var en
søgt Manuduktrice til Lærerinde- og (indtil 1862) Institutbestyrerindeexamen 
og vedblev, trods et i hendes sidste Aar stærkt svækket
Syn, at undervise til sin Død, 2. Nov. 1871.

A. S. besad en mere end almindelig Begavelse og en alsidig,
især litterær, Dannelse. Hun kunde tænke selvstændig, begejstres
for en Sag og træde i Skranken for den med frejdig Uforsagthed.
Men hendes polemiske Temperament bragte hende ofte i Konflikter,
og hendes urolige Natur, der ikke lod hende koncentrere sig om
en bestemt Opgave, gjorde hendes Virksomhed spredt og
formindskede dens Betydning.

Paa det pædagogiske Omraade er det ikke «Haandbog i
Undervisningskunsten» (1850) eller «Vandringer med Danmarks
Digtere» (1851), korte Livsskildringer med Litteraturprøver, der have
bevaret hendes Navn, men en Række tankevækkende Piecer og
Dagbladsartikler om Pigeskolen og kvindelig Opdragelse («Hr.
Professor Bocks Angreb paa Pigeskolen, nøjere betragtet» (1852);
«Skal jeg sætte min Datter i Skole?» (1859); «Om Adkomstexamen
til at forestaa private Skoler i Kjøbenhavn» (1862); «Endnu nogle
Ord om Skolevæsenet i Kjøbenhavn» (1862); «Den nationale
Pigeskole» (1867)). Hun forsvarer i det hele de bestaaende Pigeskoler
og foretrækker dem for den ukontrollerede Hjemmeundervisning.
Dog beklager hun, at den private Pigeskole maa rette sig efter
Forældrenes Fordomme, saa den for meget stiler efter at uddanne
Børnene til Gouvernanter ligesom Hjemmene efter at opdrage dem
til Damer. Hendes Anker over Slapheden i Fordringerne til
Institutbestyrerindeexamen og over den alt for lemfældige Kontrol med
Privatskolerne paadroge hende en Injurieproces med paafølgende
Bøde for en vel skarp Replik til Kjøbenhavns Skoledirektør.

Ved sin Modtagelighed for Ideer, sin gode Smag og sin
Lethed i Fremstillingen havde A. S. Betingelser for skjønlitterær 
Virksomhed; men hendes æsthetiske Arbejder (der alle udkom anonymt
ligesom de kristelige Betragtninger over «Livets Alvor», hun
udgav 1858) bære dog mere Præg af den litterært interesserede
Personlighed end af egentlig Digterbegavelse. Af «Livsbilleder» (I-III,
1852-61) og «Danske Landsbyhistorier» (1860) gjorde især den
første Samling Lykke. Disse Skitser ere varmt og inderlig følte,
men staa fjærnt fra det virkelige Liv; Skikkelserne ere Abstraktioner
uden Individualisering. Mere Virkelighedssans og Karaktertegning
findes i hendes Romaner: «Livets Konflikter» (1853), «Cornelia»
(1862), «Stedmoder og Steddatter» (1865) og «Enhver sin Mission»
(1870), men Kompositionen er løs og Psykologien ikke dyb. De
have mest Interesse ved den Frimodighed, hvormed de drøfte
sociale og religiøse Spørgsmaal. Heldigere var hun i sine Dramer:
«Ruth» (1853), «Alexei» (1856) og «Charlotte Corday» (1862), der
alle opførtes paa det kgl. Theater, det første endog 16 Gange i
samme Sæson. I sin æsthetiske Kritik i «Nord og Syd»,
«Berlingske Tidende» og i de 7 Numre af Tidsskrifterne «Theater og
Litteratur» og «Hesperus», hun udgav 1858, tog hun ikke med
Fløjelshandsker paa Forfattere og Skuespillere.

Gjennem hele hendes Virksomhed gaar der en Bestræbelse
for at højne Kvindens Stilling, og derved har A. S. Betydning for
Kvindesagens Udvikling. I Begyndelsen var hun en Modstander
af «Kvindens Emancipation» og optraadte i Clara Raphael-Fejden
med 2 Indlæg mod «den grasserende Emancipationsfeber». Her
holdt hun paa Kvindens Samfundsstilling, som den var; Frigjøreisen
burde udgaa indvendig fra og bringe Kvinderne til at finde sig til
rette i de Forhold, de levede under. Senere blev hendes
Opfattelse mere frisindet, i Erkjendelse af, at den nye Ordning af de
borgerlige Forhold maatte ogsaa faa Indflydelse paa Kvindens
Stilling og skaffe hende større Uafhængighed og en
formaalstjenligere Dannelse, ikke blot af Hensyn til alle de Kvinder, som
forblive ugifte, men ogsaa fordi Ægteskabet vilde vinde derved. Naar
en bornert Opinion lukkede mange lovlige Veje til Erhverv for
Kvinderne, bragte man dem ind paa de ulovlige. Dette udviklede
hun nærmere i det varmhjærtede, af kristeligt Alvor baarne Skrift
«Om Stiftelser til Sædeligheds Fremme» (1867), hvor hun
indtrængende slog til Lyd for Nødvendigheden af at skaffe Kvinden samme
Adgang som Manden til selvstændigt Erhverv og Ligeberettigelse
med ham til ethvert for hende passende Arbejde.

Erslew, Forf. Lex.
Overskou, Den danske Skueplads VI-VII. 
Vor Ungdom 1884, S. 218 ff.
Michaelsen, Fra min Samtid II, 58 f.
F. Bajer, Klara-Rafael-Fejden.
A. Andersen, Danske Forfatterinder i det  19. Aarh.

<i>Joakim Larsen.</i>

</chapter><chapter name="Schwartz, Carl Georg Ferdinand, f. 1825, Navigationslærer og navtisk Forfatter">

<b>Schwartz, Carl Georg Ferdinand,</b> f. 1825, Navigationslærer 
og navtisk Forfatter. Forældrene vare Drejermester Carl August
S. (f. 4. April 1792 d. 26. Juni 1858) og Mette Marie f. Mathiesen
(f. 24. Jan. 1802 d. 9. Marts 1886). S., der er født i Kjøbenhavn
27. Febr. 1825, fór til KofFardis efter sin Konfirmation indtil 1845;
ansattes derefter som Lærer ved Stats-Navigationsskolen i
Kjøbenhavn. Da Skolen 1852 overtoges af «Foreningen til Søfartens
Fremme», overgik han altsaa i dette Selskabs Tjeneste og
forfremmedes 1856 til Bestyrer; som saadan virkede han indtil 1896,
da han trak sig tilbage. I Krigsaaret 1849 gjorde han Tjeneste
som Styrmand paa Linjeskibet «Skjold». Under sin lange
Virketid som Navigationslærer har S. udfoldet en betydelig Virksomhed
som Forfatter af ikke færre end 16 Lære- og Haandbøger til Brug
ved Navigationsstudiet; blandt disse skulle nævnes «Grundtræk af
Læren om Kompasnaalens Deviation» (1872), «Haandbog til Brug
ved Undervisningen i Navigationslæren» (1883) og «Navtiske og
astronomiske Tabeller» (1883; ny Udg. af de 2 sidstnævnte Bøger
1892), «Ledetraad til Brug ved Undervisningen i Mathematik og
Regning» (1886) og endelig «Haandbog til Brug ved Forberedelsen
til Fiske- og Sætteskipperprøven» (1893).

S. blev gift 1. (1852) med Charlotte Amalie Schmidt (f. 4.
Sept. 1825 d. 17. Jan. 1864), Datter af Knapmagermester Johannes
Jensen S. og Petrine f. Weidemann; 2. (1864) med Agnes Margrethe
Vilhelmine Pauline Nagel (f. 18. Jan. 1838), Datter af Kaligraf i
Udenrigsministeriet Carl Fred. Ludvig N. (f. 1813) og Vilhelmine
Margrethe Frederikke f. Klee (f. 1812 d. 1891).

Illustr. Tid. 1895-96, Nr. 5.

<i>C. With.</i>

</chapter><chapter name="Schwarz, Frederik, 1753-1838, Skuespiller">

<b>Schwarz, Frederik,</b> 1753-1838, Skuespiller. S., hvis Forældre, 
Skomager Gottfried S. (d. i Okt. 1758) og Cecilie f. Sørensen
(d. 1. Maj 1802), hørte til Petri tyske Menighed, fødtes 15. Juni
1753 i Kjøbenhavn og blev efter sin Faders Død optaget i Huset
hos Menighedens Præst E. D. Hauber (VII, 132); da denne døde
(1765), fortsatte hans Søn S.s Undervisning indtil hans Konfirmation.
Da S. derefter skulde vælge sig en Levevej, bestemte han sig til
at søge Optagelse ved det kongl. Theaters Danseskole, fordi han
mente ad denne Vej hurtigst at kunne tjene ikke blot sit eget 
Udkomme, men ogsaa lidt herudover til Hjælp for sin Moder, der
sad i yderst trange Kaar. S. blev da ogsaa i 1767-68 antaget
som Elev ved Danseskolen, og snart efter begyndte han at lære
fra sig. I denne sin Egenskab af Danselærer kom han i
Forbindelse med den Mand, der skulde faa afgjørende Indflydelse paa
hans Liv: Hans Wilhelm v. Warnstedt. Den daværende uformuende
Lieutenant antog ham nemlig til Danselærer for en yngre Søster;
han kom dog hurtig under Vejr med Lærerens utilstrækkelige
Kundskaber, men fattede paa samme Tid saa stor Godhed for den
stræbsomme unge Mand, at han tilbød at undervise ham i Fransk,
og snart udvidede denne Undervisning sig. til en omfattende saa
vel æsthetisk som social Retledning; det var saaledes Warnstedt,
der indgav S., som imidlertid havde udviklet sig til en flink
Danser, den Fremtidsplan at blive Balletmester. En uheldig
Tilbøjelighed til at skeje ud, som en jævnlig Omgang med de franske
Hofkomedianter bibragte S., afbrød for en Tid dette fortrolige
Forhold: Warnstedt forbød endog S. sit Hus; S.s Ærekjærhed
overvandt snart denne slette Tilbøjelighed, og han førte herefter, skjønt
han ved 1771-72 som Figurant at indtræde i Hoftrouppen kom
sine Forledere nærmere, saa agtværdigt et Liv, at Warnstedt ikke
blot rakte ham Haanden til Forsoning, men endog viste ham den
Tillid at skaffe ham Optagelse i Frimurerordenen, hvilket da
betragtedes som en stor, for en Skuespiller uhørt Ære.

Det var hurtig lykkedes S. at udmærke sig i Balletternes
komiske Partier, og da Londemann i Marts 1773 døde, opfordrede
det kongl. Theaters Direktion ham til at prøve sine Kræfter i
dennes Roller; S. var noget i Tvivl: han havde al Udsigt til
snarlig at blive den gamle Laurents Efterfølger som Balletmester, men
Tilbudet fristede ham, og 19. Marts 1773 debuterede han paa det
kongl. Theater som Henrik i «Den uformodentlige Hjemkomst».
S. gjorde stor Lykke hos Publikum, hvorimod Datidens
Theaterkritiker Rosenstand-Goiske bebrejdede ham, at hans «hele Aktion
var en Kopi af Hr. Belleroches, en slet Aktør ved Hoftheatret»,
men han maatte dog indrømme, at S. var «bedre end nogle af de
nye Debutanter i Tjenerrolien». En lignende Uenighed mellem
Publikum og Kritik aabenbarede sig ved S.s 2. Debut, som Crispin
i «Crispin Lakaj og Doktor»; hans 3. Debut var som Oldfux i
«Den stundesløse» -- da var «Den dramatiske Journal» forstummet
--, og fra det følgende Theateraars Begyndelse ansattes S. som
Skuespiller med 400 Rdl.s aarlig Gage. S. var en smuk Mand
med et fint Ansigt og en elegant Fremtræden, men hans Stemme
var spæd og utydelig, ganske uden komisk Fylde, hvorfor han
hyppig tog sin Tilflugt til en stærk Grimacering; han indsaa selv
snart det uheldige heri og rettede sine Anstrængelser paa at skole
og uddanne sin Stemme. Hans strænge Kritiker Rosenstand-Goiske
maatte da ogsaa efter nogle Aars Forløb indrømme, at han havde
«forbedret sin Stemme», og samtidig gav han S. det Vidnesbyrd,
«at han kan kaldes den eneste ved vort Theater, der har lagt sig
efter og erhvervet sig et ægte Studium i sin Kunst». S. havde
nemlig ikke indskrænket sig til at afhjælpe sine tekniske Mangler,,
han havde ogsaa ivrig studeret Tidens dramaturgiske Skrifter og
allerede 1775 foretaget -- til Dels for sine egne Sparepenge -- 
en Studierejse til Paris. Hjemkommen her fra holdt han
dramaturgiske Læseøvelser for nogle jævnaldrende -- disse fik af de
ældre Skuespillere Øgenavnet «Dunhagens Skoleunger» --, og efter
denne Forpostfægtning stiftede han sammen med Regissøren Niels
Hansen, J. Arends og M. Rosing 1777 «det dramatiske Selskab», 
der havde til Formaal dels at være sine Medlemmer en paa gjensidig 
Belæring hvilende Skole, dels ved Mønsteropførelser at blive
Theatret et Exempel til Efterfølgelse. S. ledede som Præses
Selskabet i Begyndelsen med stort Held: flere yngre Skuespillere og
Skuespillerinder indmeldte sig, Theaterdirektionen overlod Selskabet
Syngeskolen til Lokale, og endelig kastede Opførelsen af «Balders
Død» paa Hoftheatret (Marts 1778) Glans over Selskabet, men
snart undergravede indre Rivninger dets Arbejdskraft; paa 2 Aars
Dagen for dets Stiftelse nedlagde S. Styret, og inden Aarets
Udgang rakte han Haand til dets Aflivelse ved en kongl. Resolution,
der samtidig med at ophæve Selskabet gjengav S. hans Præsesstilling, 
i det han, der siden Overtilsynskommissionens Tiltrædelse (Marts 1778) 
som «Medinstruktør» havde taget virksom Del i Instruktionen, nu (Dec. 
1779) fik sin Myndighed i saa Henseende yderligere stadfæstet og 
udvidet som Instruktør for de yngre Skuespillere.

Denne Udnævnelse satte en Del ondt Blod, og der skumledes
over, at den var en Tak for sidst fra Theatrets administrerende
Direktør, Kammerherre Warnstedt; S. havde nemlig ikke alene givet
Ideen til Theatrets daværende Styrelsesform -- Overtilsynskommissionen 
af 9. Marts 1778 --, men ogsaa henledet dennes Præses
General Eickstedts Opmærksomhed paa Warnstedt til Direktørposten.
Hermed var det gaaet saaledes til: S. havde nægtet at udføre en
ganske ligegyldig Birolle, Overhofmarskallen Grev Holstein, der
havde fattet Uvilje mod S., navnlig efter Opførelsen af «Balders
Død», henviste til Blaataarn, og S. svarede med Trusel om 
øjeblikkelig at tage sin Afsked. Under disse Forhold kom S. en
Dag i Samtale med Eickstedt, og Resultatet blev et Samarbejde
mellem de 2 Mænd, der gjensidig benyttede hinanden til Fremme
af deres Ønsker: S. den mægtige Statsminister til at knække
Holsteins Magt, Eickstedt den ringe Aktør til at skaffe sig Indflydelse
paa Theatrets Styrelse, hvorefter han paa Grund af sin Amourette
med Jomfru Møller (&#596;: Mad. Frydendahl) higede. 8 Dage efter
denne Samtale forelagde S. Eickstedt et fuldt udarbejdet Forslag
til en Omordning af Theatrets Styrelse, der vandt Excellencens
Bifald; ligeledes lykkedes det S. -- dog kun med Opbydelsen af al
sin Snildhed -- at indgive Eickstedt Tanken om at kalde
Warnstedt til administrerende Direktør. Hvad de 2 havde udpønset i
Stilhed, fik kort efter kongl. Stadfæstelse. Stod end saaledes baade
Eickstedt og navnlig Warnstedt i Taknemmelighedsgjæld til S., lod
hans Udnævnelse til Instruktør sig fuldt ud forsvare under
Henvisning til, hvad han alt da havde ydet som Kunstner: allerede 2
Aar forud havde han ved sin Udførelse af Figaro i Beaumarchais'
«Barberen i Sevilla» (Febr. 1777) vist sig ikke alene som en
selvstændig og intelligent Kunstner, men tillige som den nye Tids
Repræsentant; ogsaa hans Virksomhed i «det dramatiske Selskab»,
fremfor alt Iscenesættelsen af «Balders Død», havde dokumenteret
hans Instruktørgaver. Han blev ogsaa af stor Betydning som
Instruktør saa vel for yngre som for ældre, de første ved en
omhyggelig direkte Undervisning, de andre ved indirekte Paavirkning.
S. var ikke fyldt 25 Aar, da han udnævntes til Instruktør,
det er derfor intet Under, at han endnu ikke var den
almenanerkjendte Kunstner, han senere blev, en halv Snes Aar senere
vidnede Pram netop for «kommende Tider», at S. var «den sande
Kunstner, der med ægte Kunstnerflid opdyrkede sit Talent til
virkelig eminent Storhed, fortjente derved at sættes til at være Mester
for gode Skuespillere og de tilvoxendes Leder og Danner». 40
Aar gammel stod S. paa Middagshøjden i sin Kunst: «man kan
vel», skriver H. P. Haste ved denne Tid, «uden at træde nogen
for nær kalde S. vor største dramatiske Kunstner, især naar man
betænker, hvor mange og til Dels heterogene Fag, han spiller».
S.s Repertoire strakte sig «fra de mest komiske til de mest
tragiske Roller, fra den unge Mands til Oldingens» (Haste); med rette
kaldte Tode ham «den største dramatiske Proteus». Et Par Sammenstillinger 
af hans Repertoires Mærkepæle vil vise, hvor stor og omfattende 
en Forvandlingskunstner han var: han spillede med lige 
Natursandhed den adrætte Figaro hos Beaumarchais og den
ærværdige d'Orbesson i «Faderen», den aabent-ærlige Niels Ebbesen i
Sanders Drama og den skjult-lumske Pater Johan i «Dyveke», den
kjække unge Lieutenant King i «Søofficererne» og den vindige
gamle Laps Sir Philip Modelove i «De 4 Formyndere», den gnavne
Hr. v. Rosenau i «Hververne» og den joviale Warberger i
«Jægerne», den godmodige Sir Peter i «Bagtalelsens Skole» og den
hidsige Squire Russel i «Den skinsyge Kone», den aabenmundede
van der Haan i «De Vonner og Vanner» og den indesluttede
Baron v. Harrwitz i «Fændrikken»; han magtede den dæmoniske
Uhygge (Loke i «Balders Død») og den latterlige Fejhed (Jacob
v. Thyboe), den myndige Selvbevidsthed (Robinson i «Den
bogstavelige Udtydning») og den pjaltede Reducerethed (Mr. Mist i
«Landsbytheatret»). S. blev med Aarene meget svær og temmelig
ubevægelig, derfor indskrænkede han allerede inden sit fyldte 50.
Aar sin Virksomhed til det ældre Rollefag, men ogsaa paa dette
begrænsede Omraade viste han sig som en mangfoldig Kunstner og
spillede «vrantne og joviale, tossegode og fiffige, ængstelige og
djærve, blide og strænge, latterligt forelskede og but frastødende
Oldinger af alle Stænder og under alle Forhold» (Overskou).

I Vinteren 1802 indlemmede S. i dette Repertoire sit
Holbergske Mesterstykke Mester Herman i «Den politiske
Kandestøber», som han dog kun udførte 2 Gange, sagtens fordi han
allerede snart herefter begyndte at spore den Bristen i Hukommelsen,
der gjør Skuespilleren utryg paa Scenen. Hans sidste nye Rolle
blev Palnatoke (April 1809), som han kun nødig overtog, da han,
hvis Puls bankede i Takt med den borgerlige Skuespildigtning i det
18. Aarhundredes Slutning, naturnødvendig følte sig fremmed over
for Oehlenschlägers Lyrik: allerede den versificerede Form voldte
ham store Vanskeligheder, og hans Fremstilling af den nordiske
Helt naaede ikke op over det respektable. 28. Nov. s. A.
bevilgedes hans Afskedsbegjæring som Skuespiller, og 21. Marts 1810
takkede han efter at have spillet Sir Peter i «Bagtalelsens Skole»
i en Epilog Publikum for «mange Haande Beviser paa huld
Overbærelse, Godhed og Agtelse». S. vedblev at være knyttet til
Theatret som Instruktør, indtil han 22. Juni 1816 afgik ogsaa fra denne
Post med fuld Gage i Pension. 26. Dec. 1816 tog S., der siden
sin Afgang som Skuespiller af og til havde vist sig i sine gamle
Roller, et sidste Farvel med Publikum først som v. Rosenau i
«Hververne» og dernæst i en Epilog. En halv Snes Aar senere
meddelte S. den taknemmelig lyttende Overskou sine Theaterminder;
paa de Billeder, han bevarede af Fortidens Mænd og Kvinder, og
som den gamle Skuespiller til Trods for sine 70 Aar formaaede at
levendegjøre, og paa Grundlag af de talrige Papirer, han
testamenterede Overskou, byggede denne for største Delen sin
Fremstilling af den danske Scenes Vilkaar og Personer i det 18.
Aarhundrede. Sine sidste Aar henlevede S. i sløv Svækkelsestilstand
paa Fredensborg, hvor han døde 13. Juli 1838.

Ved Siden af sin Skuespillervirksomhed syslede S. med Planer
til Forbedring af Standens Kaar, ligesom han arbejdede paa at
hæve Skuespillernes Uddannelse. Fra det første Omraade kan
nævnes, at han udkastede Planer baade til en Pensionskasse og
til en Enkekasse, hvis Selvhjælpstanke imidlertid mødte Modvilje
hos hans Kolleger; derimod forenedes han med dem i Bestræbelserne 
for Indførelsen af de 5aarige Tjenestebeneficer, der bevilgedes 
ved kongl. Resolution af 22. Marts 1797. Fra det andet kan
fremhæves, at han fremsatte Planen til en «dramatisk Planteskole»,
hvor Børn med sceniske Anlæg skulde undervises og senere spille
originale Børnekomedier, fremdeles, at han i 1798 holdt Foredrag
for og Øvelser med Personalet ved Grev Trampes «odenseiske
Nationaltheater», og da dette ophørte, optog S. selv Tanken om
et Provinstheater, der kunde blive en Planteskole for det kongl.,
i det han 1802 ansøgte om og fik Bevilling til at oprette et
omrejsende Provinstheater med Navnet «Kongl. privilegeret
Provinsialtheater». Endnu s. A. begyndte S. dettes Forestillinger i
Helsingør, og i Sommeren 1804 foretog han med det, forstærket ved
nogle Kræfter fra det kongl. Theater, en Kunstrejse gjennem
Jylland. Som et Udslag af S.s Bestræbelser for at hæve Skuespillerne
til social Ligeberettigelse fremkom det Andragende, han efter Storms
Død (1794) overtalte Rosing til i Forening med sig at indgive til
Theaterchefen, Hofmarskal Hauch, om, at «den indre Administration 
ved alt, hvad angik Repertoirets Fastsættelse, Rollebesætningen,
Opsyn med Stykker og Prøver, Regievæsenet osv., maatte
overdrages» dem; Hauchs Svar var imidlertid et skarpt Nej. S., der
havde indført Beaumarchais paa den danske Scene, udfoldede
gjennem Aarene en omfattende Oversættervirksomhed: ikke mindre end
34 Arbejder opførtes i hans Fordanskning; desuden udgav han 3
Aargange af en «Lommebog for Skuespilyndere» (1784-86), hvori
han bl. a. leverede en for den Tid fortjenstfuld «Historisk
Efterretning om den danske Skueplads». 
S. ægtede 13. Nov. 1779 Anna Sophie Mayes (døbt i Kjøbenhavn 
18. Juli 1750, d. 24. Okt. 1824), Datter af den engelskfødte
Baandvæver George M. og Else Marie Johansdatter (Enke efter
Samuel Wilckens).

Rahbek og Foersom, Theone, 2. H. S. 1 ff.
Overskou, Den danske Skueplads II-IV.
Erslew, Forf. Lex.
Nær og Fjern Nr. 410 f.
Holbergs Komedier, Jubeludg., III, 2, 50 ff.
P. Hansen, Den danske Skueplads I-II.
Illustr. Tid. XXXII, Nr. 42.

<i>Arthur Aumont.</i>

</chapter><chapter name="Schwartz, Johan Adam, 1820-74, Kunstdrejer">

<b>Schwartz, Johan Adam,</b> 1820-74, Kunstdrejer, er født 26.
Nov. 1820 i Kjøbenhavn som ældste Søn af den ndfr. nævnte
Kunstdrejer Johan Georg S. Han oplærtes i Faderens Virksomhed,
men er allerede 1837 paa en Udenlandsrejse til baade Paris og
London, og efter i 1846 at have gjort Mesterstykke og løst
Borgerskab blev han i 1847 Medinteressent i Faderens Forretning, der
nu fik Navnet J. G. S. & Søn. Hvad der tidlig lagde Beslag
paa hans Opmærksomhed, var Oprettelsen af en Haandværkerskole.
1839 foranledigede han Diskussioner herom i Industriforeningen,
og naar denne i 1841 fik en saadan Skole i Gang, skete det
væsentlig paa S.s Foranledning. Fra dette Aar blev han et
virksomt Medlem i Industriforeningens Bestyrelse, 1847-49 var han
f. Ex. med i Komiteen, der holdt Søndagsmøder for unge
Haandværkere. 1857-61 var han Foreningens Farmand og virkede bl. a.
for at lade Kunsten faa Indflydelse paa Haandværkernes Arbejder.
Foreningen udgav med dette Maal for Øje en Række Tegninger.
Naar han derefter traadte tilbage fra Industriforeningen, var det,
fordi han havde faaet andre Opgaver, og hans kun svage Helbred
ikke kunde lade ham røgte alt. 1859-65 var han Borgerrepræsentant 
og lagde her et stort Arbejde i Gjennemførelsen af Indkomstskatteloven 
(1861). Han var ogsaa Medlem af Bestyrelsen for det
til Fordel for Frederiksborg Slots Gjenopførelse oprettede saakaldte
Kunstflidslotteri (1860), der lagde stærkt Beslag paa hans Kræfter,
ikke at tale om, at han sammen med Arkitekt V. Klein (IX, 216)
forberedte og startede «den nye Haandværkerskole» (1868) og s. A.
blev indvalgt i Bestyrelsen for Arbejdernes Byggeforening. Efter
hvad her er meddelt, kan det forstaas, at han i sin Forretning gik
en noget anden Vej, end Faderen havde gjort. Han lagde Vægt
paa, at Kunsten fik saa stor Indflydelse som muligt; han arbejdede
i saa Henseende navnlig sammen med Billedhugger C. Peters (XIII,
10). Da H. C. Ørsteds Legat i Industriforeningen første Gang
skulde uddeles (1863), blev det tildelt den, der i S.s Etablissement 
havde udskaaret den Elfenbens vifte, som var en af Landets
Brudegaver til Prinsesse Alexandra. 1872 blev der som Tak for, hvad
S. havde udrettet for dansk Haandværk og Industri, overgivet ham
et Legat, der bar hans Navn. Han skjænkede det til «den nye
Haandværkerskole». 11. Dec. 1874 afgik han ved Døden. 23.
Febr. 1847 havde han ægtet Thora Louise Kuhl (f. 16. Febr. 1816
d. 8. Marts 1875), Datter af Revisor og Kapitajn ved Livjægerne
C. I. K.

Nyrop, J. A. S. (1875).
Samme, Industriforen. i Kbhvn.

<i>C. Nyrop.</i>

</chapter><chapter name="Schwartz, Johan Georg, 1789-1864, Kunstdrejer">

<b>Schwartz, Johan Georg,</b> 1789-1864, Kunstdrejer, er født
23. Febr. 1789 i Büdingen ved Hanau, hvor Faderen var
Fragtmand og Landbruger. Allerede i sin Hjemstavn sat i Drejerlære
kom han 1805 til sin Farbroder i Kjøbenhavn, Kunstdrejer Johan
Adam S., hos hvem han blev udlært, hvorefter han alt i 1808 fik
Borgerskab som Kunstdrejer i Kjøbenhavn og i 1812, for at
undgaa Militærtjenesten i sit Hjem, blev udnævnt til Hof kunstdrejer.
Ved Farbroderens Død i 1835 overtog han hans Virksomhed, som
han en Tid væsentlig havde styret, og fik s. A. Prædikat af det
kirurgiske Akademis Kunstdrejer ligesom Bevilling som
Fiskebensfabrikant. Hans Etablissement, som han navnlig udviklede i
fabrikmæssig Tilvirkning af f. Ex. Paraplyer og Kamme, blev det største
i sin Retning her hjemme, hvad han fra 1840 viste bl. a. paa de
her stedfindende Udstillinger. 1847 optog nan sin ovfr. nævnte
Søn Johan Adam S. som Medinteressent. Han var en af
Industriforeningens Stiftere (1838), var særlig virksom ved dens
Forevisninger og stod 1845-47 som Formand for den. Han var
Forstander for den tysk-reformerte Kirke i Kjøbenhavn fra 1838 til
sin Død, 20. Avg. 1864. Han var 2 Gange gift: 1. (28. Jan. 1813)
med Dorothea f. Spendrup (d. 1814) og 2. (29. Okt. 1815) med
Augusta Margrethe f. Frels (f. 28. Dec. 1791 d. 8. Febr. 1885).

Nyrop, Joh. Ad. Schwartz S. 5 f.
Samme, Camillus Nyrop.

<i>C. Nyrop.</i>

</chapter><chapter name="Schwartz, Johan Georg Franz, f. 1850, Maler">

<b>Schwartz, Johan Georg Franz,</b> f. 1850, Maler. F. S. er
Søn af ovennævnte Kunstdrejer Joh. Adam S. og født i Kjøbenhavn 
19. Juli 1850. Oprindelig bestemt til i sin Tid at overtage
Faderens Virksomhed arbejdede han efter sin Konfirmation nogen
Tid ved Drejeladet, men Lysten og Evnen til at tegne og male
lagde sig dog snart saa stærkt for Dagen, at han fik Lov til at
søge Uddannelse som Kunstner, og i 1866 blev han Elev af
Akademiet, som han gjennemgik fpaa o. 6 Aar. I 1874 debuterede han 
paa Charlottenborg med den store Karton «Job og hans Venner»,
der var lønnet med den mindre Guldmedaille, og som vakte ikke
ringe Opmærksomhed ved sin storstilede Komposition og udmærkede 
Formgivning ikke mindre end ved klar og gribende Skildring
af Situationen og Figurerne. Aaret efter udstillede han sit første
Maleri, «I Stuen hos en syg», der navnlig virkede ved den dybe
Alvor og fremtrædende Noblesse, hvormed Kunstneren sundt og
jævnt havde fortalt om Kjærlighedsforholdet mellem den syge Kvinde
og hendes Datter; prægtig var det formet, men i Koloritten mindre
vellykket. Langt højere naaede S. i det større Billede «Syge og
skrøbelige søge Helbredelse hos Jesus» (udstillet 1876). Ogsaa her
var der vel et og andet at anke over i Farvegivningen, men
Kompositionen var prægtig og fuld af Liv og alle Skikkelser --
mindst Christusfiguren -- Vidnesbyrd om dyb psykologisk Evne
og inderlig Følelse.

I 1878 foretog S. sin første større Rejse til Udlandet, som
han for øvrigt flere Gange har gjæstet uden nogen Sinde at
arbejde i noget fremmed Atelier* bl. a. var han en Tid i Spanien; 
s. A. var hans «Jacobs Død», der i koloristisk Henseende hører
til Kunstnerens betydeligste Frembringelser og ogsaa staar højt
ved sit Følelsesindhold, udstillet. Mellem hans senere Arbejder
kunne, foruden nogle Portrætter, hans store Loftsmaleri paa
Frederiksborg -- Frederik III som enevældig Hersker, omgiven af
Repræsentanter for Stænderne -- og hans dekorative Billeder i den
Soldenfeldtske Stiftelse i Kjøbenhavn nævnes. Men for øvrigt har
Tallet paa de Malerier, han i de senere Aar har bragt frem for
Offentligheden, ikke været stort, dels vel fordi han har ofret en
ikke ringe Del af sin Kraft paa Deltagelse i Ledelsen af en Skole
for Malere, dels paa Grund af hans meget stærkt udviklede
Selvkritik. Ikke blot som Maler, men ogsaa som Raderekunstner hører
han til sin Generations allermest fremragende Mænd; men af de
90 for største Delen udmærket skjønne Raderinger, han hidtil har
udført, er kun et ringe Antal kommet Almenheden til gode.

S. Müller, Nyere dansk Malerkunst.
Weilbach, Nyt Kunstnerlex.

<i>Sigurd Müller.</i>

</chapter><chapter name="Schwartz, Josva, 1632-1709, Generalsuperintendent">

<b>Schwartz, Josva,</b> 1632-1709, Generalsuperintendent, blev
født 5. Febr. 1632 i Waldau i Pommern, hvor hans Fader, Jacob
S., var Præst; Moderen, Elisabeth Zelack, var selv Præstedatter fra
Waldau. Han studerede i Wittenberg i 7 Aar fra 1651 og boede 
hos den berømte Theolog Quenstedt. Senere opholdt han sig i
lang Tid ved fremmede Universiteter og kom tilbage til Forældrehjemmet 
1661. Det zelotiske, der laa i hans Natur, kom snart til
Frembrud. Han var misfornøjet med, at Kirkestyrelsen stillede sig
mildt til de reformerte, og lod sin Vrede derover komme til Orde
i en Prædiken, for hvilken han derefter blev kaldt til Regnskab; 
han foretrak imidlertid ved Flugt at unddrage sig Ansvaret. Fra
Danzig udsendte han sin Prædiken i Trykken, forøget med endnu
stærkere Invektiver. Flere Stridsskrifter udvexledes, og da han
mente sin Person i Fare, flygtede han til Stockholm. Her blev
han kaaret til Præst ved den tyske Menighed; men da hans
Udnævnelse stødte paa adskillig Modstand, trak han sig frivillig
tilbage. Enkedronning Hedevig Eleonora fik ham 1668 beskikket til
extraordinær theologisk Professor ved det nyoprettede Universitet i
Lund samt til tysk Præst ved Domkirken sammesteds. Denne
sidste Udnævnelse var Biskop Vinstrup i høj Grad imod, og da
S. klagede over Vinstrups Adfærd imod ham, fik han den
Satisfaktion, at et kongl. Reskript paabød Biskoppen at give S. den
ham i Følge hans Kaldsbrev tilkommende Ret.

S. var den første, der i Lund fik den theologiske Doktorgrad
(1672), og Aaret efter blev han, dog ikke uden adskillig Kamp,
Universitetets Rektor. Sin Kjætterjagt fortsatte han stadig. Højst
uhyggelige Former antog hans Strid med den navnkundige S. Pufendorf, 
der fra 1668 var Professor i Lund i praktisk Filosofi. Da
denne 1672 udgav sit bekjendte Skrift «Om Natur- og Folkeretten»,
var S. strax paa Pletten, og i Forening med flere Kolleger
paaviste han flere nye og vildfarende Meninger i dette Værk. De
fleste Modstandere i Lund trak sig efterhaanden tilbage, men S.
udarbejdede en «Index novitatum in S. Pufendorfii libris de jure
naturæ et gentium contentarum», som foreløbig cirkulerede i
Haandskrift. Sagen vakte umaadelig Opsigt; der stredes for og imod.
Et Kongebud maatte paalægge de stridende Tavshed. Men da
derefter Skriftet blev trykt i Giessen 1673 (dog ikke efter S.s egen
Foranstaltning), blev det efter Kongens Befaling brændt af Bøddelen
paa Torvet i Lund, hvor meget end S. anraabte Kongens Naade
om at forskaanes for denne Tort. Striden fik lang Eftervirkning
og affødte adskillige Skrifter, hvorved Pufendorf lod sin drøje
Humors svære Skyts spille mod den alt andet end jævnbyrdige
Modstander.

Under den skaanske Krig kom S. ogsaa slemt afsted. Da 
Lund 1676 var indtaget af de danske, holdt han i Nov. s. A. en
Prædiken (trykt i Kjøbenhavn 1678 blandt hans «Drei Kriegspredigten»), 
hvori han formanede Skaaningerne til at bevise den
danske Konge den skyldige Troskab og Lydighed og bede for
ham, men dog ikke tage Vaaben imod Kongen af Sverige, deres
forrige Herre. Da Byen Maaneden efter atter kom i de svenskes
Besiddelse, blev S. plaget med stærk Indkvartering, og da han
personlig vilde fremføre sin Klage derover for Kong Carl, fik han
haard [Tiltale og Befaling om at fremstille sig i Malmø for en
Kommission, der skulde paakjende Anklagen mod ham for Utroskab 
og Forræderi. Saa flygtede han i Hast over til Kjøbenhavn;
hans Hustru søgte under Forklædning snart efter sammesteds hen.
Hans Ejendele i Lund konfiskeredes, og det blev en tung
Trængselstid for Familien. Christian V tildelte ham imidlertid 1679 en
maanedlig Pension, og Aaret efter blev han tysk Hofprædikant i
Kjøbenhavn. Som saadan var han dog kun til Besvær; thi han
betragtede det stadig som sin første Embedspligt at finde
Vranglærdomme, og hans Heftighed mod de reformerte var saa meget
mindre velset, som Dronningen selv hørte til dette Trossamfund.
Med Glæde greb man Lejligheden til paa en passende Maade at
blive af med ham, i det Generalsuperintendenten i Slesvig døde
1684. S. udnævntes da til Superintendent over hele Slesvig og
flyttede til Slesvig By. Et af hans første Foretagender var at faa
Konkordieformelen indført i den hertugelige Del af Landet, ligesom
det tidligere var sket i den kongelige Del ved Steph. Klotz'
Bestræbelser (IX, 241). Efter Forliget i Altona 1689 maatte han flygte
til Flensborg, hvor han derefter boede til 1693, da han kunde
rykke ind i den nyopførte Bisperesidens i Rensborg; her døde han
6. Jan. 1709.

I hans Bispetid fornyedes de gamle Synoder, i det Forordningen 
af 15. Avg. 1691 bestemte, at der aarlig i Rensborg skulde
holdes en Synode af Provsterne i begge Hertugdømmer under
Generalsuperintendentens Forsæde. Den første Synode samledes i
Rensborg i Okt. 1691, og de fleste af dens Beslutninger fik 1692
kongl. Stadfæstelse; bl. a. blev nu Ungdommens Konfirmation før
den første Altergang forordnet for Hertugdømmerne foruden flere
andre vigtige Bestemmelser angaaende Lære og Kultus. Men S.s
Bispetid kjendetegnes ogsaa ved den i Slesvig stærkt fremskydende
pietistiske Bevægelse, som S. bekæmpede med stor Voldsomhed.
I den Anledning vexlede han Stridsskrifter med Sandhagen (XIV, 
598) og Muhle (XI, 501) samt med Præsten i Glückstadt Nic.
Sibbern, paa hvis Parti Dr. F. J. Lütkens (X, 558) stillede sig imod
S. Endnu paa sin Dødsseng dikterede han sin Amanuensis et
Stridsskrift for at værne om Orthodoxien. Han sluttede saaledes,
som han begyndte, sin offentlige Virksomhed: hele hans Liv var
Strid og Ufred. -- Under sin Embedstid i Lund ægtede han Enken
efter Borgmester i Malmø Jacob Wildschütz, Cathrine Severa,
Datter af Provst Niels Sørensen i Malmø. En Søn er anført ndfr.

Universitetsprogr. 1709. 
Moller, Cimbria lit. II. 
Pontoppidan, Annales eccl. Dan. IV, 129 ff. 
  (jvfr. O. Wolff, Journal f. Politik osv. 1808, III, 107 ff.).
Zwergius, Siellandske Clerisie S. 675 ff. 
Ahnfeldt, Lunds universitets hist. I, 133 ff. 332 ff. 
Gigas, Briefe S. Pufendorfs an Chr. Thomasius S. 9 ff. 
Allg. Deutsche Biographie XXXIII. 
Slægten Heering (1900) S. 50 f. 

<i>A. Jantzen.</i>

</chapter><chapter name="Schwartz, Niels, 1670-1753, Orientalist">

<b>Schwartz, Niels,</b> 1670-1753, Orientalist, er født 11. Jan. 1670 
i Lund, hvor Faderen, ovennævnte Josva S., da var Professor. Han
har uden Tvivl deponeret i Lund, men fulgte Faderen, da denne
1677 flygtede til Danmark. Han tænkte aldrig paa at studere
Theologi, men kun paa at samle Kundskaber, navnlig i de
orientalske Sprog, og sin Trang fik han stillet ved fremmede
Universiteter og vidtløftige Rejser. 1708 blev han Kancelliraad, 1718
Assessor i Overhofretten i Norge og endelig 1747 virkelig Justitsraad.
Stillingen som Assessor synes han at have betragtet som en blot
og bar Værdighed, da han stadig unddrog sig fra at møde i
Retten. I sin høje Alderdom fik han Anmodning af General-Kirkeinspektionen 
om at hjælpe til med en forbedret Bibeloversættelse,
og han begyndte da paa en Oversættelse af Salmerne, som han
havde færdig 1749. Salmernes 1. Bog tillige med de 4 første
Kapitler af Genesis kom ud 1752 i hans 83. Aar, og han haabede
endnu at kunne fortsætte, men døde 1753 (begravet 3. April). Han
sendte sin Oversættelse, der er baade paa Dansk og Latin, til
Pave Benedict XIV for at vise ham, hvor mange Fejl der er i
Vulgata. Sproget i hans Oversættelse er utvivlsomt bedre end i
den avtoriserede Bibeludgave paa den Tid, men han betænker sig
ikke paa forklarende Tilsætninger, der for det meste ere
overflødige og ikke altid rigtige. At han, der var Ejer af Buskerud,
barnløs og rig Mand, ikke tidligere har iværksat dette Arbejde, er
underligt, naar man hører hans Tanker om sig selv. Han siger:
«Der findes ikke et eneste Ord i Evæ Tungemaal, uden at det
har sit eget guddommelige Komma eller Sammenføjelsestegn . . .
Ingen har til Dato ret forstaaet den Helligaands Commata, Tegn 
og Hemmeligheder, som den (Skriften) alle Vegne er opfyldt med
... De gammeltestamentlige Commata bevise i ethvert Kapitel
selv deres Guddommelighed og ere i alle Maader lige saa
guddommelige som Ordene selv.» Der maa være noget
ejendommelig hemmelighedsfuldt ved disse «Commata», da han siger, at han
kan takke dem for sin Forvisning om det evige Liv. -- Med sin
Hustru, Alhed Maria f. Heins (f. 1675 d. 18. Dec. 1748), fik han den.
betydelige Ejendom Buskerud, og til bedste for de til Ejendommen
hørende Børns Opdragelse stiftede han med sin Hustru 1744 et
Legat paa 1000 Rdl., der endnu er i Virksomhed.

Nicolaysen, Norske Stiftelser III, 364.
Personalhist. Tidsskr. 2. R. V, 175.

<i>D. Thrap.</i>

</chapter><chapter name="Schwartz, Thora Marie Christine, s. Nielsen (XII, 285).">

<b>Schwartz, Thora Marie Christine,</b> s. Nielsen (XII, 285).

</chapter><chapter name="Schwarzburg, Günther Greve af, d. 1583, s. Günther (VI, 412).">

<b>Schwarzburg, Günther Greve</b> af, d. 1583, s. Günther (VI, 412).

</chapter><chapter name="Schwartzen, Julius, 1802-75, dramatisk Sanger.">

<b>Schwartzen, Julius,</b> 1802-75, dramatisk Sanger. S.s Forældre 
vare Sekretær i det danske Kancelli, senere Herredsfoged i Lejre,
Ludvig Holberg S. (f. 1774 d. 1836) og Amalie Frederikke Wilhelmine
f. Barth (d. 24. Marts 1861 i Randers), der en kort Tid (1793-96)
havde været ansat ved det kongl. Theater uden til Trods for sin
indtagende Sopranstemme at vinde sig noget Repertoire. S. fødtes
11. Dec. 1802 i Kjøbenhavn, blev Student 1820, antoges 1825 som
Elev ved det kongl. Theater, debuterede her 16. Sept. 1826 som
Louis i «Slottet Montenero» og ansattes endnu s. A. som kongl.
Skuespiller. Han blev hurtig en hyppig anvendt og meget yndet
Tenorsanger, særlig i Syngestykket, hvor hans Stemmes bløde
Mandighed og indsmigrende Varme i Forbindelse med hans Foredrags 
stille Inderlighed helt kom til sin Ret i en Række lyriske
Partier som Max i «Jægerbruden», Guillaume i «Elskovsdrikken»,
Raimbaud i «Robert af Normandiet» og Conrad i «Hans Heiling».
Skjønt det allerede tidlig (1837-38) var lykkedes S. som Eleazar
i «Jødinden» at omsætte sin troende Følsomhed til ærværdig Kraft,
gled han dog, da Ungdommen svandt, ud af Repertoiret og
afskedigedes i Jan. 1857; hans sidste Optræden fandt Sted 5. Jan.
s. A. som Dan i «Joseph og hans Brødre»; derefter varetog han
Regissørforretningerne indtil Udgangen af 1858-59. S. døde 25.
Juli 1875 i Kjøbenhavn. Han havde 27. Okt. 1832 ægtet Jacobine
Marie Jensine Stolpe (f. 1805 d. 28. Avg. 1889). 

<i>Arthur Aumont.</i>
</chapter>
<chapter name="Schwartzkopf, Christian Frederik, 1817-93, Kontorchef">

<b>Schwartzkopf, Christian Frederik,</b> 1817-93, Kontorchef,
var en Søn af Livkirurg Carl Peter August S. (f. 11. Juni 1781
d. 22. Dec. 1838) og Arentze Birgitte f. Kjerrumgaard (f. 10. Juni
1784 d. 20. Dec. 1868). Han fødtes i Kjøbenhavn 24. Juli 1817,
blev 1834 Student fra Borgerdydskolen i Kjøbenhavn og 1839
juridisk Kandidat. Efter at han derpaa i længere Tid havde arbejdet
paa en Højesteretsadvokats Kontor, blev han 1842 Volontær i det
danske Kancelli og 1847 Kancellist der. Samtidig gjorde han
Tjeneste i Kongens Livkorps, fra 1839 som Sekondlieutenant, fra
1841 som Premierlieutenant og fra 1845 som Sekondkapitajn. 1848
blev han Fuldmægtig i Kirke- og Undervisningsministeriets i.
Departement; 1856 udnævntes han til Chef for Ministeriets
Expeditionskontor for det højere Undervisningsvæsen, hvortil snart efter
bl. a. Kunstanstalterne føjedes. 1859 blev han tillige Sekretær hos
Ministeren, 1880 afskedigedes han efter eget Ønske, og i. Marts
1893 døde han i Kjøbenhavn. 1853 var han bleven Kancelliraad,
1859 Justitsraad, og ved sin Afgang udnævntes han til Etatsraad.
Han var en ualmindelig flittig og pligtopfyldende Embedsmand,
altid tjenstvillig og hjælpsom over for de mangfoldige, der i
Tjenesteanliggender søgte hans Bistand, derhos en fin Natur og i
Besiddelse af en stor -- om end stundum vel formløs -- personlig
Elskværdighed. Ved sin Udtræden af Statens Tjeneste hædredes
han da ogsaa med en Fest, i hvilken en fyldig Repræsentation
fra alle Aandens Felter deltog. -- Han var gift 1. med Christine
Mathilde f. Wulff (f. 19. Sept. 1818 d. 6., Jan. 1849), Datter af
Grosserer Jens Andreas W. og Olivia f. Lang; 2. med Malvina
Blanca Minona f. Hostrup-Schultz (f. 29. Sept. 1824 d. 19. Marts
1893), Datter af Direktør Jens H.-S. (ovfr. S. 344).

Erslew, Forf. Lex.

<i>G. Kringelbach.</i>

</chapter><chapter name="Schwartzkopf, Edvard Ottosen, 1700-53, Litterat">

<b>Schwartzkopf, Edvard Ottosen,</b> 1700-53, Litterat,
Sønnesøn af Konrektor i Bergen Edvard Edvardsen (IV, 420) og Søn af
Præsten Otto Edvardsen (d. 1713) i Manger, Bergens Stift, og
Apollone f. Schwartzkopf (d. 1758), blev født i Manger. Han gik i
Bergens Skole, men blev Student som Privatist 1721. I det
kjøbenhavnske Waisenhuses første Aar (1727) blev han Lærer ved samme,
1732 tillige Korrektør ved Stifteisen, men afskedigedes ved
Udgangen af 1733 efter en Strid med Direktionen. Han levede
derefter i Kjøbenhavn som «Studiosus emeritus» og har været en
Mand af flersidige Interesser. 1740 begyndte han «efter Grams 
Exempel» et lille historisk Erindringslexikon (Ny kongl. Saml. 8°,
Nr. 356), som blev trykt 1868 i «Danske Saml.» IV; det indeholder 
adskillige interessante Oplysninger om Mænd i hans
Samtid eller nære Fortid. 1743 blev han af Langebek foreslaaet
Rostgaard som Medarbejder ved det danske Lexikon. I det kongl.
danske Selskabs første Aar skjænkede han dette en Del
Manuskripter og trykte Piecer og gavnede Selskabet ogsaa paa anden
Maade. Han hørte til den pietistiske Kreds og har oversat og
samlet en stor Del Salmer, ligesom han ogsaa selv har forfattet
nogle (Thottske Saml. 8°, Nr. 202-4). Han døde i Kjøbenhavn
af tærende Sygdom i Okt. 1753 (begravet 12. Okt.).

Kirkehist. Saml. 4. R. III, 29. 41 f. 
Langebeks Breve ved Rørdam S. 83 f. 
Skaar, Norsk Salmehistorie I, 598. 

<i>A. Jantzen.</i>

</chapter><chapter name="v. Schwertzell, Johan Bernhard, 1654-1723, Officer">
<b>
v. Schwertzell, Johan Bernhard,</b> 1654-1723, Officer, Søn
af «Obervorsteher der althessischen Ritterschaft» Georg v. S. til
Willingshausen og Susanne v. Dørnberg. Han var født 27. Avg.
1654. Under den Skaanske Krig kom han til Danmark, blev 1677
Kapitajn ved Livregiment til Fods (Garden), 1684 Major, 1690
Oberstlieutenant, 1700, efter at have deltaget i Felttoget i
Hertugdømmerne, Oberst for Schacks tidligere Regiment til 1704, da han
i Stedet blev Chef for 1. Bataillon af Prins Carls Regiment, 1703
Brigader, 1708 Generalmajor, 1711 Generallieutenant, 1712 hvid
Ridder. 1704-13 tjente S. ved Auxiliærkorpset i Nederlandene, hvor
han var med i alle de vigtigste Slag og særlig nævnes ved
Belejringen af Menin 1706 og Bouchain 1711. Efter Hjemkomsten tog
han Del i Stralsunds Erobring 1715. Aaret efter traadte han ud
af dansk Tjeneste og drog hjem til Willingshausen, hvor han døde
11. Maj 1723. -- 25. Sept. 1691 blev han trolovet og kort efter
gift med Dronning Charlotte Amalies Hof jomfru Johanne Charlotte
v. Børstell, Datter af brandenborgsk Kammerretsraad Georg Fr. v.
B. Hun døde 1693 i Barselseng med et dødfødt Barn.

<i>H. W. Harbou.</i>

<b>Schwesinger, Andrea,</b> d. 1695, s. Kronhelm (IX, 539).

<b>Schwollmann, Wilhelm Alexander,</b> 1734-1800, Præst, blev
født 26. Marts 1734 i Slesvig By, hvor Faderen, Konsistorialraad
Theophilus Christian S. (d. 1766), var Præst i Friedrichsberg; 
Moderen, Anna Christina f. Quistorp, døde allerede 1743. Han studerede
i Halle og Rostock. I Rostock fik han 1757 Magistergraden og 
blev Privatdocent samt Adjunkt ved det filosofiske Fakultet. Aaret
efter vendte han dog hjem for at assistere sin svagelige Fader i
Præstegjerningen; i 8 Aar varetog han denne Kapellantjeneste,
indtil han 1766 blev Faderens Efterfølger. Da Landgrev Carl af
Hessen 1769 tog fast Ophold paa Gottorp Slot, blev han tillige
Slotspræst der. 1776 blev han Konsistorialraad. 1790 viede han
paa Gottorp Kronprins Frederik til Landgrevens Datter. 1791 blev
han end videre Provst i Hutten Amt, 1796 Overkonsistorialraad.
Han nedlagde sine Embeder 1797 og døde 21. April 1800. Tidlig
begyndte han sin litterære Bane i kritisk Retning og udgav
forskjellige exegetiske og filologiske Afhandlinger, ligesom han ogsaa
var Medarbejder ved kritiske Tidsskrifter. Mest Betydning har dog
hans Virksomhed i liturgisk Retning, i det han har leveret
betydelige Forarbejder til den Adlerske Agende. Regeringen havde
sendt ham til Betænkning Generalsuperintendent Conradis Udkast
fra 1738; men da dette ikke stemmede med hans Aandsretning,
udarbejdede han et helt nyt Forslag og udgav 1793 «Grundsätze,
nach welchen die für Schleswig u. Holstein bestimmte Liturgie
ausgefertiget worden». S.s Liturgi, der henligger i Haandskrift i
Statsarkivet i Slesvig, naaede kun at blive sendt flere gejstlige i
Hertugdømmerne til Betænkning. -- Han var gift med en Datter
af Generalsuperintendent A. Struensee.

Kordes, Schlesw.-Holst. Schriftsteller-Lex. 
Allg. Deutsche Biographie XXXIII. 
Kirkehist. Saml. 4. R. II, 611 ff.

<i>A. Jantzen.</i>

</chapter><chapter name="Schydtz, Jens, 1792-1859, norsk Stiftamtmand og Politiker">

<b>Schydtz, Jens,</b> 1792-1859, norsk Stiftamtmand og Politiker,
var født i Kjøbenhavn 14. Maj 1792 og Søn af efterfølgende J. L.
S. Med Faderen kom han 1795 til Norge og blev 1809 Student
fra Bergens Skole samt 1814 juridisk Kandidat, hvorpaa han vendte
tilbage til Norge. Hans senere Virksomhed er væsentlig knyttet
til Bergen, hvor han beklædte en Række af Embeder (1815 Fuldmægtig 
ved Politiretten, 1816 Fuldmægtig hos Stiftamtmand Christie,
1828 Stiftsoverretsassessor og derefter Borgmester, 1828-29 konstit.
Stiftamtmand, 1834 Amtmand i Søndre Bergenhus Amt, 1850
Toldinspektør og 1852 Stiftamtmand). Han repræsenterede Bergen paa
alle Storting, oftest som 1. Repræsentant, fra 1833-54 og var
stadig Medlem af Lagtinget, 1833-51 som dettes Præsident. I
1836 var han Præsident i Rigsretten mod Statsminister Løvenskiold
(X, 612), hvor hans Stemme skal have gjort Udslaget med den
fældende Dom; ogsaa i 1845 var han Medlem af Rigsretten mod 
Statsraad Vogt. I 1859 valgtes han paa ny under en ejendommelig 
politisk Kombination til Stortingsmand for Bergen, men afgik
kort efter Valget ved Døden, 25. Maj 1859. Han havde i sin
sidste Levetid været sløvet og havde i den Anledning modtaget
Advarsler fra Regeringen. -- I 1832 ægtede S. Maren Christine
Frøchen (f. 1790 d. 1852), en Kjøbmandsdatter fra Bergen.

Halvorsen, Norsk Forf. Lex.

<i>Yngvar Nielsen.</i>

</chapter><chapter name="Schydtz, Jørgen Lottrup, 1756-1832, norsk Justitiarius">

<b>Schydtz, Jørgen Lottrup,</b> 1756-1832, norsk Justitiarius, født
paa Oxviggaard ved Vejle 12. Nov. 1756, Søn af daværende kongl.
Skovfoged Jens Jørgensen S. og Christence Mette Johanne f.
Leegardt. Han blev Student med Udmærkelse fra Odense
Kathedralskole 1776 sammen med sin fortrolige Ven Rasmus Nyerup,
underkastede sig først filosofisk og filologisk Examen samt i 1787
juridisk Embedsexamen og blev 1790 ansat som surnumerær
Assessor ved Hof- og Stadsretten. I 1784 havde han som Lærer for
Konferensraad N. Rybergs Søn besøgt Norge og derunder fattet
Interesse for dette Land og dets Befolkning; -- «men det
forstaar sig, mit Fædreland gaar for alt,» skrev han fra
Throndhjem til Nyerup. I 1797 blev han Embedsmand i Norge, først
som 1. Assessor i Bergens Stiftsoverret og fra 1807 Justitiarius i
samme Ret; i denne Stilling fik han 1813 Udnævnelse til virkelig
Etatsraad. Han døde i Bergen 19. Sept. 1832. I denne By havde
han erhvervet sig megen Anseelse; Biskop Pavels omtaler ham dog
kun som «en grundærlig Mand». -- S. ægtede 27. Maj 1791 Anne
Margrethe f. Ursin (f. 1767 d. 1814), siden 1789 Enke efter Prokurator
Ostenfeldt i Kjøbenhavn.

Halvorsen, Norsk Forf. Lex. 
Daae, Breve fra Nordmænd til Nyerup. 
C. Pavels, Dagbøger 1817-22.

<i>Yngvar Nielsen.</i>

</chapter><chapter name="Schythe, Jørgen Christian, 1814-77, Geolog, chilensisk Gouvernør">

<b>Schythe, Jørgen Christian,</b> 1814-77, Geolog, chilensisk
Gouvernør, fødtes 6. Febr. 1814 i Kjøbenhavn, hvortil hans Fader,
Eylert S., var flyttet efter at have været Handelsassistent i
Julianehaab, blev Student 1830, polyteknisk Kandidat 1834 og holdt
derefter i Vintrene 1835-39 og 1841-42 Paa Foranstaltning af Selskabet
for Naturlærens Udbredelse offentlige naturvidenskabelige
Forelæsninger, rundt i forskjellige Provinsbyer. Sommeren 1836 holdt han
private Forelæsninger for Prins Frederik (VII) og foretog i 1838, i
Følge kongl. Resolution, en Rejse til Disko og Waigattet i
Nordgrønland for der at undersøge Mulighederne for en lønnende 
Kulbrydning; herom foreligger Indberetning til Rentekammeret
(Manuskript). I 1839-40 berejste han sammen med Japetus Steenstrup en
Del af Island (Afhandlinger herom i Krøyers «Naturhist. Tidsskr.»
III) og besøgte atter i 1846 dette Land for, i Følge kongl. Befaling,
at studere Heklas Udbrud («Hekla og dens sidste Udbrud 2. Sept.
1845», 1847). S. A. udnævntes han til virkelig Kammerassessor.
For Landhusholdningsselskabet berejste han 1842 Skanderborg Amt
og udgav 1843 Beskrivelsen over dette Amt. Hans Virksomhed i
de nærmest følgende Aar var hovedsagelig af skjønlitterær Art:
saaledes var han 1843-44 Redaktør af Carstensens «Portefeuillen»,
hvor der bl. a. fremkom «Blade af min Dagbog paa en Rejse i
Nordgrønland i Sommeren 1838», og i Aarene 1845-49 udgav han
under Mærket «Asmodi» eller «A*****» forskjellige Novelletter og
Skitser, hvoraf kunne nævnes «Ungdomsminder» (1845; 2. Udg.
1849) og «Den politiske Skomager, et Genrebillede fra 1848» (1849).

I Maj 1850 forlod han Danmark for stedse, drog til Chili,
hvor han i 1852 udnævntes til Professor i Fysik og Naturvidenskab
ved det litterære Kollegium i Concepcion, men kun for snart efter,
i 1853, at blive chilensisk Gouvernør over Territoriet Magellanes
(Ildlandet), hvad han ansaas for særlig egnet til paa Grund af sit
Kjendskab til arktiske Egne. Med en kort Afbrydelse forblev han
i Ro i denne Stilling, til han i 1865 tog sin Afsked, hvorefter han
levede i San Jago, til han i 1870 blev Bestyrer af den chilensiske
Nationalbanks Filial i Chillan. Af Helbredshensyn opgav han denne
Stilling i 1874 og bosatte sig derefter i Valparaiso, hvor Døden
30. Jan. 1877 gjorde Ende paa hans omskiftende Liv.

Erslew, Forf. Lex.
Geogr. Tidsskr. 1877. 

<i>V. Hintze.</i>

</chapter><chapter name="Schytte, Andreas (døbt Anders), 1726-77, statsvidenskabelig
Forfatter">

<b>Schytte, Andreas</b> (døbt Anders), 1726-77, statsvidenskabelig
Forfatter, var født 16. Avg. 1726 i Uggerslev i Fyn, hvor hans
Fader, Rasmus Andersen S., var Præst; hans Moder hed Johanne
Cathrine f. Faber. S. blev Student fra Odense 1744, tog
theologisk Embedsexamen 1750 og var saa Huslærer for en Hofjunker
Caspergaard, med hvem han først opholdt sig nogen Tid ved Sorø
Akademi og siden gjorde en 3aarig Udenlandsrejse. Derefter kom
han til at tage fast Bo i Sorø, da han 1759, samme Aar, som han
var vendt hjem fra Udlandet, blev ansat ved Akademiet som
Professor i offentlig Ret og Statsvidenskab (Professor juris publici et
politices), og han vedblev at virke her indtil sin Død, 27. Avg.
1777. 1774 var han bleven Justitsraad. Selve hans Docentvirksomhed 
kunde paa Grund af den ringe Frekvens ved Akademiet kun
komme en snæver Kreds til gode; men han indtog en fremragende 
Stilling i den Samling af lyse Hoveder med varm Begejstring for
Videnskaben, der har bragt Sorø Akademi til at staa saa smukt i
vort Aandslivs Historie i det 18. Hundredaar. Det er da ogsaa
et anset Navn, han vandt som Forfatter, først og fremmest ved 3
større Arbejder: «Staternes indre Historie» i 5 Bind (1773-76),
«Staternes ydre Historie» i 2 Bind (1774-75) og «Danmarks og
Norges naturlige og politiske Forfatnings», af hvilket Værk dog kun
1. Bind udkom i samme Aar, i hvilket han døde.

S. nærede ligesom hans Kollega Sneedorff høje Tanker om
Statsvidenskabernes Betydning, og ligesom Sneedorff derved bragtes
til at skrive sit Værk om den borgerlige Regering, saaledes var
det den samme Opfattelse, der for S.s Vedkommende satte Frugt
i den nys nævnte Produktion. Han mente rigtignok, at hvis det
skulde lykkes at fremstille Stats- og Samfundsforhold fyldig, vilde
det være nødvendigt at skrive en Mængde Bind, hvad Livet ikke
levnede ham Tid til; ja selve det Afsnit, som han naaede længst
med, Staternes indre Historie, fik han ikke bragt til Ende. Men
det var dog noget betydeligt, at han fik udgivet 5 Bind af dette,
der sikkert i alle Henseender er det vigtigste af hans Værker.
Hvad der maaske først falder i Øjnene ved dette Skrift, er, at
det omfatter langt mere, end vi vilde vente efter de Krav, vi vilde
stille til et saadant Arbejde. Det giver i Virkeligheden alt for
meget. Naar han nemlig gjennemgaar de enkelte Dele af Staternes 
Styrelse, som f. Ex. Finansstyrelsen med Oversigt over Statsindtægter 
og Statsudgifter og Skattevæsenet, eller, for at tage et
andet Exempel, hvad han kalder Politiet med Justitsvæsenet i det
hele, giver det ham Lejlighed til at dvæle ved de forskjellige
menneskelige Sysler, han behandler da baade Agerbrug, Handel,
Vindskibelighed samt Oplysning med Videnskab og Kunst, og alt
det fremstiller han historisk, i det han følger Udviklingen deraf
fra den tidligste Tid og illustrerer sin Fremstilling med en
Mangfoldighed af Exempler og Citater. Værket bliver derved i Grunden
en hel Kulturhistorie. Til at løse denne store Opgave havde S. i
flere Henseender gode Forudsætninger. Han sad inde med en
meget omfattende Læsning i mange forskjellige Retninger, og han
var afgjort en aandrig Mand, om end undertiden noget søgt
aandrig, med en betydelig Fremstillingsevne. Vistnok skrev han mindre
korrekt og mindre let end Sneedorff, hans Sætningsbygning er ikke 
altid heldig; men han førte en forbavsende livlig Pen, og han
fremstiller, hvad han vil sige, med stor Klarhed. Den Forkjærlighed, 
han har for at meddele pikante Udtalelser og karakteristiske
Træk, liver i høj Grad op i den pædagogisk-moraliserende Tone,
som Værkets Plan let fører med sig.

Videnskabelig taget kan der indvendes adskilligt imod S.s
Værk. For slet ikke at tale om, hvad der følger af sig selv, at
man nu ikke kan lære noget af denne naturligvis forældede Bog,
saa skorter det jævnlig paa tilstrækkelig Skarphed i Tanken og i
Begrebsbestemmelserne, Forfatteren har ej heller undgaaet adskillige 
Gjentagelser og paa visse Steder Selvmodsigelser. Ogsaa maa
man i det hele ikke tænke sig Værket som grundlæggende noget
nyt. Men man har endnu den Dag i Dag ved at læse det en
behagelig Følelse af at staa lige over for en ualmindelig livlig
intelligent Mand, der ønsker at meddele sin Samtid Belæring af
den betydelige Viden, han har erhvervet sig. Og visselig kunde
hans Samtid lære meget af et saadant Skrift paa en Mængde
Omraader, saa meget mere som Kundskaben tilbødes i en tiltalende
Form. Det har virkelig været en stor Mængde Kundskab, S. har
sat i Omløb baade hos sine Tilhørere og hos Læserne iblandt hans
dannede samtidige. Han er populær Forfatter i dette Ords bedste
Forstand paa en lignende Maade, hvorpaa Holberg havde været det.

Undersøgelser over Statssamfundenes Oprindelse og Statsforfatningernes 
Væsen og Værd vare i en Del af det 18. Hundredaar
Yndlingsæmner for dem, der syslede med Statsvidenskaberne, og
S. kom da ogsaa ind herpaa. For ham som for alle her hjemme
var Montesquieus «l' Esprit des lois» det banebrydende Værk med
Hensyn til sligt. Det var fra det, de havde modtaget den befrugtende 
Indflydelse, selv om de ogsaa i meget vare uenige med dets
berømte Forfatter, og næppe har nogen udtalt sin Anerkjendelse
deraf i stærkere Udtryk end S. Paavirkningen fra Montesquieu er
da ogsaa let at paavise, især i Værkets 1. Del. Det er sikkert
den, det skyldes, at han med Hensyn til Opfattelsen af
Statssamfundenes Dannelse fjærner sig fra den da almindelige Mening, som
Naturretslærerne havde bragt i Kurs, og som man ogsaa træffer
hos Rousseau, at de havde deres Oprindelse i et fælles Samtykke
hos dem, der dannede dem, eller i, hvad der kaldtes en Pagt.
Man mærker ogsaa tydelig Montesquieus Indflydelse ved S.s
Fremstilling af, hvad han kaldte Grundstøtterne for en Stat, hvorved
han forstod det samme, som Montesquieu kaldte ledende Principper; 
han opstillede nemlig paa den franske Forfatters Vis Æren som
Grundstøtten i Monarkierne, ligesom Frygten var det i de
despotiske Stater, og Ligheden, grundet paa Dyden, var Republikkens
Grundstøtte. Men medens Montesquieu som vel bekjendt rokkede
det enevældige Monarkis Grundpiller ved sin berømte Fremstilling
af den engelske Forfatnings Fortrin, stillede S. sig, ligesom hans
Forgænger Sneedorff havde gjort, ubetinget under Monarkiets Fane.
Han er, naar han kommer ind paa Politikken, til Trods for den
Interesse, han har for Englands Forhold, og den Sympathi, med
hvilken han kan tale om Oldtidens Republikker eller om samtidige
schweitserske Tilstande, dog saa loyal en dansk Royalist, som nogen
kunde være det. Han véd intet skjønnere end Overdragelsen (!)
af Enevælden til Frederik III, intet mere tiltalende end de danske
Kongers Styrelse, og han finder, at naar Enevælden er forenet
med Kollegiestyrelse, giver den det bedste Værn for Undersaatternes 
Lykke og deres borgerlige, ja endog deres politiske Frihed.

Det er derfor i det hele langt fra, at S.s Værk har bragt
Fart i den politiske eller sociale Bevægelse her hjemme. Tvært
imod, han passer i mange Henseender udmærket ind i den Tid,
da han skrev sine Arbejder, nemlig det Guldbergske Tidsrum.
Saaledes ved den Styrke, hvormed han fremhæver Statsinteressen
ved Fastsættelsen af Individernes Stilling i Samfundet og til
hverandre, og ved det Statstilsyn, som han kræver paa mange vigtige
Punkter. Derfor vil han bl. a. have Pressen under skarp Kontrol,
og derfor er han ogsaa i høj Grad konservativ med Hensyn til
Landbospørgsmaalet. Hvor tit han end fremhæver den personlige
Friheds store Betydning, var han dog, naar han skulde behandle
de samtidige Forhold her i Landet, af den Mening, at Bonden
havde saa megen Frihed, som «Regeringsformen, hans Stand og
Forretninger krævede», og han var ikke kommen ud over at
opfatte Bonden som Herremandens Tyende. Og samtidig var han
en svoren Fjende af den fritænkerske Udvikling i Datiden, der af
ham betegnes som tøjlesløs Frækhed, i det han tillige ret
ejendommelig mener, at den kan faa farlige politiske Virkninger. «Man
begynder», siger han, «med Religionen, man ender med Staterne,
vi have Fritænkere i begge.» Overvejende var det dog af rent
religiøse Grunde, at han var Fritænkeriets Fjende, thi han hørte
religiøst ganske til samme positivt kristelige Retning som
Rosen-stand-Goiske, Guldberg og Balle, selv om han betegnende nok,
naar han taler om ethiske Æmner, langt mere henter Exempler 
og Citater fra den klassiske Oldtid end fra det nye Testamente
og Kirkens Historie.

Men hvor lidt nyt S. end altsaa har sat ind, set fra denne
Side, har han dog betydelig Interesse, ikke alene ved sin
Fremstilling og den mangesidige Kundskab, han viser, men ogsaa ved
det tiltalende Indtryk af en ædel human Natur, der slaar os i
Møde ved hans Skrifter, og ved den Fordomsfrihed og sunde Sans,
hvormed han behandler mange enkelte Spørgsmaal. Han har
derved gjort sit til at sætte frugtbare Tanker i Omløb.

I Sammenligning med «Staternes indre Historie» have de 2
andre nævnte Værker af ham noget mindre Interesse; men det
bør dog nævnes, at Skildringen af «Staternes ydre Historie» er en
med stor Klarhed og i al sin Sammentrængthed med virkeligt Liv
skrevet Fremstilling af den internationale Historie fra den
westfalske Fred til 1763, der var noget virkelig nyt i vor Litteratur og
var ypperlig skikket til at give Datidens Læsere et Billede af
Evropas nyere politiske Historie.

S. blev 15. Juni 1763 gift med Karen Kruusberg, f. Stæhr
(d. 1791), Enke efter Forvalter H. K. og Datter af Raadmand A.
S. i Aarhus. Ægteskabet var barnløst.

Worm, Lex. ov. lærde Mænd. 
Nyerup, Lit. Lex. 
E. Holm, Hovedtræk af Trykkefrihedstidens Hist. S. 99 ff.

<i>E. Holm.</i>

</chapter><chapter name="Schytte, August Theodor, 1804-89, Godsejer">

<b>Schytte, August Theodor,</b> 1804-89, Godsejer, er født 2.
Marts 1804 i den lille brandenborgske By Perleberg, hvor Faderen,
Ludvig Theodor S., var Kjøbmand. I sin Ungdom lærte S.
Handelen, men da han var kommen ji Besiddelse af nogen Kapital og
altid havde haft Interesse for Landvæsenet, kjøbte han 1829
Herregaarden Haraldskjær ved Vejle; da imidlertid Bygholm med Gods
1835 af Staten, der nogle Aar forud havde maattet overtage den,
stilledes til Avktion, kjøbte S. den for 308000 Rdl. og solgte
Haraldskjær. Han kom altsaa i en ung Alder i Besiddelse af et
betydeligt Jordegods, som han administrerede med forstandig
Økonomi og fremragende Dygtighed, forenet med et skarpt Blik for
Landejendommenes stigende Værdi, saa at han efterhaanden kom
i Besiddelse af en stor Formue, der satte ham i Stand til at
erhverve nye Ejendomme; saaledes kjøbte han 1839 Hovedgaardene
Nørlund og Torstedlund samt senere en Besiddelse i Kärnthen i
Østerrig. S., der 1845 var bleven udnævnt til Jægermester, 1857
til Hofjægermester og 1877 til Kammerherre, var en yderst human 
Godsejer og stod i det bedste nabovenlige Forhold til Horsens By,
der 1872 udnævnte ham til Æresborger. Ved sin Død paa Bygholm 
15. Jan. 1889 efterlod han betydelige Legater til velgjørende
Øjemed. Hans Hustru, Hansine Charlotte f. Ammitzbøll (f. 16.
Jan. 1805), Datter af Proprietær Lauritz A. til Rask, døde paa
Bygholm 18. Nov. 1880. 

<i>C. E. A. Schøller.</i>

</chapter><chapter name="Schytte, Erik Gerhard, 1729-1808, Præst og Læge">

<b>Schytte, Erik Gerhard,</b> 1729-1808, Præst og Læge, født 30.
Juni 1729 paa Vægø af Forældrene Sognepræst Arnoldus S. og
Lucie f. Bonsach. Han blev dimitteret af Faderen 1742, kom efter
Examen phil. i Huset til Professor Georg Detharding (IV, 248) og
gav sig med Lyst og Iver hen til wdet medicinske Studium under
hans Vejledning. Han skulde taget den medicinske Doktorgrad,
men var ikke færdig, da hans Velgjører døde (1747), og han maatte
ud som Huslærer. En Tid var han konstit. Stadsfysikus i
Bergen, før han drog hjem til Faderen (nu i Lødingen) og efter hans
Ønske begyndte at studere Theologi. Attestats fik han 1754, og
Aaret efter blev han kaldet til ordineret Missionær i Lyngen. I
den haarde Tjeneste blev han i 7 Aar, da han ikke holdt ud mere
og skrev til Missionskollegiet, at han maatte nedlægge Tjenesten,
hvis han ikke kunde forflyttes. Han fik da Buksnæs 1762 og blev
1774 Provst i Lofoten. 1776 blev han Sognepræst til Bodø og
1779 Provst over Salten, hvilket han vedblev at være til sin Død,
26. Juli 1808. 1782 fik han Titel af Professor theol. extraord.

S. vil altid erindres som en af Norges fremragende Mænd
baade som Præst og Læge. Han siger selv, at han «uskyldigen
kom til at blive Præst», at han forrettede sit Embede med megen
Kummer og under haarde Kampe, som han vandt igjennem ved
Bøn og meget Arbejde, saa han endog fik mærke Velsignelsen,
om han end maatte kalde sig «en meget maadelig Præst». Hans
foresatte og hans Menigheder havde andre Tanker om ham, der
vistnok ikke var Taler, men rigt udstyret med de bedste pastorale
Gaver. Han fik derfor ogsaa, da man tænkte paa den højst
fornødne Deling af Throndhjems Stift, Spørgsmaal, om han vilde være
Biskop, hvad han i sin Beskedenhed afslog paa det bestemteste.
For Skolevæsenet virkede han med megen Iver, og Omsorgen for
dette var væsentlig bestemmende for hans lange Vedbliven som
Provst. Hans Nidkjærhed som Læge og hans Trang til at tale
med dannede Mænd have da vel ogsaa bidraget sit. Som Læge
havde han et stort Ry og søgtes af Patienter fra hele Nordland 
og Finmarken. Hans Præstegaard var altid for en væsentlig Del
Hospital, indtil det endelig lykkedes ham at faa oprettet et
Hospital og et Apothek paa Bodø. Sin Lægevirksomhed øvede han
gratis, ja han skriver, at det paa Buksnæs kostede ham 100
Rdl. aarlig at redde nogle Menneskers Liv og Helbred. -- Gift
1767 med Anna Jentoft (f. 1743 paa Buksnæs, d. 9. Juni 1818 paa
Bodø).

Thrap, Bidrag t. d. norske Kirkes Hist. i 19. Aarh. II, 226 ff. 
Erlandsen, Tromsø Stifts Geistlighed S. 116. 

<i>D. Thrap.</i>

</chapter><chapter name="Schytte, Frederik Vilhelm, 1800-73, Industridrivende og
Politiker">

<b>Schytte, Frederik Vilhelm,</b> 1800-73, Industridrivende og
Politiker, blev født i Odense 26. Juni 1800, Søn af Regimentskvartermester 
Carl Gustav S. Han blev tidlig forældreløs,
opvoxede i trange Kaar og var 1816-18 Skriver hos G. L. Baden
(I, 394), som da var Byskriver i Odense, og fulgte med ham til
Hørsholm (indtil 1820). Han tog 1824 dansk-juridisk Examen og
blev 1827 Fuldmægtig hos Borgmester N. D. Ræder i Horsens,
indtil han 1829 kjøbte en Oljemølle, som han ejede og drev indtil
1851. Under de tyske Troppers Indfald 1849 var han Formand i
Forplejningskommissionen og viste i denne vanskelige Stilling stor
Takt og Dygtighed. Senere ejede han forskjellige Herregaarde,
som han i Regelen solgte efter faa Aars Forløb, og siden 1870
Fabrikken Rabeshave i Kjøbenhavn.

Mest Ry vandt S. som Medlem af den nørrejyske Stænderforsamling 
1838-48, hvor han var en frejdig Talsmand for den
frisindede og nationale Retning og desuden Sjælen i Medlemmernes 
festlige Lag, ligesom han var det i Horsens Selskabsliv. Han
tog vel ikke saa megen Del i Drøftelsen af de praktiske
Spørgsmaal, men des mere i de almindelige politiske Forhandlinger.
Allerede 1838 var han Medstiller af et Forslag om forbedret
Finansstyrelse, og 1840 hævdede han bestemt, at der var en levende
og bevidst Trang til en fri Forfatning. 1842 stillede han Forslag
om at lade delegerede fra alle 4 Stænderforsamlinger samles til
Drøftelse af Forfatningssagen, da det gjaldt om at arbejde, medens
det endnu var Dag; men han talte ogsaa med Varme for det
danske Sprogs Ret i den slesvigske Forsamling og rettede 1844 et
skarpt Angreb paa Regeringen netop for dens Adfærd i Slesvig.
1848 valgtes han til den grundlovgivende Rigsforsamling, hvor han
hørte til højre Centrum (var imod Septemberanordningen) og blev
Medlem af Finansudvalget. Han ønskede en lav Valgretscensus 
og foretrak et enkelt Ting, dannet ved Klasse valg eller ogsaa
valgt ved 2 Slags Valg, dels med, dels uden Census. Han var
derefter Landstingsmand 1850-53, blev ligeledes Medlem af
Finansudvalget og af enkelte andre vigtige Udvalg, men spillede dog
ikke nogen Rolle svarende til den i Stænderne; 1853 hørte han
til Mindretallet (de 45) i Arvefølgesagen. Endelig var han 1858-64 
Folketingsmand for Odense Amts 2. Kreds, men indtog kun en
lidet betydende Stilling. Han døde 30. Jan. 1873. -- Hans Hustru
var født Utke.

Barfod, Dansk Rigsdagskal. S. 170 f. 
Zodiacus, Parlament. Stjernebilleder S. 35 ff. 
Illustr. Tid. XIV, Nr. 700.

<i>Emil Elberling.</i>

</chapter><chapter name="Schytte, Frida d. 1871, Violinvirtuosinde">

<b>Schytte, Frida</b> d. 1871, Violinvirtuosinde. F. S., Datter af 
Overretssagfører Vilh. S. og Ausa f. Høhling, er født i
Kjøbenhavn 31. Marts 1871. Da hun tidlig røbede musikalsk Begavelse,
fik hun en omhyggelig Undervisning paa Violin af Kapelmusikus
Ferd. Stockmarr og fra 1884 af Professor Vald. Tofte. Efter 4 Aars
Undervisning raadede sidstnævnte hende til at fuldende sin
kunstneriske Uddannelse i Pariser-Konservatoriet under den gamle Massart
og Berthelier. Her blev hun efter en heldig Adgangsprøve optaget
i Okt. 1888. Offentlig optraadte hun første Gang under et Besøg
i Hjemmet paa en Koncert 30. Nov. 1889, gav derefter selv nogle
Koncerter her og i Stockholm med stort Bifald og fortsatte sine
Studier i Paris med et saadant Held, at hun ved Afgangsprøven i
1890 fik 1. Præmie med Udmærkelse («hors ligne») blandt 32
Konkurrenter. Siden 1891 har hun under Kunstnernavnet Frida Scotta
koncerteret i Udlandets Storstæder og vundet et højt anset
evropæisk Navn. Efter en Koncert i Kjøbenhavn i Febr. 1897, hvor
hun stilfuldt og ypperlig udførte 2 berømte Prøvestykker for
Violinkunst: «Kreutzersonaten» og Bachs «Chaconne», ægtede hun 15.
Maj s. A. Maleren Fr. Aug. Kaulbach (f. 1850) og bosatte sig med
ham i München.

H. V. Schytte, Musiklex.

<i>S. A. E. Hagen.</i>

</chapter><chapter name="Schytte, Henrik Vissing, 1827-1903, musikalsk Kritiker og Forfatter">

<b>Schytte, Henrik Vissing,</b> 1827-1903, musikalsk Kritiker og Forfatter. 
Han er født i Aarhus 4. Maj 1827, hvor Faderen, Knud S.,
Alterdegn ved Domkirken (f. 15. Jan. 1800 d. i Dec. 1866), og
Moderen, Ane f. Thomsen (f. 3. Marts 1804 d. 1881), begge
stammede fra. I det musikalske Hjem lærte S. fra Barndommen
Guitar-, Klaver- og Violinspil, men dyrkede fra sit 14. Aar 
Violoncellen som Hovedinstrument. Som Student (1846) tog Musiklivet i
Hovedstaden ham stærkt fangen; jævnlig assisterende som Solist
ved Koncerter blev han en søgt Kvartetspiller i de fineste
Amatør-og Kunstnerkredse og blev herved en grundig Kjender af
Kammermusiklitteraturen. Det paabegyndte Brødstudium, Filologien, blev
snart lagt til Side, og han ernærede sig dels ved Undervisning,
dels ved journalistisk Virksomhed, da han førte en smidig og
tillige slagfærdig Pen. 1855 blev han ansat i Krigsministeriet, hvor
han 1863 blev Fuldmægtig; men ved en Omordning af Kontoret
1868 tog han sin Afsked med Pension og [fik kort efter Titelen
Kancelliraad. 1870-83 jvar han Ejer af «Plenges Musikhandel»
og udgav 1875 en stor og velordnet systematisk Fortegnelse over 
Pianomusik med Vanskelighedsgrads og Tonearts Angivelse m. m.,
et Arbejde, der af flere Grunde har blivende Værd. Tillige var
han fra 1868 stadig musikalsk Medarbejder ved vore anseteste
Hovedstadsblade, siden 1891 ved «Berlingske Tidende». I 10 Aar
var han Redaktør af «Musikbladet» (1884-93), hvis Indhold han
for en stor Del selv skrev, med Bladet fulgte et større Arbejde af
ham, det første danske Musiklexikon, i 2 Bind (1888-92) og et
Supplementbind, der næsten er afsluttet. Med Hensyn til danske
Musikere, navnlig i det 19. Aarhundrede, er dette Værk et
Førstehaandsarbejde. 1857 ægtede han Jørgine Hansine Emilie Lund
(f. i Kongens Lyngby 4. Juli 1830, d. 25. April 1861). S. døde 22. Febr. 1903.

<i>S. A. E. Hagen.</i>

</chapter><chapter name="Schytte, Ludvig Theodor, f. 1848, Komponist og Pianist">

<B>Schytte, Ludvig Theodor,</b> f. 1848, Komponist og Pianist,
yngste Broder til ovennævnte H. V. S., er født i Aarhus 28. April
1848. En tidlig udviklet musikalsk Trang førte ham, der 1868
havde taget farmacevtisk Medhjælperexamen, fra dette Studium til
Klaverspillet, hvori han fra 1870 under Neuperts Vejledning gjorde
stor Fremgang, og han beskæftigede sig derefter i Kjøbenhavn med
Musikundervisning og Komposition, til han 1884 paa det Anckerske
Legat rejste til Tyskland, studerede i Weimar (under Liszt) og
derefter i Berlin. 1885 blev i Carlsruhe hans første større
Komposition, en Klaverkoncert med Orkester i Cis-Mol (Op. 28), spillet med
stort Bifald. I det hele taget ere hans talrige Pianokompositioner
-- i Danmark og Udlandet er udkommet over 60 Hæfter,
hvoriblandt mange instruktive, f. Ex. en stor Klaverskole, udgivet af
ham og hans Ven M. Rosenthal -- saa fortræffelig lagte til rette
for Klaverets Evner og saa fixt klingende, at flere af Nutidens 
Virtuoser have taget dem op paa deres Repertoire, saaledes hans
bekjendte Klaverstykke «Hen over Steppen», kreeret af Sophie
Menter. Siden 1886, da han som søgt Klaverlærer bosatte sig i Wien,
har han kun gjort korte Besøg i Danmark. En dramatisk Sangscene, 
«Hero», blev 1898 opført flere Gange paa Nationaltheatret i
Kjøbenhavn. 1873 ægtede han Jutta Octavia Liebert (f. 1853 i
Kjøbenhavn). -- Deres Datter <i>Anna Johanne S.</i>, f. 20. Nov. 1877
i Kjøbenhavn, Elev af Faderen, senere af Reisenauer, er en
lovende Pianistinde, som allerede fra sit 13. Aar er optraadt i
Koncerter.

H. V. Schytte, Musiklex. 

<i>S. A. E. Hagen.</i>

</chapter><chapter name="Schütz, Andreas Brünniche, 1805-84, Læge">

<b>Schütz, Andreas Brünniche,</b> 1805-84, Læge, var en Søn
af Fuldmægtig, senere Pakhusforvalter ved Asiatisk Kompagni,
Andreas S. og dennes 2. Hustru, Barbara f. Brünniche, og fødtes i
Kjøbenhavn 7. Marts 1805, blev Student 1822 fra Borgerdydskolen
paa Christianshavn og tog 1828 kirurgisk, 1830 medicinsk Examen.
Han viste Anlæg for litterær Virksomhed og var Redaktør af sidste
Del af den 1825-32 udkomne «Udvalgt Samling af Kobbere over
udvortes Sygdomsformer, anatomiske Præparater og kirurgiske
Instrumenter og Bandager» (den tidligere Del redigeredes af J. F.
Reiersen), ligesom han var Medredaktør af «Journal for Medicin
og Kirurgi» (I-IX, 1833-35) og hertil leverede flere Artikler.
1833 blev han Distriktslæge i Kjøbenhavn og erholdt 1838
Regimentskirurgs Karakter. Paa en Udenlandsrejse i 3oerne lagde han
sig efter Øresygdomme og optraadte derefter som den første danske
Specialist paa dette Omraade, hvor han ogsaa i den følgende Tid
virkede litterært i Tidsskriftsafhandlinger. Under Krigen 1848-50
fungerede han som militær Overlæge ved forskjellige Lasaretter,
1851 blev han Hof kirurg hos Arveprins Ferdinand, s. A. Medlem
af Bestyrelsen for de militære Underklassers Pensionering og for
Invalideforsørgelsen, 1852 fik han Titel af Professor, 1853 blev han
Livlæge hos Arveprinsen og hans Gemalinde, 1859 Etatsraad 1881
Kommandør af Danebrog. Han døde 17. Nov. 1884. -- 1831 havde
han ægtet Livia Granelli (d. 1886), Datter af Isenkræmmer Giovanni
Battista G.

Erslew, Forf. Lex. 
Smith og Bladt, Den danske Lægestand, 5. Udg. 
H. J. Møller, Apotheker J. Møller S. 51. 

<i>Jul. Petersen.</i>

</chapter><chapter name="Schütz, Christian Ludvig, 1735-1812, Kancellideputeret">

<b>Schütz, Christian Ludvig,</b> 1735-1812, Kancellideputeret, var
en Søn af Proviantkommissær Christian S. og Anne Johanne f. 
Brønlund og fødtes i Kjøbenhavn 14. Maj 1735. 1752 blev han
Student og studerede derefter i nogle Aar Filosofi og
Lovkyndighed, men synes ikke at have taget nogen Embedsexamen. 1756
blev han Volontær i tyske Kancelli og 1760 virkelig Sekretær i
samme og ved de udenlandske Sager med Sæde og Stemme i
Kancelliets Sessioner. Ved Struensees Omdannelse af tyske
Kancelli 1771 udnævntes han til 2. Deputeret og ved Udgangen af
1776 til 1. Deputeret, hvilken Stilling han beklædte lige til Nov.
1804, da han tog sin Afsked; fra Midten af 1802, da Cai Reventlow 
trak sig tilbage fra Præsidentstillingen, vikarierede han tillige
som Præsident og refererede i Statsraadet. Ved Siden af sin Stilling 
i Kancelliet var han ogsaa Medlem af forskjellige Direktioner
og Kommissioner, saaledes 1778-1812 af den bestandige
Kvægsygekommission, 1786-1812 af Postkassepensionsdirektionen, 
1795-1810 af Direktionen for den almindelige Enkekasse og fra 1788
af Kommissionen for en ny Ligning af Indkvarteringshjælpeskatten.
Han viste sig i alle disse Stillinger som en særdeles hæderlig og
flittig Embedsmand, men synes efter Ytringer af A. P. Bernstorff
ikke at have været nogen fremragende Dygtighed. Under sin lange
Embedsbane naaede han højt op paa Rangstigen: 1766 blev han
Kancelliraad, 1769 Justitsraad, 1776 Etatsraad, 1779 Konferensraad,
1803 Ridder (Storkors) af Danebrog og 1810 Gehejmekonferensraad.
Han døde 8. April 1812.

I Juli 1769 ægtede han Anne Johanne Lowson (døbt 31. Dec.
1747 d. 29. Sept. 1809), Datter af Etatsraad, Kommitteret i
Rentekammeret Jacob L. (f. 1708 d. 1777) og Charlotte Amalie f. Riis
(f. 1720 d. 1798). Ved dette Ægteskab kom han i Besiddelse af
en ikke ringe Formue, og da Basnæs Fideikommis, der 1779 var
blevet oprettet for Svogeren Jens Lowson, i 1783 blev substitueret
med en Fideikommiskapital, kjøbte han tillige med Svigermoderen
Basnæs; fra 1791-1805 var han Eneejer af det og vandt sig et
udmærket Navn som Godsejer, særlig var han meget ivrig for
Udskiftning og Udflytning af Bøndergaardene. Senere kjøbte han
Gaarden Lille Antvorskov ved Slagelse og opholdt sig efter sin
Afskedigelse for det meste her. Da Ægteparret ikke efterlod sig
Børn, oprettede han af en Del af sin Formue det Schütziske
Fideikommis til Understøttelse af trængende Embedsmænds Enker
og Børn.

Manthey, Ridderes Levnetsløb 1809-17 S. 56 f. 
Bobé, Efterl. Papirer fra den Reventlowske Familiekreds IV, 314. 

<i>L. Laursen.</i>
</chapter>
<chapter name="Schütze, Theodor Reinhold, 1827-97, Retslærd">

<b>Schütze, Theodor Reinhold,</b> 1827-97, Retslærd, var født i
Uetersen 12. Jan. 1827; hans Forældre vare Pastor Karl Johann
Friedrich S. (f 1849) og Ida f. Hargens. Efter at være blevet
Student fra Haderslev lærde Skole studerede han Jura i Kiel og
München, tog den juridiske Embedsexamen for Slesvig og Holsten
og (blev 1853 Dr. jur. i Kiel. Han virkede derefter som
Privatdocent ved dette Universitet indtil Begyndelsen af Aaret 1855, da
han blev udnævnt til Professor i slesvigsk og romersk Ret ved
Kjøbenhavns Universitet. Her mødte han i Begyndelsen nogle
Vanskeligheder som Følge af, at han, om end efter sin egen
Erklæring kun nødtvungen, havde gjort Tjeneste i Oprørshæren 
1848-50, men levede for øvrigt temmelig stille og tilbagetrukket. I
1866 blev imidlertid Professoratet inddraget, og han afskedigedes
da med Ventepenge. Han var derefter igjen i nogle Aar Privatdocent 
i Kiel og blev Syndikus for det derværende Handelskammer.
Men i 1876 kaldedes han som Professor i Strafferet og Proces til
Universitetet i Graz, hvor han døde i Dec. 1897.

Af S.s litterære Efterladenskaber maa -- foruden adskillige
Tidsskriftsafhandlinger -- for det første som Vidnesbyrd om hans
Virksomhed her ved Universitetet nævnes en Samling af Lovbestemmelser 
vedrørende den slesvigske Strafferet, rigt forsynet med
Anmærkninger og til Dels med ligefrem Kommentar (1856). I sit
Skrift «Die nothwendige Theilnahme am Verbrechen» (Leipz. 1869)
giver han indgaaende Bidrag til hele Læren om Meddelagtighed,
hvilke ogsaa har haft en vis Betydning for den tyske Straffelovbogs 
Ordning af dette Forhold. I dette Skrift ligesom i sin «Lehrbuch 
des deutschen Strafrechts» (Leipz. 1871) bekæmper han den
gamle filosofiske Retning i Strafferetten og opstiller i Modsætning
dertil en «historisk-dogmatisk» Methode, der saa vidt muligt søger
at undgaa abstrakt-filosoferende Konstruktionsforsøg; om hans
Lærebogs Brugbarhed vidner det, at den faa Aar efter kunde udkomme
i 2. Oplag. At han har nydt en vis Anseelse, fremgaar ogsaa af,
at han som Medarbejder var knyttet til Holtzendorffs bekjendte
«Encyclopädie der Rechtswissenschaft», hvortil han har leveret
adskillige Bidrag.

Alberti, Schlesw.-Holst.-Lauenb. Schriftsteller-Lex. 

<i>H. Munch-Petersen.</i>

</chapter><chapter name="Schäffer, Friederich Christian, 1773-1843, Borgmester">

<b>Schäffer, Friederich Christian,</b> 1773-1843, Borgmester, er
født i Kjøbenhavn 24. Marts 1773 som Søn af kongl. Overberider
Friederich Christian S. og Frederikke Marie Christiane f. Wienken. 
Allerede 1784 fik han Plads som Volontær under Finanskassedirektionen 
og forblev under samme Direktion som Kopist og
Fuldmægtig indtil 1804. Imidlertid blev han Student 1789 og tog
dansk-juridisk Examen 1791; men hans Kontorforretninger, der gave ham
en grundig Uddannelse i det praktiske, hindrede hans Studier, saa
han først i 1805 kunde tage den latinsk-juridiske Examen. I Aarene
1815-16 gjorde han som Medlem af en Kommission et stort Arbejde 
ved Reorganisationen af Overformynderiet, og 1818 blev han
Borgmester i Kjøbenhavn. Da Overformynderiet og Brolægningsvæsenet 
i 1819 bleve underlagte Kjøbenhavns Magistrat, fik S.
Styrelsen af begge disse Virksomheder, og s. A. blev han
Justitsdirektør ved Asiatisk Kompagni og Etatsraad. I 1832 var han en
af de «oplyste Mænd», der sammenkaldtes for at drøfte Udkastet
til Lov om Provinsialstænderne. I denne Forsamling lagde han
ret fremskredne Anskuelser for Dagen; han protesterede imod, at
Valgretten indskrænkedes til Grundejere, og fremdrog Spørgsmaalet
om Stændernes Forening. Men i den kommunale Styrelse stod
han som en Modstander af de nye liberale Ideer og deres
Talsmænd i Borgerrepræsentationen. Han var i sin Embedsførelse
arbejdsom og grundig, men noget stædig.

Den Episode, som gjorde S.s Navn saa bekjendt, at det endnu
mindes af alle ældre Kjøbenhavnere, var Brolægningen af Kongens
Nytorv. I 1833 havde Magistraten ladet den gamle Brolægning
opbryde og en Mængde Fyld kjøre paa Torvet, da dette for
Vandafledningens Skyld skulde forhøjes o. i Alen i Midten; men saa
standsedes Arbejdet paa Grund af Strid med Statsmyndighederne
om, hvad der i den Anledning skulde foretages med Rytterstatuen
paa Torvet, og hvem der skulde afholde Omkostningerne derved.
I flere Aar henlaa derfor Torvet delvis uden Brolægning, men med
Dynger af Fyld og Brosten og benævnedes af Folkevittigheden
«Schäfferhøj». Borgmester S. udsendte i 1838 en trykt Redegjørelse 
for Sagens Gang; Aaret efter blev Stridsspørgsmaalet omsider
afgjort ved en kongl. Resolution, og Arbejdet førtes til Ende i
1841. Men endnu en Gang kaldte denne Sag S. frem som
Forfatter. Thi da Brolægningsregnskaberne for disse Aar bleve
reviderede, opdagedes forskjellige Uregelmæssigheder og Underslæb,
Borgerrepræsentationen tog meget kraftig fat, et Par af de
implicerede Embedsmænd tog sig selv af Dage, og Beskyldningerne
rettedes omsider ogsaa mod S. selv. Han udgav da i 1843 en ny 
Redegjørelse herfor og fik senere ved en kongl. Resolution i denne
Sag fuld Oprejsning. Kort efter døde han, 6. Dec. 1843.

S. blev i 1840 Konferensraad, 1843 Kommandør af Danebrog.
I 1820 havde han ægtet Petrine Sophie Nyeland, Datter af Told- 
og Konsumtionsinspektør Laurids N. i Ribe.

Erslew, Forf. Lex. 
Thaarup, Fædrenelandsk Nekrolog 1843. 
Rubin, Frederik VI's Tid. 

<i>Chr. Villads Christensen.</i>

</chapter><chapter name="Schäffer, Martin Gottlieb, 1746-1830, Forstmand">

<b>Schäffer, Martin Gottlieb,</b> 1746-1830, Forstmand. S, blev
født 22. Dec. 1746 i Kjøbenhavn, hvor hans Fader, Diderich S.,
var Hofsnedker og Billedhugger (Billedskærer?). 1763 blev den
unge S. antaget som Elev ved det nyindrettede Forstvæsen og
ved v. Langens «Forstseminarium» paa Jægersborg. 1769 blev han
ansat som Holzførster, 1801 som Forstplantageinspektør i Hørsholm,
hvor han virkede til sin Afgang 1822, og hvor han døde 25. Juli
1830; 1811 havde han faaet Rang med Kammerraader. S. var en
ualmindelig dygtig og kundskabsrig Embedsmand, hvem Regeringen
jævnlig benyttede uden for hans egentlige Virkefelt, saaledes til i
Forening med Erik Viborg at anstille omfattende Forsøg med
Dyrkningen af fremmede Træarter. 1799 udgav han en «Anvisning til
Skovdyrkningen og Plantagevæsenet» og 1811 en «Afhandling om
Skoves Opelskning med Hensyn til den danske Flaades Skibsbyggeri», 
hvori han viser sig som en ypperlig Iagttager og erfaren
Skovdyrker, hvis Anvisninger endnu have Værdi for vor Tids
Praxis. Ogsaa i forskjellige Tidsskriftsafhandlinger og i en dansk
Bearbejdelse af et tysk Skovbrugsskrift har S. nedlagt mange
værdifulde Iagttagelser. -- S. var gift med Marie Kirstine f. Olsen (døbt
26. Nov. 1748 d. 14. Maj 1813), Datter af Overførster, Forst- og
Vildtmester Anders O.

Erslew, Forf. Lex. 
A. Oppermann, Bidrag t. d. danske Skovbrugs Hist. 1786-1886. 

<i>A. Oppermann.</i>

<b>Schøler, Hans Vilhelm Riber,</b> 1811-75, Præst, Søn af
Skolelærer Nic. Pedersen S. og Margrethe f. Sommer, er født i
Hammel 18. Avg. 1811. V. S. blev Student fra Aarhus 1831 og tog
theologisk Embedsexamen 1839. Han var Medstifter af Studentersamfundet 
1840. Efter at have rejst udenlands 1840-42 blev han
1843 Sognepræst i Vodder i Haderslev Vesteramt, hvor han 1844
blev Medbestyrer af Rødding Højskole. 1846 forflyttedes han til
Staby og Madum i Ringkjøbing Amt, 1857 blev han resid. Kapellan 
ved Frelsers Kirke paa Christianshavn og 1862 Sognepræst for 
Vester og Øster Hassing i Aalborg Stift. -- Han valgtes til
Folketingsmand for Ringkjøbing Amts 1. Kreds 1849 og 52 samt efter
Opløsningerne 1853 og 54; men Aaret efter nedlagde han sit Mandat.
1864 valgtes han i Nørre Sundby til Rigsraadets Folketing. Han
døde 29. Marts 1875. -- Han ægtede 1843 Johanne Marie Ammitzbøll 
(f. 1814 d. 1864), Datter af Godsejer Ivar A., og efter hendes
Død 1865 Amalie Elisabeth Norden Sølling (f. 1842), Datter af
Justitsraad, Toldkontrollør Erik N. S.

Erslew, Forf. Lex. 
Elvius, Danmarks Præstehist. 1869-84 S. 182 f.
Bjerge, Aarh. f. dansk Kulturhist. 1893, S. 124. 

<i>L. Koch.</i>

</chapter><chapter name="Schøler, Peter Christian, 1803-67, Kobberstikker">

<b>Schøler, Peter Christian,</b> 1803-67, Kobberstikker, var
Broder til ovennævnte Sognepræst H. V. S. og født i Hammel 13.
Juli 1803. Først i en Alder af 24 Aar fik han, der hidtil havde
ernæret sig som Huslærer i forskjellige Familier, Lejlighed til at
søge kunstnerisk Uddannelse; han kom ind paa Akademiet, malede
under J. L. Lund og lagde sig samtidig efter Kobberstikkerkunsten.
Sit første Stik, et Landskab efter J. P. Møller, udstillede han i
1833; senere stak han forskjellige Billeder af de Vries, Jakob
Ruisdael o. fl. Mere Opmærksomhed end ved sine Kobberstik, der
ikke hæve sig over det respektable, vakte han ved Opfindelsen af
en egen Reproduktionsmaade, Stylografien; for at bringe denne ud
i Livet fik han af Regeringen ret betydelige Understøttelser, saa
han endog en Tid kunde holde en Anstalt for Stylografi i Gang
i Berlin, men Interessen for Opfindelsen tabte sig snart, da det
viste sig, at de Resultater, der ved den kunde opnaas, ingenlunde
vare betydelige; særlig var og blev den Streg, der fremkaldtes efter
den Schølerske Methode, altid død og mere eller mindre uren. S.
ægtede 1843 Henriette Florentine Schouw. Han døde i Vester
Hassing Præstegaard 16. Nov. 1867.

Weilbach, Nyt Konstnerlex. 

<i>Sigurd Müller.</i>

</chapter><chapter name="Schøller, Caspar, 1644-1719, Gehejmeraad">

<b>Schøller, Caspar,</b> 1644-1719, Gehejmeraad, Søskendebarn til
nedenanførte Oberst Caspar S., fødtes 6. Juli 1644 i Kjøge, hvor
Faderen, Assessor i Højesteret Christen Casparsen S. (d. 1677), var
Borgmester; Moderen var Anne Rasmusdatter. 1662 blev han fra
Roskilde Skole indskreven ved Universitetet, hvor han valgte Rasmus
Vinding til sin Præceptor, under hvis Vejledning han begyndte at
studere Jura og 1664 tog Bakkalavrgraden, hvorpaa han 2 Aar efter
rejste udenlands. Rejsen gik først til Universitetet i Leiden, hvor
han opholdt sig 1667, der fra over Tyskland til Paris, hvor han 
studerede 1669-70. Hjemkommen til Danmark valgte han som
saa mange unge Mænd af den højere Borgerstand paa den Tid
at træde i Statens administrative Tjeneste og blev ved Begyndelsen
af 1674 udnævnt til Sekretær i danske Kancelli, rimeligvis paa
Foranledning af Griffenfeld, som synes at have protegeret Familien.
Efter dennes Fald blev han 1676 Sekretær og Gehejmebogholder,
d. v. s. Protokolfører i Gehejmeraadet, og 1678 Kammersekretær,
i hvilke Stillinger han fulgte Kongen i Krigen i Skaane, og hvori
han af sin Samtid roses for Dygtighed og Nøjagtighed og som en
Mand af udpræget dansk Sindelag. Hans Indflydelse var i Krigsaarene, 
da Kancelliets Sager til Dels afgjordes i Felten, meget
stor, men ogsaa efter Freden bevarede han Kongens særlige Tillid
og Fortrolighed; derpaa tyde ogsaa hans hurtige Avancement,
jævnlige Rangforhøjelser og hyppige Naadesbevisninger af ikke ringe
materiel Værdi; saaledes fik han 1679 sammen med Broderen
Landsdommer Rasmus S. et Vaabenbrev, blev næste Aar ved Siden af
sin Stilling som Kammersekretær Kancelliraad og Medlem af
Kancellikollegiet, 1684 Etatsraad, 1695 hvid Ridder og 1697 Justitsraad
med Ordre til efter Tilsigelse at møde i Højesteret.

Jævnsides med sin egentlige Embedsvirksomhed blev S. brugt
som Medlem af en betydelig Række særlige Regeringskommissioner; 
saaledes udnævntes han 1681 sammen med Scavenius, Vibe og
Vinding til Medlem af 4. og sidste Revisionskommission af Danske
Lov, paa hvis Trykning og Udgivelse han s. A. for sig og
Arvinger fik 30 Aars Eneret; dette Privilegium gjaldt tillige Norske
Lov og Politianordningerne. Hans Fordel ved denne Eneret synes
imidlertid ikke at have været stor, thi 2 Aar efter fik han paa
Grund af den store Bekostning, som Udgivelsen af Danske Lov
havde foraarsaget ham, af Kongen skjænket 4 Kirker med Tiender
paa Sjælland, ligesom han samtidig fik tilstaaet toldfri Indførsel af
Papir til Trykningen. 1683 blev han Medlem af en lignende
Kommission for Norske Lovs Vedkommende, hvilken blev nedsat for at
revidere et af norske Kommissærer udarbejdet Forslag til en norsk
Lovbog, en Revision, som tilendebragtes af ham og M. Moth 1687;
1690 blev han Medlem af Kommissionen for Paaligningen af en
ny Grundskat paa alle Ejendomme i Kjøbenhavn og 1693 af en
lignende for Paaligningen af en Havneskat sammesteds; tillige blev
der overdraget ham forskjellige Bestillinger, saaledes 1714 at være
Deputeret og en af Hoveddirektørerne for Vand- og Brandvæsenet
i Kjøbenhavn og Direktør for Fechtels Stiftelse. 

Efter sin Fader havde S. arvet en ret anselig Formue, som
han efterhaanden anbragte i Jordegods; saaledes kjøbte han 1680
Hovedgaardene Lellinge og Spanager og 1689 Taagerød, til hvilke
Gaarde han lidt efter lidt samlede et betydeligt Bøndergods, dels
ved heldige Mageskifter og Kjøb, dels ved direkte Gaver fra
Kongen eller som Betaling for resterende Gage. Han kom derved ialt
i Besiddelse af et samlet Godskomplex paa over 1400 Tdr.
Hartkorn og 13 Kirker; desforuden ejede han et betydeligt Strøgods
baade paa Sjælland og i Jylland, som han kjøbte og samlede til
større Komplexer for atter at sælge eller mageskifte det til Kronen,
der da indrettede Rytterdistrikterne. S., der 1690 var fratraadt
som Kammersekretær og 1699 udtraadt af Kancellikollegiet,
udnævntes 1704 til Gehejmeraad og 1705 til Justitiarius i Højesteret;
han døde i Kjøbenhavn 29. Dec. 1719. 18. Dec. 1672 havde han
ægtet Johanne Thune (f. i Kjøbenhavn 1. Avg. 1652, d. 6. Febr.
1736), Datter af Raadmand Morten Mikkelsen T. Aaret efter
Mandens Død solgte hun alle hans Ejendomme.

Personalhist. Tidsskr. 2. R. V, 229. 
A. Petersen, Vallø og Omegn S. 266 f.
Secher og Støchel, Forarbejderne t. Kr. V's danske Lov II, 560 f. 
A. D. Jørgensen, De danske Rigsarkivers Hist. S. 47. 159. 

<i>C. E. A. Schøller.</i>

</chapter><chapter name="Schøller, Caspar, --1716, Officer">

<b>Schøller, Caspar,</b> --1716, Officer, var Søn af Vicelagmand
i Throndhjem Christopher Casparsen S. til Gjølmø og Maren
Andersdatter. S. blev 1689 Underkonduktør i den danske Fortifikationsetat, 
1692 først Fændrik og siden Sekondlieutenant ved sjællandske
Regiment, ved hvilket han nu deltog i nogle Felttog i Flandern,
var saaledes med i Slaget ved Neerwinden 1693 og blev efter dette
Premierlieutenant. I 1695 avancerede han til Kapitajn reformé,
kom 1699 til Norge som Kapitajn og Kompagnichef i smaalenske
nationale Infanteriregiment og ansattes samtidig ved Fortifikationen
i Norge, ved hvilken han 1703 blev Overkonduktør. 1707 erholdt
han Majors og 1709 Oberstlieutenants Karakter, blev sidstnævnte
Aar tillige Generalkvartermester, hvorefter han 1710 forlod
smaalenske Regiment, i det han blev «Inspektør over alle
Fortifikationer i Norge». Før Carl XII's Indfald i Norge 1716 rejste S.
som Generalkvartermester langs Grænsen for at efterse og regulere
Grænseposteringerne og Tjenesten ved disse. I April begav S. sig
til Skedsmo, hvor han trak Forstærkninger sammen til den ved
Nitelven staaende Postering, og da Carl XII 29. og 30. April
forlod Christiania, førte S. de samlede 1000-1200 Landdragoner og
Bønder fra Nitsund syd over til Enebak for, om muligt, i 
Forbindelse med de øvrige fremrykkende norske Tropper at hindre
Svenskernes Retræte over Glommen. Kong Carls raske Bevægelser og
Umuligheden af Samvirken mellem de spredte norske Troppekorpser
medførte dog, at Retræten foregik omtrent uantastet. S., der nød
stor Anseelse, havde allerede 1715 faaet Obersts Karakter og blev i
Juli 1716 Kommandant i Frederiksstad, der fremdeles ansaas for
ganske udsat, og hvorfra Generalmajor Wilster nu blev fjærnet.
Her døde S. allerede 28. Nov. s. A., efter Sigende som Følge af
sine udstandne Besværligheder under Krigen. -- Han var gift med
Isabella Elisabeth f. Stockfleth (d. 1711), Datter af Etatsraad og
Stiftamtmand Christian S. og Isabella Margrethe f. Mechlenburg.

Personalhist. Tidsskr. 2. R. V, 240. 

<i>C. O. Munthe.</i>

</chapter><chapter name="Schøller, Christopher, 1707-74, Overberghauptmand">

<b>Schøller, Christopher,</b> 1707-74, Overberghauptmand, Søn
af ovennævnte Oberst Caspar S. (d. 1716), er født 12. Nov. 1707
paa Frederikshald og blev Student fra Sorø 1724. Han rejste i
Aarene 1732-36 i Tyskland og Bøhmen for at studere Bjærgvidenskab 
og opholdt sig længere Tid i Wernigerode (Harzen). Ikke
længe efter sin Hjemkomst blev han 1737 Berghauptmand og
Overbergamtsforvalter nordenfjælds, 1739 titulær Etatsraad og 1747
virkelig, 1749 Konferensraad og Overberghauptmand nordenfjælds samt
hvid Ridder 1768, samme Aar, som han entledigedes paa Grund af
svageligt Helbred. Han var Ejer af Sædegaarden Veden ved
Frederikshald og afgik ved Døden 9. Dec. 1774. Han roses som
en baade fra Karakterens og Kundskabernes Side fremragende
Mand. Han blev 1740 gift med Catharina de Blixenskiold (f. 25.
Maj 1721, d. paa Frederikshald 23. Marts 1781), Datter af
Kjøbmand Thomas Blix paa Frederikshald, der 1749 adledes med Navnet
Blixenskiold, og Marie Colbjørnsdatter, en Søster af de berømte
Søskende.

Nicolaysen, Norske Stiftelser III, 1020. 
Personalhist. Tidsskr. 2. R. V, 241. 
Hjort og Krag, Efterretn. om Røraas Kobberverk S. 188.

<i>H. J. Huitfeldt-Kaas.</i>

</chapter><chapter name="Schøller, Stig Tonsberg, 1700-69, Kammerherre, Rigmand">

<b>Schøller, Stig Tonsberg,</b> 1700-69, Kammerherre, Rigmand,
Søn af Kommerceraad Anders S. (f. 1664 d. 1724) og Anna Stigsdatter 
Tonsberg (f. 1669 og gift 2. med Oberstlieutenant Joh. Heinr.
Weinigel). S. T. S. fødtes i Throndhjem 22. Avg. 1700 og fik, 12
Aar gammel, den senere Biskop Eiler Hagerup til Lærer; siden
rejste han udenlands under den senere Konfessionarius Johan Frauens
Ledelse og var 5 Aar i Tyskland, hvoriblandt flere Aar i Halle. 
1719 kom han hjem, hvor han forblev et Aar, og rejste saa atter ud,
nu paa Handelens Vegne, til Holland og Frankrig, hvor han overværede 
Ludvig XVs Kroning i Rheims, og kom hjem igjen 1721.
Han blev titulær Kancelliraad 1728, virkelig 1732, Justitsraad 1733,
Etatsraad 1749, Konferensraad 1756 og Kammerherre 1762. Han
var Medlem af Videnskabernes Selskab i Throndhjem og afgik ved
Døden sammesteds 13. Maj 1769; Selskabets Sekretær, Borgmester
Niels Krog Bredal, hædrede hans Minde ved en Tale. Han blev
gift 1. (1731) med Elisabeth Angell (d. 1741), Datter af Kancelliraad
og Præsident i Throndhjem Albert Lorentsen A. og Sara f.
Hammond, 2. (1. Febr. 1742) med Cecilie Christine Frølich (f. paa
Teje ved Tønsberg 16. Marts 1720, d. i Kjøbenhavn 19. April
1786), Datter af Generallieutenant Joh. Fr. F. (V, 476). Hun fik
1769 Ordenen l'union parfaite og 1777 Rang med Gehejmeraadinder.

Wille, Saml. af Mindetaler S. 21 f. 
Personalhist. Tidsskr. 2. R. V, 239.
Katalog ov. den hist. Udstilling i Throndhjem 1897 S. 93.

<i>H. J. Huitfeldt-Kaas.</i>

</chapter><chapter name="Schøller, Thomas Georg, 1793-1863, Officer">

<b>Schøller, Thomas Georg,</b> 1793-1863, Officer, blev født i
Aalborg 24. Nov. 1793 og var Søn af senere Oberst Caspar S. (f.
21. Juni 1756 d. 29. Marts 1808) og Mette Henriette f. Munster (f.
16. Juli 1773 d. 19. Nov. 1855). Da Fædrenehjemmet tidlig blev
opløst, bleve S. og en ældre Broder adopterede af den barnløse
Farbroder General Gustav Grimer S. til Margaard paa Fyn. Sin
første Opdragelse fik S. hos Præsten Forchhammer i Tyrstrup ved
Christiansfeld, hvor han vænnedes til Nøjsomhed og Haardførhed. 12
Aar gammel kom han ind paa Landkadetakademiet: 1809 blev han
Sekondlieutenant i fynske Infanteriregiment, hvor han derefter stod
i Nummer i 30 Aar. Ved Regimentet begyndte han sin Tjeneste
paa Kystbevogtning paa Fyn og Samsø, indtil det 1813
indlemmedes i det Auxiliærkorps, der under Prins Frederik af Hessen
forstærkede Franskmændene under Marechal Davout. S. deltog i Toget
ind i Meklenborg og tilbage der fra, var med i Fægtningerne ved
Zaventhin, Siebenbäumen og Boden samt i den afsluttende
hæderlige større Kamp ved Sehested. Baade 1814 og 15 hørte S., der
allerede 1813 var bleven Premierlieutenant, til de Auxiliærkorpser,
som Danmark nu afgav imod Frankrig; med det sidste Korps
forblev han 3 Aar i Frankrig, hvor han studerede Sproget og førte
et utvungent Jægerliv. Først i Slutningen af 1818 kom han til
Regimentets Garnison, Fredericia. 1826 blev S. Stabskapitajn og 
det følgende Aar Adjudant ved den nørrejyske Generalkommando,
hvis Chef var den strixe General Castonier (III, 430). Dette blev
afgjørende for S.s senere Skæbne.

Prins Frederik (VII) blev, efter at være bleven skilt fra sin
Gemalinde, Frederik VI's Datter Vilhelmine, 1834 forvist til
Fredericia som Chef for fynske Infanteriregiment. S., der havde vundet
sin Generals fulde Tillid, blev nu Mellemmand mellem Prinsen og
General Castonier, ved hvilket vanskelige Hverv han skilte sig med
stor Takt, som Prins Christian (VIII), med hvem S. jævnlig
korresponderede om Sønnen, meget paaskjønnede. Efter General Castoniers 
Død 1838 knyttedes S. yderligere til Prins Frederik, først ved
atter at gjøre Tjeneste under ham ved Regimentet og derefter ved
at blive ansat som Adjudant hos Prinsen, da denne 1839 overtog
de forenede Generalkommandoer Nørrejylland-Fyn. S. blev 1841
Major, 1842 forsat til Generalstaben og Stabschef ved Generalkommandoen 
i Odense. Ved sit nøje Kjendskab til Kronprins Frederiks 
Karakter og Evner saa S. de store Farer for Landet, hvis denne
som souveræn Konge skulde overtage Regeringen efter sin Fader,
og efter Forhandlinger mellem S., Stiftamtmand Bardenfleth (I, 519)
og Prinsens Kabinetssekretær Lunding (X, 465) gik Prinsen
beredvillig ind paa at bede Christian VIII om, medens han endnu
levede, at give Landet en fri Forfatning. Som bekjendt var denne
Indstilling forgjæves.

Ved sin muntre, elskværdige og godmodige Karakter, ved sin
Takt og hurtige Opfattelsesevne vandt S. ogsaa Kronprinsens
Yndest; derom vidne ikke blot forskjellige Naadesbevisninger --
Oberstlieutenant 1844, Kammerherre 1845, Kommandør af Danebrog
1848 --, men bedst viste det sig, da Frederik VII besteg Tronen,
i det S. blev udnævnt til Generaladjudant, d. v. s. var bestemt til
at lede Armeens hele Kommandovæsen. Øjeblikket, da han tiltraadte 
denne vigtige Stilling, var skæbnesvangert. S. var ikke
blind herfor og skjulte ikke for Kongen og Regeringen Landets
betænkelige militære Stilling, men hans Forslag til dens Betryggelse
trængte ikke igjennem. Heller ikke hans før Oprørets Udbrud
udarbejdede Mobiliseringsplan blev fulgt, fordi den paabød
Indkaldelsen af Reserven, der fornemmelig bestod af gifte Folk, medens
Tscherning vilde indkalde Rekrutter. Ved Regeringsforandringen
undslog S. sig for at overtage Krigsministeriet; han vilde vedblive
sin Stilling som Generaladjudant, fordi han -- skjønt han maatte
opgive den egentlige Krigsbestyrelse -- ogsaa i den kunde gavne 
Konge og Land. 1850 blev S. Generalmajor, 1856 Generallieutenant 
og samtidig kommanderende General i 3. Generalkommandodistrikt, 
d. v. s. Holsten-Lauenborg. Som saadan skuffede han
ikke den Tillid, der var vist ham. Overalt fremtraadte han
som dansk General og dansk Mand, men han forstod at undgaa
enhver Foranstaltning, som uden Nødvendighed kunde fremkalde
Misnøje hos den tyske Befolkning. 1857 hædredes han med
Danebrogsordenens Storkors; han var desuden Indehaver af flere
udenlandske høje Ordener. Efter nogen Tids Svagelighed døde han
17. Juni 1863 i Kiel.

Gift 15. Dec. 1820 med Magdalena Dorothea Staal (f. 26. Sept.
1798 i Fredericia, d. 17. Juli 1882 i Taarbæk), Datter af
Toldkasserer Niels S. og Anna Maria f. Bruun.

Tidsskr. f. Krigsvæsen 1863. 
Hist. Tidsskr. 3. R. VI. 
Personalhist. Tidsskr. 2. R. V. 
Illustr. Tid. IV, 348. 

<i>Lesser.</i>

</chapter><chapter name="Schønau, Frederik Christian, 1728-72, Præst, Forfatter">

<b>Schønau, Frederik Christian,</b> 1728-72, Præst, Forfatter,
født i Kjøbenhavn 9. Marts 1728, er Søn af Johan Frederiksen S.,
Parykmager i Kjøbenhavn, siden Tolder i Aarhus, og Cathrine
Elisabeth f. Buus (d. o. 1745), der havde været Frederik V's Amme.
Kongen understøttede ham rigelig under hans Studeringer og
bekostede flere af hans Skrifters Udgivelse. 1743 blev han Student,
1749-50 var han kort Tid Kateket ved Guldhusets Fattigskole.
«Efter andre berømmelige Mænds Exempler» lagde han sig efter
forskjellige Videnskaber, foruden Theologi Jura, Filosofi, Filologi,
Belles-lettres, men især dansk Historie og Antikviteter. Meget
flittig har han været, i en ung Alder erhvervet stor Belæsthed og
udgivet talrige Bøger: Udgaver af Klassikere til Skolebrug, som
han dog ikke fik indført i Skolerne, Oversættelse af Klassikere, af
Romaner, af Luthers Huspostil og Levned, originale historiske
Skrifter (Holger Danskes og Luthers Levned), Kritikker m. m.,
medens lige saa mange forbleve utrykte. Som ilter litterær
Kamphane havde han kun sin Styrke i yderlig Grovhed. En ubetydelig
Piece af ham, «Forsøg paa en Historie om Naturens Ret» (1751),
er bleven udødelig, ved at Censor, P. Kofod Ancher, i den Tro,
at Grev O. M. Rantzau var Forfatteren, approberede den rosende
paa Vers og Prosa, men da han saa S.s Navn paa Titelbladet,
offentlig erklærede, at hans Ros var falden paa den urette. I S.s
sidste og betydeligste Arbejde, «Samling af danske lærde
Fruentimmer» (I-II, 1753), hvis Tilegnelse til Kongen er et 
Mesterstykke af Kryberi og Svulst, drukner den magre Text i Ærevers
og de «kuriøse og artige» Anmærkninger, hvori Forfatteren efter
Wadskiærs Forbillede anbringer sin Belæsthed i mange Haande Sager,
der oftest lidet eller intet vedkomme Texten. Et uvornt Angreb
i disse paa Tildelingen af akademiske Grader maatte han afbede
i Aviserne. Hans Evner svarede ikke til hans Flid og store Tanker
om sig selv, som Historiker er han uden Kritik og Smag. 1755
blev han resid. Kapellan ved Frue Kirke i Aarhus samt Præst ved
Hospitalet og i Aaby, hvorefter han tog Attestats med non. Dass
siger, at han var lige saa slet Prædikant som Skribent. 1764
forflyttedes han til Kregome-Vinderød, hvor han døde 1772 (begravet
21. Dec.). Hans Hustru, Johanne Marie f. Müller fra Aarhus, var
død 1768 (begravet 26. Juli).

Wiberg, Alm. Præstehist. II, 259. 
Nyerup, Lit. Lex. 
N. M. Petersen, Den dsk. Lit. Hist. IV og V, 2 passim. 
Stolpe, Dagspressen i Danm. IV, 125 f. 148 f. 
Kirkehist. Saml. 3. R. VI, 223. 
Lærde Tid. 1754, Nr. 12.

<i>P. Stolpe.</i>

<b>Schønau</b> (Skønau), <b>Frederik Christian,</b> 1773-1829, Byfoged
og Landmand, er født i Kjøbenhavn 1773 (døbt 12. Jan.) som Søn af
Johan Frederik S., der senere blev Postmester i Hobro, og Mette
Christine f. Obenhausen. Han tog Studenterexamen fra Viborg
Skole 1791 og var derefter i 5 Aar Lærer ved samme Skole,
samtidig med at han fortsatte sine egne Studier. 1797 blev han
juridisk Kandidat og fik Aaret efter Beskikkelse som Overretsprokurator 
i Viborg. 1802 blev han Byfoged i Lemvig samt
Herredsfoged i Skodborg og Vandfuld Herreder. Under Krigen med
Englænderne var han tillige Overbefalingsmand ved Kystmilitsen.
Baade før og navnlig efter at han var kommen til Lemvig,
beskæftigede han sig meget med Ejendomshandler og var til
forskjellige Tider Ene- eller Medejer af betydeligt Jordegods, saaledes
Rysensten, Rammegaard, Nissumbol, Nørre Holmgaard m. v. Hvad
der især interesserede ham ved disse Ejendomsbesiddelser, var
Opdyrkningen af raa Jorder, og paa de forskjellige Gaarde, som i
kortere eller længere Tid vare i hans Eje, anlagde han Parceller
paa Hedejord, hvilke han i Regelen gav Navn efter sine Døtre:
Sophielyst, Emilielyst, Nicolinesgaard osv. Ligeledes søgte han ved
sit Exempel at vække Interesse for Træbeplantning, Havedyrkning,
Dræning osv., ligesom han i sin Embedsvirksomhed viste særlig
Omhu for Vejvæsenet. -- Han havde 26. Maj 1800 ægtet
Christiane Sophie Petrine v. Schaumburg, Datter af 
Generalkrigskommissær Heinrich Leopold v. S. i Viborg. Han døde i Lemvig 28.
Dec.  1829, og hans Enke døde sammesteds 12. Sept. 1831.

O. Nielsen, Skodborg og Vandfuld Herreder. 
J. C. Hald, Beskr. af Ringkjøbing Amt.

<i>Chr. Villads Christensen.</i>

</chapter><chapter name="Schønbach, Johan, --1635, holstensk Raad">

<b>Schønbach, Johan,</b> --1635, holstensk Raad, er født i
Lybek, blev 1604 Dr. jur. i Jena og 1608 holstensk Raad hos
Christian IV. 1628-29 var han desuden Sekretær i tyske Kancelli.
Han benyttedes meget til diplomatiske Ærender, saaledes paa
Sendelser til forskjellige nedersachsiske Kredsdage, som Sekretær ved
Fredsforhandlingerne i Lybek 1629 og som Afsending sammen med
Henrik Rantzau til Kurfyrstedagen i Regensburg 1630. Desuden
repræsenterede han Kongen ved Landdage i Hertugdømmerne og
blev 1634 Medlem af en Kommission til Revision af den
slesvig-holstenske Landretsordning. Han døde 7. Marts 1635; hans
Hustru, Regina Finckelthausen, overlevede ham til 1652.

Moller, Cimbria lit. I. 

<i>J. A. Fridericia.</i>

</chapter><chapter name="Schønberg, Christian Vilhelm Sigismund, 1821-59, Jurist">

<b>Schønberg, Christian Vilhelm Sigismund,</b> 1821-59, Jurist,
var født i Kjøbenhavn 26. Avg. 1821, Søn af Sekretær og
Landsoverretsprokurator Henrik Christian S. og dennes 1. Hustru, Clara
Wilhelmine f. Jørgensen. I 1839 blev han Student og tog i
Efteraaret 1844 juridisk Examen. Han var derefter et Par Aar
Fuldmægtig hos sin Fader, men blev i 1848 udnævnt til Fuldmægtig i
Krigsministeriet, 1851 blev han Avditør i Armeen, 1853 tillige
Sekretær hos Krigsministeren, 1856 karakt. Overavditør og erholdt s. A.
Udnævnelse som Byfoged i Hobro. I 1858 blev han valgt til
Folketingsmand for Randers Amts 1. Valgkreds (Mariager). Han
døde i Hobro allerede 17. Maj 1859. -- 1844 var han blevet gift
med Mariane Elisabeth Søvang (f. 1811 d. 1858), Datter af
Brændevinsbrænder Mads Johansen S.

S. har udgivet flere juridiske Skrifter, af hvilke de vigtigste
ere et om «Tilregnelse og forbryderisk Skyld» (1850) og en
Afhandling om den nye danske Arvelov (1846). Ved sin filosofiske
Behandling ogsaa af den positive Rets Fænomener, for hvis Ordning
«Retsforholdenes Væsen, ikke det hensigtsmæssige, bør opstilles
som Hovedprincippets, viser han sig stærkt paavirket af sin Lærer
F. C. Bornemann. Han udfoldede tillige en livlig journalistisk
Virksomhed, hvortil hans lette og raske Pen gjorde ham vel egnet.
Med særlig Iver deltog han i den national-liberale Presses Angreb 
paa A. S. Ørsted i Anledning af Rigsretssagen 1855-56 og udgav
ogsaa en satirisk holdt Piece om Salicaths Forsvar for Ministeriet.

Erslew, Forf. Lex.

<i>H. Munch-Petersen.</i>

</chapter><chapter name="Schønberg, Hans Henrich, 1785-1845, Skuespiller og 
Hofembedsmand">

<b>Schønberg, Hans Henrich,</b> 1785-1845, Skuespiller og
Hofembedsmand, der var yngre Broder til ndfr. nævnte Læge J. J. A.
v. S., fødtes 20. Avg. 1785 i Kjøbenhavn og debuterede paa det
kongl. Theater 30. Sept. 1803 som Alexis i Syngestykket af samme
Navn; han havde vel gode Anlæg for letsindige og forelskede
Ungersvende, særlig i Syngestykker, hvor hans indtagende, af du
Puy uddannede Tenorstemme gav hans lidt sødladne Spil et Præg
af Friskhed, men allerede 29. Maj 1807 tog han Afsked med
Theatret som Don Ludovico i «Bonden som Dommer». Aaret efter
udnævntes S. til Regimentskvartermester ved Sapørkorpset (til 1814),
1815 til Overkrigskommissær og 1817 til Regimentskvartermester og
Avditør ved Livgarden til Fods; 1824 blev han Sekretær ved
Overhofmarskallatet, opgav 1828 sin Stilling ved Garden for at
blive Hofinspektør og Hofrevisor og avancerede 1832 til Bureau- 
og Expeditionschef i Overhofmarskallatet. S., der af sin foresatte
Overhofmarskal Hauch betegnedes som «en ualmindelig tro og
paalidelig Embedsmand», tog ivrig Del i Tidens filanthropiske
Foretagender -- han planlagde saaledes «det kvindelige velgjørende
Selskab» af 28. Okt. 1815 -- og udnævntes 1838 paa Aarsdagen for
dets Stiftelse til virkelig Etatsraad. Under alt dette glemte han ikke
sin Ungdomskjærlighed, Theatret: han oversatte Stykker og
medunderskrev som musikkyndig Deltager den Ansøgning om Tilladelse
til Oprettelse af et «Almuetheater» i Kjøbenhavn, L. Kruse (IX,
564) 1817 indsendte til Kongen. -- S. havde 30. Maj 1807 ægtet
Dorothea Cathrine Ipsen, Datter af Brandmajor A. Kirkerup (IX,
185) og Enke efter Lieutenant M. C. I. (f 1802); hun var født 13.
Marts 1779 og døde 11. Dec. 1857 i Kjøbenhavn.

Erslew, Forf. Lex. 
Zinck, J. L. Phister S. 96 ff. 
Dannebrog 12. Juni 1898.

<i>Arthur Aumont.</i>

</chapter><chapter name="v. Schønberg, Jørgen Johan Albrecht, 1782-1841, Læge">

<b>v. Schønberg, Jørgen Johan Albrecht,</b> 1782-1841, Læge.
Han var født i Lyderslev ved Store Heddinge 27. Sept. 1782 og
en Søn af Skoleholder paa Vemmetofte, senere Lærer ved den
kongl. Belønningsskole i Kjøbenhavn, Cand. theol. Bent S. (d. 1789)
og Frederikke Vincentine f. Ratenburg (senere gift med Bogtrykker
K. H. Seidelin). Dimitteret privat til Universitetet 1800 begyndte
han at studere Lægevidenskab, men i sin spredte og ustadige 

Aandslivlighed og udstyret med betydelig Skrivefærdighed kastede
han sig tillige over belletristisk og journalistisk Virksomhed og
knyttedes baade til «Politivennen» og til den af hans Stiffader
udgivne Avis «Dagen», en kort Tid (1804) tillige som nominel
Redaktør, hvorved han kom under Tiltale sammen med Stiffaderen for
et i Bladet indført Uddrag af P. N. Skovgaards «Beskrivelse over
Bornholm». Han blev dog frikjendt (medens Stiffaderen dømtes
til at have sit Privilegium forbrudt), fik derefter Plads som
Kandidat ved det den Gang endnu lidet æstimerede Almindeligt
Hospital, men opgav igjen baade Stilling og Studier 1807 og drog til
Udlandet for at finde en større Anvendelse for sine Talenter og
Færdigheder, hvad der lykkedes for ham i fuldeste Maal.

I Gøttingen opnaaede han 1808 Doktorgraden i Medicin og
Kirurgi, i de følgende Aar berejste han hele Mellemevropa paa
Kryds og tværs og havnede 1811 i Neapel, hvor han snart kom i
Ry som utrættelig og meget heldig Læge, navnlig i Fremmedkolonien, 
men ogsaa hos den indfødte fattige Befolkning, og blev efter
Restavrationen 1816 Overlæge ved den østerrigske Garnisons
Hospital. Ved at slutte sig til det bourbonske Regimente og benytte
sine vundne Forbindelser, hvorved hans store Sprogtalent kom ham
meget til gode, avancerede han hurtig til en fremskudt Stilling, fik
1818 den medicinske Doktorgrad fra Neapels Universitet, blev 1819
Overlæge ved et anseligt Hospital og blev saa populær ogsaa i
Palermo, at hans Portræt her 1820 udkom paa Stadens Foranstaltning, 
optoges af Kong Ferdinand i Adelstanden og udnævntes 1826
til 1. konsulterende Læge ved alle Fattiganstalter i Neapel og til
Generalmedikus for det østerrigske Armékorps. Han kom i
bestandig nøjere Berøring med de fremmede Landes Repræsentanter
i Neapel og fik i Løbet af faa Aar en Masse Ordener og
Æresmedailler fra disses Regeringer, begyndte ogsaa at blive udmærket
i sit forsmaaede Fædreland, hvorfra han 1817 fik Danebrogsordenen,
1824 Titel af virkelig Justitsraad. Efter et Besøg i Danmark 1827
opnaaede han Titel af Arkiater.

Ogsaa af en stor Mængde lærde Selskaber blev han i disse
Aar Medlem som Belønning for en overvældende frugtbar
medicinsk Forfattervirksomhed i særskilte Skrifter og i italienske og
tyske Tidsskrifter, ganske vist mest kun Oversættelser af alle
mulige Publikationer fra disse Lande, uden nogen kritisk Sigten
mellem værdifulde og værdiløse, men et Navn og lærdes Paaskjønnelse
vandt han derved og fik 1819 Æresdiplom som Dr. phil. fra det 
vel ansete Universitet i Wtirzburg. I hans Masseproduktion hæver
i øvrigt hans udførlige og aktmæssige Skildring af den mærkelige
Pestepidemi i Noja 1815-16 sig frem paa meget hæderlig Maade
(udkommen paa Dansk og Tysk 1817 og 18). Her hjemme vandt
han efterhaanden Paaskjønnelse, navnlig hos ældre medicinske
Forfattere, hvis Publikationer han ofte oversatte med Ledsagelse af
hædrende Notitser om dem, ligesom han overhovedet erhvervede
sig en ubestridelig Fortjeneste ved at gjøre dansk medicinsk
Litteratur almindelig bekjendt, og navnlig fra 1835, da han indtraadte
som dansk Medarbejder ved det ny grundede store Samleværk
Schmidts «Jahrbücher der Medicin». 1829 vendte han tilbage til
Kjøbenhavn, men drog det følgende Aar igjen ud, ansat som
Chefslæge ved den franske Expedition i Algier, hvoraf resulterede nye
Udmærkelser fra den franske Regering.

Tilbagekommen til Danmark udnævntes han 1832 først til 2.
Hofmedikus, derpaa til 1., overtog 1834 Redaktionen af «Berlingske 
Tidende», men høstede ingen Anerkjendelse i denne Stilling,
og til Bladets Held veg han 1838 Pladsen for M. L. Nathanson.
I disse Aar publicerede han adskillige velskrevne, om end stærkt
panegyriske, Nekrologer over danske medicinske Videnskabsmænd,
til Dels i Form af Mindetaler i det medicinske Selskab. 1837 blev
han Etatsraad, 1840 Livlæge hos Dronning Caroline Amalie. Efter
længere Tids Svagelighed døde han 16. Okt. 1841. -- Hans
Hustru, Francisca Victoria Caroline f. Schøpf, var fra Würzburg og
ægtede som Enke Højesteretsadvokat C. C. B. Liebenberg (X, 274).

Smith og Bladt, Den danske Lægestand, 4. Udg. 
Erslew, Forf. Lex.
Berlingske Tid. 1841, Nr. 246. 
A. S. Ørsted, Af mit Livs og min Tids Hist. I, 234 ff.

<i>Jul. Petersen.</i>

</chapter><chapter name="Schønborn, Gottlob Friedrich Ernst, 1737-1817, Diplomat og Forfatter">

<b>Schønborn, Gottlob Friedrich Ernst,</b> 1737-1817, Diplomat
og Forfatter, var en Søn af Hofdiaconus Martin Gottlieb S. i
Stolberg ved Harzen og født 15. Sept. 1737. Han kom tidlig med
Faderen til Slesvig og gik i Skole i Bredsted og Krempe, senere
i Klosterbergen ved Magdeburg, og studerede Theologi i Halle
(1758-61). Han vendte nu tilbage til Holsten, fik en Huslærerplads 
og gjorde Bekjendtskab med M. Claudius, med hvem han
1764 rejste til Kjøbenhavn. Her blev han 1768 Hovmester i det
Bernstorffske Hus og sluttede sig til den her levende tyske
Digterkreds, Klopstock, Gerstenberg og Brødrene Stolberg. Ved J. H.
E. Bernstorffs Fald fulgte han denne til Hamborg og blev snart
efter af A. P. Bernstorff udnævnt til dansk Konsulatssekretær i 
Algier. Paa Rejsen der til kom han igjennem Gøttingen, hvor
Klopstock aabnede ham Adgang til «Hainbund», og videre til
Frankfurt, hvor han boede hos Goethes Forældre og gjorde dennes
Bekjendtskab. Han blev i Algier 1773-77 og var i 1775 Vidne
til Spaniernes uheldige Landgangsforsøg; derefter var han indtil
1802 Legationssekretær i London, ofte under meget vanskelige
Forhold. Hans Forelskelse i den bekjendte Angelica Kaufmann blev
ubesvaret, han blev efterhaanden træt og kjed af Livet i
London, og efter 25 Aars diplomatisk Tjeneste trak han sig tilbage
til Hamborg som Legationsraad. I London havde han sluttet
Venskab med F. H. Jacobi og fornyede dette efter sin Tilbagekomst
til Tyskland under fælles filosofiske Studier, men han var bleven
fremmed for den tyske Digtning og den tyske Digterverden. I
1806 besøgte han Grev F. Reventlow, under hvem han havde
arbejdet i London, og blev fra nu af boende paa dennes Slot
Emkendorf nær ved Kiel, hvor han sluttede et mærkværdig intimt
Venskabsforhold med Komtesse Catharine Stolberg, Søster til
Digterne Chr. og F. S., hvilket vedvarede uden Afbrydelse og næsten
uden nogen Adskillelse indtil hans Død. 1815 udnævntes han til
Æresdoktor i Kiel og til dansk Etatsraad. Han døde 29. Jan.
1817. Hans faa Smaadigte røbe ingen større Begavelse, og hans
prosaiske Afhandlinger og Breve, især fra Algier, ere lige saa
ubekjendte for det store Publikum som hans Afhandlinger om og
imod Spinozismen (i J. G. Rists «Lebenserinnerungen» III, Gotha
1888); hans Berettigelse til at nævnes som litterær Person maa
derfor nærmest søges i hans nære Forhold til tyske Digtere. Han
har efterladt nogle selvbiografiske Notitser, udgivne af Rist:
«Schönborn u. seine Zeitgenossen» (Hamb. 1836); andre findes i Falcks
«Archiv f. die Gesch. der Herz. Schlesw., Holst. u. Lauenb.» III
og i «Zeitschr. der Gesellschaft f. die Gesch. der Herz. S., H. u. L.» I.

Allg. Deutsche Biographie XXXII. 
Schlesw.-Holst. Prov.-Berichte 1817, S. 647. 
Bobé, Papirer fra den Reventlowske Familiekreds III, 422 f. 

<i>C. A. Nissen.</i>

</chapter><chapter name="v. Schønfeld, Hans Christoph, 1651-1727, Officer">

<b>v. Schønfeld, Hans Christoph,</b> 1651-1727, Officer, hørte
til en bekjendt sachsisk Adelsslægt; Forældrene vare Siegfried v.
S. til Tennicht og Regina v. Jagemann. Han var født 24. Avg.
1651 og kom i dansk Tjeneste i Vinteren 1675-76 som Kapitajn
ved et Infanteriregiment, som hans Farbroder Gregor Allard v. S.
oprettede. Ikke længe efter blev han Major, og da Regimentet,
der havde lidt meget i Slaget ved Lund, i Slutningen af 1676 blev 
stukket ind i Prins Frederiks Regiment, fulgte han med. I de
sidste Aar af den Skaanske Fejde laa hans Regiment i Garnison i
Landskrone, og S. fungerede her som Vicekommandant. 1682 blev
han forsat til Livregimentet (Garden) til Fods, hvor han 2 Aar
efter blev Oberstlieutenant, og hvis 2 hjemmeværende Batailloner
han kommanderede, medens Chefen, Hertug Ferdinand Vilhelm af
Württemberg, anførte de danske Hjælpetropper i Irland og Flandern 
(1689-98). 1699 blev S. Brigader, og Aaret efter nævnes han
som Kommandør for en Brigade ved Indtagelsen af Husum Skanse
og Frederiksstad, Belejringen af Tønning og under Felttoget i
Holsten. Endnu s. A. blev han Chef for fynske hvervede Regiment,
kom 1704 som Generalmajor til Hjælpetropperne i Holland (hvor
2. Bataillon af sjællandske Regiment blev tildelt ham), men blev
allerede 1706 kaldt hjem for at overtage Inspektionen over
Infanteriet i Holsten. 1709 blev han hvid Ridder.

Under Krigen 1709-20 blev S. for det meste anvendt uden
for den egentlige Krigsskueplads, men det var ingenlunde, fordi
man ikke anerkjendte hans Dygtighed. General C. D. Reventlow
bad tvært imod gjentagende om at faa S. over til Skaane, hvor
han ønskede at betro ham Kommandoen over Hærens Centrum
(Fodfolket). Da man nærede Frygt for, at et svensk Korps under
General Krassow skulde falde ind i Holsten, varede det dog længe,
inden Kongen vilde gaa ind paa, at S. maatte forlade denne
Provins. Da Tilladelsen omsider blev given, havde imidlertid Jørgen
Rantzau faaet Overkommandoen i Skaane, og ham vilde S. ikke
tjene under, da Rantzau oprindelig var yngre Officer. Han blev
saa fri og udnævntes s. A. til Generallieutenant med Rang foran
Rantzau. Efter at have medvirket ved Hærens Reorganisation efter
Slaget ved Helsingborg (1710) tog S. Del i Cerneringen af Wismar
og Stralsund 1711-12, men sidstnævnte Aar blev han ansat som
Kommandant i Kjøbenhavn, 1714 tillige i Citadellet. I denne
Post, der ikke var uden Betydning, da et Angreb paa Hovedstaden 
langtfra var udelukket, en Tid lang endog overhængende, forblev 
S., indtil han kort efter Fredslutningen 1720 tog sin Afsked.
Han døde 13. Avg. 1727 i eller ved Kiel. -- Gift med Adelheid
Buchwald (d. 1730), Datter af Claus B. til Skovbølgaard og
Dorothea Rumohr. 

<i>H. W. Harbou.</i>

</chapter><chapter name="Schønheyder, Christian Wilhelm, 1820-97, Søofficer">

<b>Schønheyder, Christian Wilhelm,</b> 1820-97, Søofficer, Søn
af nedennævnte Admiral Ulr. Ant. S., blev født 15. Nov. 1820, 
Sekondlieutenant i Marinen 1840, Premierlieutenant 1849,
Kapitajnlieutenant 1861, Kapitajn 1868, Kommandør s. A. og
Kontreadmiral 1881. Fra 1840-48 var S. stadig i Fart med Marinens
Skibe; han gjorde bl. a. i dette Tidsrum et Togt til Sydamerika
og et andet til Vestindien. Under Krigen 1848-50 gjorde han
Tjeneste i Briggen «Mercurius», Fregatten «Freia» og Dampskibet
«Hekla»; med sidstnævnte deltog han i Kampen paa Neustadter-Bugten, 
da den holstenske Damper «v. d. Tann» blev sprængt i
Luften (1850). 1855-57 var han i Postfart, derefter atter til
Orlogs. I Krigsaaret 1864 ansattes han som Expeditionssekretær i
Marineministeriet. Senere har han gjentagne Gange været Chef
for Marinens Skibe, bl. a. (1869) for Panserfregatten «Danmark»;
1880 var han Chef for Øvelseseskadren, 1884 fungerende Flaadeinspektør. 
S., der ofte har været benyttet i Kommissioner, ved
Tjenesterejser o. L, var 1869-73 Folketingsmand for Kjøbenhavns
8. Kreds; han stillede sig oprindelig som Højremand, men
nærmede sig efterhaanden Venstre saa meget, at hans Kandidatur 1873
blev opgivet. Efter sin Afgang, der fandt Sted 1885, søgte han
gjentagne Gange forgjæves at blive valgt som Venstremand. Han
var Formand i Bestyrelsen for Foreningen af 8. April 1873 (der
arbejdede for Tilvejebringelse af en Alderdomsstiftelse for
Søværnets Underklasser) og gjorde meget godt i den Retning. Han
døde 8. Febr. 1897, ugift. 1878 var han bleven Kommandør af
Danebrog. -- S. var en vel begavet og karakterfast Personlighed,
hurtig i Tanken, dertil en flink og erfaren Sømand; men han
savnede i høj Grad Evnen til at gjøre sig afholdt; med den ironiske
og satiriske Form, som han yndede at benytte, stødte han de
fleste Kolleger fra sig, hvorved han kom til at staa temmelig
isoleret og indflydelsesløs i Marinen. 

<i>C. With.</i>

</chapter><chapter name="Schønheyder, Johan Christian, 1742-1803, Biskop">

<b>Schønheyder, Johan Christian,</b> 1742-1803, Biskop, født i
Kjøbenhavn 9. Avg. 1742, Søn af nedennævnte Kirurg Johan Franciscus 
Gottlieb S., blev privat dimitteret 1756 og tog Attestats 1760;
var Decanus ved Kommunitetet 1760-65. Han var en meget flittig
Student og skal have «perfektioneret sig udi 11 Sprog», af hvilke
han talte de 5 foruden Latinen. Han oversatte franske Bøger og
lagde sig efter Musik, drog 1765 til Udlandet, studerede i Leipzig
under Ernesti og i Gøttingen, hvor han bl. a. lagde sig efter
Mathematik og Arabisk. 1768 blev han Kongens Rejsepræst, men kom
hjem i Jan. 1769 som Kompastor til Christkirken i Rensborg. Endnu 
s. A. blev han Slotspræst paa Christiansborg og 1771 Sognepræst
til Trinitatis Kirke i Kjøbenhavn. 1774 blev han Dr. theol. ved
en Afhandling «Analecta ad theologiam propheticam», 1782 Stiftsprovst 
og Sognepræst til vor Frue Kirke i Kjøbenhavn, hvorfra
han 1788 blev kaldet til Throndhjems Bispestol. S. havde
naturligvis i Kjøbenhavn en stor Anseelse ved sin betydelige Lærdom,
om han end ellers ikke fik noget Navn som Præst eller Forfatter.
Han blev imidlertid meget kjendt i den litterære Verden ved sin
Anmeldelse af Hennings' «Olavides» (s. VII, 343), hvori Forfatteren
i et Par tilføjede Prosastykker havde slaaet til Lyd for Tænkefriheden. 
S. ønskede, at Bogen aldrig mere maatte blive omtalt, og
søgte for Magthaverne at fremstille Hennings som en Religionsfjende, 
der burde afsættes. Guldberg vilde imidlertid ikke dette,
og der blev en skarp Strid, som dog snart døde hen.

Mere bekjendt i Efterslægten end i Samtiden blev S. ved sit
Forhold som et Slags Formynder for Johannes Ewald, i det han
var Sjælesørger og Raadgiver for hans Moder. Med Støtte i den
myndige Tone, hvori han skriver, adskillige stødende Udtryk i hans
Breve og vel til Dels enkelte Misforstaaelser have fremragende
Forfattere, der maaske have haft mere Øje for Digterens Storhed end
for Personens Svaghed, fældet haarde Domme over S. Det synes
dog, som om en mildere Betragtning har arbejdet sig frem, saa
man forstaar, at den myndige Præst har villet den stakkels Mand
vel, i det han kun har betragtet ham fra den moralske Side uden
Forstand paa det betydelige Digterværd, der saa aabenbart traadte
frem hos den i enhver Henseende skrøbelige Theolog.

S.s Udnævnelse til Biskop blev i Stiftet modtagen med Glæde.
Man havde haft en dansk Mand i længere Tid, og Tanken om,
at man i dette Stift mere end i noget andet trængte til en
Nordmand, havde ingen Magt. Her sigtes ikke til de overordentlige
Besværligheder, Visitatserne i det vidtløftige Stift medførte, thi disse
bar han som en Mand og sejlede 1790 lige til Vadsø paa sin Baad,
men til de vanskelige Finne-Forhold, som han ingen Forstand havde
paa og heller ikke fik. For saa vidt han nogen Sinde havde søgt
at sætte sig ind i dem, var han bleven siddende fast i Fordomme,
medens han paa den anden Side ansaa det for den letteste Sag
af Verden at faa i Stand hos Fjældenes Nomader Reformer, om
hvilke der kunde spørges paa Sjælland. Faste Skoler med forskjellige 
Værelser til baade Lærere og Disciple vilde han med kort
Varsel have i Stand her, hvor der hverken var Bygningsmateriale 
eller Lærerkræfter, og i Skolerne skulde man med al Magt faa
afskaffet Finnernes Sprog, hvilket han betragtede i den Grad som
en Afskylighed, at det for ham stod som den værste Hindring
for Kristendommens Fremme i Folket. Foruden over Sproget giver
han ogsaa vrede Ord over Finnernes Levemaade, i det de «lade
sig vildt lede hen efter deres Rensdyr i Steden for at være disses
Ledere». Man kan næppe finde en Biskop, der mindre forstod
sit Stifts Befolkning end denne ærlige, oprigtige og sandhedskjærlige 
Mand. Et fejlagtigt Syn paa, hvad Forholdene krævede, lagde
han ogsaa for Dagen, da han 1793 fik hindret Stiftets Deling,
saaledes at det udstod med den til hans Afgang. Økonomiske Grunde
maa her have været medbestemmende. Biskoppen havde paa Rejserne 
i det nordlige store Indtægter af Gaver og Offer. Han skal
-- efter Wille -- have været den første Biskop, der kom til
Kautokeino.

S. har skrevet meget, men ikke meget deraf har haft noget
længere Liv. Aaret efter sin Ankomst begyndte han at læse
Religion med Throndhjems Skoles øverste Klasse og skrev for dens
Disciple en Haandbog (1798), der er orthodox -- om end noget
vaklende i Sakramentlæren -- og en bedre Skolebog, end man
skulde vente paa den Tid. Han vedblev med denne Undervisning
i 10 Aar. Sin Katekismusforklaring (1783), der skulde afløse
Pontoppidans, fik han ikke avtoriseret. I Videnskabsselskabet var han
meget virksom med Taler og Afhandlinger. Hvad enten han skrev
eller han talte, var han ofte uheldig i Sprog og Udtryk og blev
uforstaaelig ved uklare Udviklinger og tyske Konstruktioner. Man
tiltroede ham ikke megen Dømmekraft eller Skjønsomhed. Han
døde 14. April 1803. Gift 1. med Reinholdine f. Jessen (f. 1750 d.
28. April 1784), Datter af Etatsraad Johan Frederik Wilhelm J.,
Kommitteret i Kommercekollegiet; 2. (1785) med Joachime Cathrine
f. Bentzon (f. 3. Juni 1757 d. 4. Febr. 1836), Datter af Mag. Laurits
Kjærulff B., Sognepræst til Hvidbjærg og Lyngs, og Johanne Maria
f. de Poulson.

Daae, Throndhjems Stifts geistl. Hist. S. 201. 
Wille, Saml. af Mindetaler.

<i>D. Thrap.</i>

</chapter><chapter name="Schønheyder, Johan Franciscus Gottlieb, 1701-77, Kirurg">

<b>Schønheyder, Johan Franciscus Gottlieb,</b> 1701-77,
Kirurg, var født 20. Febr. 1701 i Ilmenau, hvor hans Fader var
Skolelærer (i Følge G. L. Baden en døbt Jøde), og hvor han 1717 kom
i Barberlære og 1720 udskreves med Lærebrev. I de følgende 
Aar studerede han Lægevidenskab i Berlin og Halle og kom 1728
til Kjøbenhavn uden Existensmidler, men anbefalet til den ansete
privilegerede Praktiker Henning Ditlef Claussen (III, 636), der tog 
sig af ham og skaffede ham videre praktisk Uddannelse i Kirurgi og
Fødselshjælp. Efter Clausens Død drog han bort til Hamborg, vistnok
fordi Barberlavet lagde ham Vanskeligheder i Vejen for hans Praxis,
men kom snart tilbage, opnaaede 1735 (ligesom tidligere Claussen)
efter en Prøve for det medicinske Fakultet kongeligt Privilegium
som Operatør og fik nu hurtig en betydelig Praxis, særlig ogsaa
som dygtig Fødselshjælper. Barberlavet yndede ham imidlertid
ikke og klagede 1738 over, at han holdt Svend, hvad der var et
Indgreb i Lavets Privilegier, og allerede et Par Aar tidligere havde
den bitre og reducerede Bøtticher (III, 335) fra den lærde Medicins 
Side indsendt Klage over hans uberettigede Overgreb i medicinsk
Praktik, hans «Frækhed at ville understaa sig at foreskrive
indvendige Medikamenter».

Stærk ved sit kongelige Privilegium, ved den Tillid og det
Ry, han kunde glæde sig ved hos alle Lag af Befolkningen, og
yderligere støttet ved sit Venskabsforhold til fremragende og
formaaende kjøbenhavnske Kolleger, saaledes fornemmelig til sin
samtidige Meddiscipel hos Clausen H. F. Wohlert, kunde han tage sig
disse Angreb og Klager let. Hans Anseelse som Praktikus blev
bestandig større, og mellem de kirurgiske Avtoriteter, som den
(1756) nyudnævnte Overkirurg paa Frederiks Hospital i Følge sin
Instrux skulde tilkalde i vanskelige Tilfælde, figurerer ogsaa S.s
Navn. Han fik Tilbud om at blive Livkirurg og Kammertjener
hos Frederik V, men frabad sig Stillingen; han vilde kun være
privat Praktikus og vedblev fremdeles at virke som saadan i største
Udstrækning, saa at han kunde efterlade sig en meget betydelig
Formue, skjønt han i sit 1736 indgaaede Ægteskab med Mette
Mossin, Datter af den bekjendte Sognepræst til Nicolai Kirke Hans
M. (XI, 480), fik en stor Børneflok.                                  ,

Riegels hædrer ham med Betegnelsen «Litteratus chirurgus»
og nærer megen Sympathi for Avtodidakten, der ogsaa paa særdeles 
hæderlig Maade havde banet sig Vej til en anset Lægestilling 
og vistnok havde tilegnet sig ikke ringe Kundskaber ved
Siden af sin store praktiske og operative Færdighed. Han havde
ogsaa den Ære paa sine gamle Dage at blive optaget som Medlem 
i det 1771 af Tode stiftede mediko-kirurgiske Disputereselskab,
hvor han sad sammen med saa ansete Repræsentanter for 
Lægevidenskaben som Berger og v. Berger, Kratzenstein, Hennings,
Jensenius og Wohlert. Litterære Præstationer foreligger der dog
ikke fra hans Haand. Han døde 28. Juni 1777.

Ingerslev, Danmarks Læger og Lægevæsen II, 349 f. 
Herholdt og Mansa, Saml. t. d. dsk. Medicinalhist. S. 124 ff. 
J. Petersen, Den danske Lægevidenskab 1700-50 S. 233.

<i>Jul. Petersen.</i>

</chapter><chapter name="Schønheyder, Johan Franciscus Gottlieb, 1773-1850, Rentekammerdirektør">

<b>Schønheyder, Johan Franciscus Gottlieb,</b> 1773-1850, 
Rentekammerdirektør, var en Søn af ovennævnte Biskop Johan
Christian S. Han fødtes 11. Jan. 1773 i Kjøbenhavn, blev 1789
Student fra Throndhjems lærde Skole og 1792 juridisk Kandidat. 1793
udnævntes han til Læsesekretær i Højesteret, 1798 til Protokolsekretær 
sammesteds og 1800 til Justitiarius samt Assessor i Kjøbenhavns
Søret, der under Krigen med England 1807-14 som Domstol for
Prisesagerne fra Sjællands Stift, efter 1810 tillige fra
Laaland-Falsters Stift, udfoldede en betydelig Virksomhed. Da Rigsbanken
oprettedes 1813, blev han, der ved Siden af sin anerkjendte
juridiske Dygtighed besad stor finansiel og økonomisk Indsigt, en af
Bankens Direktører og denomineredes samtidig til Assessor i
Højesteret, i hvilken Stilling han i Begyndelsen af 1820 fik fast
Ansættelse; men faa Maaneder efter overtog han paa Kongens
indtrængende Anmodning Embedet som Stiftamtmand over Viborg Stift,
i det han dog forbeholdt sig Ret til paa ny at indtræde i
Højesteret. Efter en naarig fortjenstfuld Virksomhed som Stiftamtmand
kaldedes han 1831 til at afløse Møsting som Direktør for
Rentekammeret. Tillige blev han samtidig 2. Deputeret for Finanserne
samt Medlem af den bestandige Kvægsygekommission og (indtil
1843) af Direktionen for Stutterivæsenet og Veterinærskolen. 1845
afskedigedes han fra sine Embeder, af hvilke Direktoratet for
Rentekammeret nu overtoges af selve Finansministeren som Præsident,
og udnævntes samtidig til Gehejmekonferensraad. 1809 havde han
faaet Titel af Justitsraad, 1813 af Etatsraad; 1828 var han bleven
Kommandør af Danebrog og 1836 Storkors af samme Orden. Han
døde 11. April 1850 i Kjøbenhavn. -- 1799 blev han gift med
Engelke Marie Smith (døbt 2. Marts 1770 paa Frederiksberg, d. 12.
Maj 1847 i Kjøbenhavn), en Datter af Sognepræst i Ringsted, Dr.
theol. Morten S. og Mette Kirstine f. Petersen. 

<i>G. Kringelbach.</i>

</chapter><chapter name="Schønheyder, Johan Henrich, 1744-1831, Læge">

<b>Schønheyder, Johan Henrich,</b> 1744-1831, Læge. 
Han var som en Søn af ovennævnte Joh. Franciscus Gottlieb S. født i
Kjøbenhavn 7. Juni 1744, blev ved privat Dimission Student allerede 
1757 (med Udmærkelse), lagde sig med B. Buchwald som privat
Præceptor efter Medicinens Studium og vandt, da Universitetet
under Pontoppidans Styrelse første Gang (1762) uddelte Præmier
til de studerende, Prisen for den medicinske Opgave. 1765
tiltraadte han sammen med Tode en Studierejse med længere
Ophold dels i Leiden, dels i London og Edinburgh - hvor han blev
Medlem af det medicinske Selskab og til dets Acta gav nogle
Meddelelser; vendte 1768 tilbage til Kjøbenhavn og fik efter at
have ladet sig examinere af Fakultetet s. A. den medicinske
Doktorgrad. Som hørende til Lægevidenskabens unge Elite var han
1772 en af det medicinske Selskabs Stiftere og fremkom her i den
følgende Tid hyppig med mindre, navnlig kasuistiske, Meddelelser,
men blev i øvrigt hurtig optagen af privat Praxis og af
forskjellige Lægestillinger, han udnævntes til. 1770 blev han Medikus ved
Søkadetterne -- en Post, han dog 1772 afstod til Aaskow --, s. A.
Læge ved den nyoprettede almindelige Plejeanstalt, 1773 ved
Waisenhuset og tillige ved det udvidede og til Ladegaarden
tilbageflyttede St. Hans Hospital.

Naar han i disse Stillinger som Fattiglæge ikke har faaet
noget ublandet godt Lov, men der, endog i hans tidligste
Praxisperiode (1772), rejstes tilsyneladende graverende Klager mod ham
for Forsømmelighed over for de fattige syge, hænger dette vistnok
sammen med, at hans Interesser spredte sig over fjærnt fra
Medicinen liggende Felter og vendte sig til Belletristikken under
Indvirkning af Tidens aandelige Bevægelser og hans Venskabsforbindelser 
med flere af de unge Bannerførere. 1779-84 redigerede han
sammen med den polemiske Theolog L. Smith «Almindelig dansk
Litteraturjournal» (kritisk Appendix til «Almindelig dansk
Bibliothek»), der var nær knyttet til det danske Litteraturselskab og i
sine udførlige kritiske Indlæg gjorde skarp Front mod det norske
Selskab, Men i øvrigt laa det ikke for S. at tage fremskudt Del
i Tidens aandelige og litterære Brydninger; han begrænsede sig
senere væsentlig til at være en fredelig og smagfuld metrisk
Oversætter af store klassiske Digteres Værker, saaledes Miltons «Det
tabte Paradis» (1790), «Det gjenvundne Paradis» (1792), Racines
«Athalia», der i Foraaret 1790 strax efter Oversættelsens
Fremkomst opførtes med Schulz' Musik til Mellemsangene, men ved
daarlig Udførelse ingen Lykke gjorde. End videre udgav han
Oversættelser af Virgils «Æneide» (1814) og af Miltons «Samson»
(1815). Ogsaa en Del originale Digte har han publiceret, navnlig 
i «Minerva», ligeledes af meget fredelig Natur; et af dem er en
Kantate i Anledning af Kronprinsens Formæling, med Musik af
Kunzen. Han hørte stadig til de frisindede, men loyale Borgere,
hvad han ogsaa viste ved sit i Datidens Paskviller omtalte og
haanede Vinduestransparent i sin Bopæl paa Nørregade ved
Kronprinsens Hjemkomst fra det svenske Felttog i Dec. 1788.

I øvrigt vedblev han at virke som anset og stærkt beskæftiget
Læge. 1782 fik han Professortitelen. Ved Omordningen af
Kjøbenhavns Fattigvæsen 1799 blev han Distriktslæge i 2 store
Distrikter (samtidig Læge ved Vartov), men fik Tilladelse til at holde
en Amanuensis til Hjælp, og 1806 fritoges han for al egentlig
Fattiglægegjerning og forpligtedes kun til at staa til Fattigvæsenets
Raadighed med sine Kundskaber og Erfaring. 1802 blev han Medlem
af Collegium medicum, 1803 af det nyindrettede Sundhedskollegium,
s. A. Æresmedlem af det medicinske Selskab, 1811 Hofmedikus.
Ved sit 50 Aars Doktorjubilæum (23. Nov. 1818) hædredes han ved
en stor Fest, hvor det medicinske Fakultets Decanus, J. S. Saxtorph,
overrakte ham et Jubeldoktordiplom, og hvor hans Ven Pram holdt
en pompøs Festtale, der sammen med Festsangene af Rahbek og
Dampe publiceredes i Trykken, ligesom «Nyt Bibliothek for Læger»
hædrede ham ved en udførlig Biografi (af Wendt), ledsaget af hans
Portræt i Stentryk. Tilfreds med denne ret straalende Karriere
var han dog ikke, han forlangte end mere; han ses saaledes at
have været meget bitter over, at J. Bang (I, 483) 1801 blev
foretrukken for ham som Viceborgmester i Kjøbenhavn, og at han i
1806 efter Aaskows Død ej opnaaede at blive kongl. Livmedikus.
Hans Død indtraf 25. Maj 1831. -- Han indgik 1774 Ægteskab
med Elisabeth Magdalene Esmarch (d. 1777), og 1777 nyt Ægteskab, 
med Pauline Charlotte Hyllested (f 1834), Datter af Overvisitør
ved Kjøbenhavns Toldkammer Poul H.

Ingerslev, Danmarks Læger og Lægevæsen II, 545 ff. 
Smith og Bladt, Den danske Lægestand, 4. Udg. 
Erslew, Forf. Lex. 
Nyt Bibl. f. Læger IV.
Ved Højtideligholdelsen af Dr. og Prof. J. H. S.s Doctorpromotions 50. Aarsdag (1819). Baden, Christian VII's Regjerings Aarbog S. 137 f. 
N. M. Petersen, Den dsk. Lit. Hist, 2. Udg., V, I, 248. 
Danske Mag. 5. R. IV, 376 f.

<i>Jul. Petersen.</i>

</chapter><chapter name="Schønheyder, Johan Martin, 1752-1831, Kammeradvokat">

<b>Schønheyder, Johan Martin,</b> 1752-1831, Kammeradvokat,
var en Broder til ovennævnte Professor Johan Henr. S. Han
fødtes 4. Febr. 1752 i Kjøbenhavn, blev 1765 Student og 1772
juridisk Kandidat. S. A. udnævntes han til Prokurator ved Hof- og 
Stadsretten; 1774 fik han Bestalling som Højesteretsadvokat, og
1785 beskikkedes han tillige til Kammeradvokat, hvilken Stilling
han beklædte indtil 1828, da han paa Grund af svækket Helbred
efter eget Ønske opgav den og samtidig udnævntes til extraordinær
Assessor i Højesteret. Han døde 9. Juli 1831 i Kjøbenhavn. 1803
havde han faaet Titel af Justitsraad, 1805 af Etatsraad og 1822 -- 
da han under stor Deltagelse fejrede sit 5oaarige Embedsjubilæum
-- af Konferensraad. Han var en overmaade skarpsindig og
veltalende Mand, der ikke alene for Regeringen, men ogsaa for
private førte et betydeligt Antal notable Sager og i øvrigt i en lang
Aarrække var en højt skattet Raadgiver for sit store Klientel. For
Kunst og Litteratur nærede han en levende Interesse og var
navnlig en ivrig Holberg-Dyrker. Han var gift med Johanne Margrethe
f. Smith (døbt i Søborg 18. Dec. 1758, d. 26. Okt. 1822), en Datter
af Sognepræst, Dr. theol. Morten S. og Mette Kirstine f. Petersen.

Erslew, Forf. Lex. 

<i>G. Kringelbach.</i>

</chapter><chapter name="Schønheyder, Ulrich Anton, 1775-1858, Søofficer">

<b>Schønheyder, Ulrich Anton,</b> 1775-1858, Søofficer, Søn af
ovennævnte Biskop Joh. Chr. S., er født 22. Juni 1775. Han blev
Sekondlieutenant i Marinen 1793, Premierlieutenant 1798,
Kapitajnlieutenant 1808, Kapitajn 1812, Kommandørkapitajn 1817,
Kommandør 1834, Kontreadmiral 1836, Viceadmiral 1848 og afgik med Titel
af virkelig Admiral 1851. Fra 1802-7 gjorde S. Tjeneste ved
Søopmaalingen, hvor han viste sig meget virksom; fra 1808-11 var
han Chef for en Afdeling Kanonbaade o. l. ved Fyn og gjorde
sig her ved forskjellige Lejligheder fordelagtig bemærket dels ved
Erobring af engelske Konvoiskibe, dels ved Angreb paa fjendtlige
Orlogsmænd, saaledes 1808, da han, efter at have været detacheret
til Holsten for at overføre de franske Tropper, (i Avg.)
bemægtigede sig den engelske Brig «Tigress» og senere (i Sept.) en
Kanonbaad i Store Bælt. 1809 fangede han et Detachement engelske
Søfolk paa Romsø og fordrev Fregatten «Penelope» fra sin
Station. 1811-12 var S. en Tid Kommandant paa Christiansø, men
overgik snart efter til den norske Sødefension, blev Chef for
Briggen «Allart» og udmærkede sig ligeledes her. Ved Krigens
Slutning udbetaltes der ham ikke mindre end 11000 Rdl. i Prisepenge.
1815-18 var han som Chef for Briggen «Bornholm» først i Middelhavet, 
hvor han sluttede en Fredstraktat med Tripolis, senere i
Vestindien, hvor han forstærkede Forsvaret ved Indkjøb af
Skonnerterne «Macaria» og «St. Thomas». 1822-24 gjorde S. 
Tjeneste som Interimsgouvernør i Trankebar. 1829 blev han 3.
Deputeret og 1834 2. Deputeret i Admiralitetet, s. A. Chef for
Linjeskibet «Dronning Marie» paa Besejling, 1833 Direktør for Søetatens
Hospital; i disse Stillinger forblev han til 1846, hvorefter han
ophørte at virke aktivt. Hans Død indtraf 21. April 1858. - S.,
der blev dekoreret med Danebrogsordenens Kommandørkors 1824
og med dens Storkors 1841, blev 1813 gift med Christiane Clausine
Hansen (f. 16. Avg. 1792 d. 6. Marts 1859), Datter af Biskop Peder
H. (VII, 36). 

<i>C. With.</i>

</chapter><chapter name="Schønnebøl, Erik Hansen, o.1540-o.1592">

<b>Schønnebøl, Erik Hansen,</b> o.1540-o.1592, var en
fattig Adelsmand fra Fyn, som i 1560-Aarene drog til Norge, hvor
hans Morbroder Christoffer Eriksen (Bernhoft, d. 1563) havde en
Forlening (Bakke Kloster) og var indgiftet i den nordlandske
Familie Benkestok. E. H. blev 1565 gift i Bergen med sin
Morbroders Enkes Søster Brynilda og fik med hende Gods i Norge,
som han efter Hustruens og et Barns Død arvede. Han blev
ogsaa Foged paa Nordmøre og fik o. 1570 som selvstændigt Len
Lofoten og Vesteraalen indtil 1579; han blev senere boende i
Vesteraalen, i det en af de følgende Lensherrer overdrog ham
Fogderiet her. Han døde barnløs efter 1591, men før 1595,
hvorefter hans Gods deltes mellem hans Hustrus Slægt og hans yngre
Broder Peder, som var Lagmand i Nordland og fortsatte Slægten
i Norge. E. H. havde i sin Ungdom foretaget Sørejser i
Sydevropa, men opholdt sig sin meste Tid i Nordland, i hvis haarde
Klima han maatte foretage hyppige Sørejser og derved lærte Landet
og Folket at kjende. Han forfattede i 1591 en «Lofotens og
Vesteraalens Beskrivelse», som er trykt 2 Gange i det 19.
Aarhundrede og navnlig giver en livlig Skildring af Lofotens Fiskerier.

(Norsk) Hist. Tidsskr. 2. R. IV, 190 ff. 303 f. 
Hist.-topogr. Skrifter om Norge, udg. ved G. Storm, S. 177 ff. 

<i>Gustav Storm.</i>

</chapter><chapter name="Schønnebøl (Schiønnebøll), Ulrik Frederik, 1705-69, Præst">

<b>Schønnebøl</b> (Schiønnebøll), <b>Ulrik Frederik</b>, 1705-69, Præst,
er født paa Møen, hvor Faderen, Schoutbynacht Hans S., var Direktør 
for Navigationsskolen og Indrulleringschef. Han var af gammel
norsk Adel. Moderen hed Josina Maria f. Macody. Han deponerede 
fra Sorø 1723 og blev længe liggende i Kjøbenhavn, hvor
han 1727 tog Attestats og udgav flere Disputatser. 1734 blev han
Lærer for P. F. Suhm, der omtaler ham som en alvorlig og god
Mand. 1736 blev han ansat som Præst ved Zions Menighed i 

Trankebar, hvorfra han vendte hjem 1753. Aaret efter blev han
Præst til Søndre Frederikshald med Id, hvor han døde 19. Juni
1769. I Trankebar skrev han en liden Katekismus, «Saliggjøreisens
Orden», der i formel Henseende afviger fra Luthers, da den intet
har om Loven. Den er ellers udmærket ved Korthed og Tydelighed. 
Dens første Halvdel er oversat fra Missionærernes kateketiske
Bog, medens anden Halvdel -- 24 Spørgsmaal med Svar i Skriftsteder 
-- er S.s eget Arbejde. Han tilhørte den gamle orthodoxe
Skole og roses af Biskop Nannestad som en tro og redelig Præst.
Gift 1. med en Datter af Chr. Pauch, Kommandant paa Dansborg,
2. med Anna Juditta f. Soetmann (f. 1716 d. 6. Marts 1792).

Stamtavle ov. Fam. Bernhoft (1885) S. xiv. 

<i>D. Thrap.</i>

</chapter><chapter name="Schøning, Carl Frederik, 1816-77, Officer">

<b>Schøning, Carl Frederik,</b> 1816-77, Officer, fødtes 10. Jan.
1816 paa Frederiksværk, hvor hans Fader, senere Oberst og
Kommandant paa Bornholm, Peter Henrik S. (f 1866) var
tjenstgjørende; Moderen hed Ane Cathrine f. Borgen. Han kom 1834 ind
paa den kongl. militære Højskole, gjennemgik dens yngste Klasse
og blev i 1836 ansat ved 2. jyske Infanteriregiment som Sekondlieutenant 
med Aldersorden fra 1834 samt i 1842 som Premierlieutenant 
ved 2. Infanteribataillon. I 1848 rykkede han i Felten med
3. Reservejægerkorps; han udmærkede sig strax ved Bov, saa han
erholdt Ridderkorset af Danebrog faa Dage efter, og deltog i
Slaget ved Slesvig og Fægtningerne ved Nybøl og Dybbøl som
Kompagnikommandør. I det følgende Aar, da han forfremmedes til
Kapitajn af 2. Klasse, kom han til 2. Infanteribataillon, deltog i
Kampen ved Adsbøl samt i Slaget ved Fredericia, under hvilket
han under Kampen paa Igumskansen udmærkede sig saaledes, at
han benaadedes med Sølvkorset. Aaret efter var han med i Kampen 
ved Helligbæk og i Slaget ved Isted og udnævntes  i 1852 til
Kapitajn af 1. Klasse. 1863 kom han til 13. Bataillon og deltog
i Krigen  1864, under hviken han erholdt Majors Karakter og
Anciennitet og blev Bataillonskommandør, først ved 13., fra Maj ved
22. Regiment; 1867 blev han Oberst og Chef for 13. Bataillon.

Hans Dygtighed som Fører bevirkede, at han allerede i 1861
var bleven Medlem af en Kommission, der skulde indgive Forslag
til Linjeofficerernes fremtidige Uddannelse, medens han i 1866 blev
Formand for en Kommission, der havde at udarbejde et Felttjenestereglement 
for Fodfolket. Aaret efter fik han det Hverv at
udarbejde et nyt Exercerreglement, og desuden blev han Medlem 
af flere andre Kommissioner, deriblandt den af 1870 til Udarbejdelse
af et Lovforslag om en ny Straffelov for Hæren. I 1871 blev han
Chef for 23. Bataillon og anvendtes Aaret efter som Chef for 2.
Lejrbrigade, ligesom han ogsaa varetog Tjenesten som Souskommandant 
i Kjøbenhavn, hvornæst han i 1873 udnævntes til Kommandør
af Danebrog af 2. Grad. Endelig var han i 1875 Medlem af en
Kommission til Udarbejdelsen af «almindelige Regler for
Troppeføring i Felten». Sin rige Erfaring paa Hæradministrationens
Omraade nedlagde han i «Bataillons- og Kompagnitjenesten ved den
danske Armé» (I-IV, 1861-75), en Haandbog, som blev meget
benyttet. Endnu i Sommeren 1876 var han atter Chef for 2.
Lejrbrigade; men 26. April 1877 afbrød Døden hans Løbebane. -- 8.
Marts 1851 havde han indgaaet Ægteskab med Emma Heloise
Victorine Kofoed, Datter af Justitsraad Johannes Michael K.,
Kontorchef i Hof- og Stadsretten. 

<i>P. N. Nieuwenhuis.</i>

</chapter><chapter name="Schøning, Gerhard, 1722-80, Historiker">

<b>Schøning, Gerhard,</b> 1722-80, Historiker, var født 2. Maj
1722 paa Gaarden Skotaas i Buksnæs Præstegjæld (Lofoten) og
Søn af Handelsmand og Tiendeforpagter Andreas S. og Martha f.
Ursin, en Præstedatter. Efter foregaaende Undervisning af et Par
Præster kom han 1739 i Throndhjems Skole, hvis Rektor den Gang
var den udmærkede Skolemand Benjamin Dass (IV, 200). Han var
saa heldig at blive denne Mands Yndling og gjorde under ham
store Fremskridt. I 1742 kom han til Universitetet, tog 1744
theologisk Examen og 1748 Magistergraden, men havde dog allerede som
Student trods trange Kaar ved Siden af klassisk Filologi, hvori
han drev det meget vidt, med Forkjærlighed dyrket Historien.
Det var H. Gram, der gav ham de videnskabelige Impulser, og
han havde af denne faaet Løfte om at blive Amanuensis ved det
store kongl. Bibliothek, hvoraf der dog ikke blev noget, da Gram
døde 1748. I 1750 betraadte han Forfatterbanen, og i 1751 udkom
hans for den Tid mærkelige Arbejde «Forsøg til de nordiske
Landes, særdeles Norges, gamle Geografi», udgivet af Danske
Selskab, i hvilket S. netop da optoges. S. A. blev han Rektor i
Throndhjem, i det Dass, med hvem han til dennes Død stod i
den intimeste Forbindelse, oplod ham dette Embede imod en
aarlig Afgift.

Som bekjendt rejste S. op til Throndhjem ledsaget af Suhm,
der forblev netop lige saa længe der oppe som han, og disse 2
lærde kom til at leve sammen i disse sine kraftigste Aar under 
daglig Omgang og gjensidig Paavirkning. De delte saa at sige
Rigernes Historie mellem sig og udgave fra Throndhjem i Forening
sine «Forbedringer til den gamle danske og norske Historie» (1757).
Da Gunnerus 1758 var bleven Biskop i Throndhjem, indbød han
de 2 Historikere til med ham at grundlægge et norsk Videnskabsselskab, 
og i dettes Skrifter meddelte nu S. forskjellige Afhandlinger 
og udgav derhos 1762 sit klassiske Skrift om Throndhjems
Domkirke, der vidner om et for den Tid enestaaende Kjendskab
til Middelalderens Diplomer. Hvad der dog gjorde mest Opsigt
og skaffede ham størst Anseelse, skjønt det nu for længst er glemt,
var det lærde Arbejde «Om de gamle Grækeres og Romeres
Kundskab om de nordiske Lande», der fremkom i det danske
Videnskabsselskab, i hvilket han var indvalgt 1758.

Som Rektor virkede S. med Dygtighed og Nidkjærhed, men
han trivedes dog ikke ved Skolegjerningen, der i Begyndelsen ogsaa
blev ham ubehagelig paa Grund af Biskop Nannestads herskesyge
Indblanding i hans Embede. Da nu Suhm besluttede at forlade
Throndhjem, modtog S. gjærne, skjønt han tabte derved i
Indkomster, en Kaldelse til Professor i Veltalenheden (Latin) og
Historie i Sorø og tiltraadte dette nye Embede 1765. Han havde
nu mere Tid til sin Raadighed, end Rektoratet havde levnet ham,
og brugte flittig sin Pen. Han fortsatte den nys nævnte Afhandling
i Videnskabernes Selskabs Skrifter med flere lignende, der vakte
Opsigt i Tyskland og bragte ham i en Polemik med A. L. Schløsser.
I 1769 kom hans Værk «Om de norskes og en Del andre nordiske
Folks Oprindelse», der var at betragte som en Indledning til det
Hovedværk, der havde staaet som hans Livs Maal lige fra
Ungdommen, nemlig en stor Norgeshistorie, der skulde omfatte hans
Fødelands Fortid lige fra Hedenold til den nyere Tid. Dette Skrift
er mærkeligt derved, at den Theori om Nordmændenes Indvandring 
som et allerede for sig existerende Folk ad en nordlig Vej,
der i det 19. Aarhundrede fremsattes af Keyser (1839) og forfægtedes
af Munch (men senere fuldstændig er Opgiven), allerede her findes
fuldt udviklet, skjønt Keyser og Munch ganske ignorerede det, om
de for øvrigt have været opmærksomme derpaa. 2 Aar efter
begyndte han ogsaa Udgivelsen af dette sit Hovedværk, hvis 1. Bind
udkom 1771.

I Værkets Interesse fandt han imidlertid en Rejse i Norge,
af hvilket han hidtil kun kjendte faa Egne uden for Nordland og
Throndhjems By gjennem Selvsyn, at være højst ønskelig, og hans 
Velyndere, især vistnok Suhm og Luxdorph, formaaede ogsaa at
sætte igjennem, at der gaves ham en Rejseunderstøttelse, og han
tilbragte nu fra 1773 en længere Tid i Norge, især i sit gamle
Hjem Throndhjems Stift:; derpaa berejste han Gudbrandsdalen,
Hedemarken og Egnen ned til Christiania. Han udarbejdede
naturligvis en nøjagtig Beskrivelse over denne Rejse, den første, der
overhovedet har fundet Sted i Norge i historisk og antikvarisk
Øjemed, men kun 2 Hæfter bleve trykte (1778-82), den større
Del henligger i Haandskrift.

Aarsagen til, at kun en mindre Del af Norge blev besøgt,
var den, at han i Christiania modtog den Efterretning, at Kongen
23. Avg. 1775 havde udnævnt ham til Gehejmearkivar efter den 8
Dage i Forvejen afdøde Langebek. Han fik. Befaling til strax at
tiltræde Embedet og kom altsaa til at forlade Norge. Helst havde
han vistnok helt helliget sig til sit Hovedværk, men nu paalagdes
det ham at udgive «Heimskringla», der hidtil kun forelaa trykt i
Svenskeren Peringskølds Udgave. S., der længe havde studeret
den islandsk-norske Oldlitteratur og i sin Tid tænkt at udgive
«Kongespejlet», tog fat paa dette Arbejde og fik de 2 første og en
Del af det 3. Bind af den store Folioudgave (1777 ff.) i Stand paa en
for den Tid antagelig, men for en senere naturligvis mindre
tilfredsstillende Maade. Med Fortsættelsen af sin Norgeshistorie naaede
han des værre ikke længere frem end til 995, hvor 3. Del, der
først udkom efter hans Død, standser. S.s Helbred havde næppe
nogen Sinde været egentlig stærk, i sine sidste Aar var han
sygelig og døde allerede 18. Juli 1780 (samme Dag som Hielmstierne).
Det antoges, at det hyppige Ophold i Arkivets kolde Rum havde
fremskyndet hans Død. Han havde siden 1756 været gift med
Frederikke f. Hveding, Datter af Byskriver i Throndhjem Jens H.
Ægteskabet havde været barnløst; Enken døde i Stavanger hos
sin derværende Broder 1788.

Paludan-Müller har med Føje kaldt S. «en af de lærdeste
Historikere, Norden har haft». Hans Skrifter bære Vidnesbyrd
om en ganske overordentlig Belæsthed og Litteraturkundskab.
Hertil kom, at han ikke alene var ivrig for at samle Stof, men ogsaa
omhyggelig i Behandlingen deraf. Han var en af sin Tids ypperste
danske Prosaister. Men den Opgave, han havde sat sig, var for
stor, til at nogen, især paa den Tid, vilde have kunnet magte
den. Det blev derfor kun et storartet Tilløb. Men det skal altid
erindres, at S. er den første Nordmand, som har givet sig i Færd 
med den Opgave at skrive en udtømmende, paa videnskabelig
Forskning grundet Fremstilling af sit Fædrelands Historie. -- S. havde
dels selv samlet, dels efter sin Ven Dass arvet en udmærket historisk 
Bogsamling, der heldigvis blev erhvervet for  Videnskabsselskabet 
i Throndhjem og er dets Bibliotheks egentlige Stamme. Hans
egne Haandskrifter bevares i det store kongl. Bibliothek, hans i
Norge erhvervede Diplomer ere afleverede fra Gehejmearkivet til
det norske Rigsarkiv.

L. Daae, G. S. (Chra. 1880). 
A. D. Jørgensen, De danske Rigsarkivers Hist. S. 85 ff. 

<i>L. Daae.</i>

</chapter><chapter name="Schønning, jvfr. Schiønning (ovfr. S. 155 ff.).">

<b>Schønning,</b> jvfr. Schiønning (ovfr. S. 155 ff.).

</chapter><chapter name="Schørt (Schort), Brostrup, --o.1703, Officer">

<b>Schørt</b> (Schort), <b>Brostrup</b>, --o.1703, Officer, var en Søn
af Borgmester paa Christianshavn Jacob Hansen Dreier. S.
fortæller selv, at han 1635 fra Barnsben gjorde Krigstjeneste i
Holland, siden, under Torstensons Indfald, var først Fændrik i Skaane,
derpaa Kapitajnlieutenant ved det gamle Buchwaldske Regiment i
Holsten, hvor han var tilstede ved Træfningen ved Heide. Efter
Freden tjente han 19 Aar i Hessen-Kassel som Kapitajn, Major,
Oberstlieutenant og Kommandant i den fyrstelige Residens. Han
blev 1664 Oberst over Feltartilleriet i Kurbrandenborg, 1674
Kommandant i Fæstningen Peitz, 1675 Generalmajor og fik 1677 Afsked.
1680 traadte han i dansk Tjeneste og blev ansat i Norge som
Overberghauptmand, Generalmajor af Artilleriet med Inspektion over
hele det norske Artilleri og Kommandant paa Akershus. Han tog
sig ivrig af de ham paalagte Hverv: i Artilleriet søgte han at
indføre de nyere Betragtningsmaader, for Bjærg værkerne udarbejdede
han Udkast til den siden indførte Bjærgordning; men han var
misfornøjet med det dyre Liv i Christiania og kom i Strid med
Feltmarskal Wedel, som 1682 klagede over ham til Kongen. S. blev
kaldt til Kjøbenhavn og retfærdiggjorde sig saa fuldstændig for
Kongen, at denne gav ham Ret i Striden og paalagde dem begge
at forliges, men dog 1683 forflyttede S. til Gouvernør over
Fodfolket i Fyn samt Fæstningerne og Artilleriet i Fyn og Jylland.
Han vedblev dog at være Overberghauptmand i Norge, men
opholdt sig mest i Kjøbenhavn. 1683 blev han Ridder af Danebrog,
1684 Generallieutenant. Da Indtægterne af Kongsberg Sølvværk
vare aftagne, indkaldtes, vistnok efter hans Forslag, H. Schlanbusch
fra Clausthal for at afgive Betænkning. Da Kongen 1685 rejste til
Norge, fulgte S. med Frue med. Der deltog han i 
Undersøgelserne og Kommissionsforhandlingerne om Kongsberg og de andre
norske Bjærgværker. Men da Schlanbusch, fordi Sølvværket ved
at drives efter hans Forslag gav bedre Udbytte, blev udnævnt til
Berghauptmand i Norge og vistnok tillige S.s Gage reduceret, skal
dette have været Grunden til, at S. 1686 udtraadte af dansk
Tjeneste. Dog bad han i 1687 Kongen om skriftlig Afsked, hvilken
ogsaa bevilgedes ham i Naade fra den Dag, han forlod Tjenesten.
Hans senere Skæbne er ubekjendt. Efter tyske Angivelser døde
han 1702, efter danske 25. Marts 1703.

S. var gift, dog vides det ej med hvem; en Søn fik han
ansat som Kapitajn i Artilleriet i Holsten; denne fulgte ham ud af
Landet. S. var ogsaa Konstruktør; han besørgede saaledes før sin
Ankomst nogle Morterer støbte i Lybek, lod i Norge støbe nogle
Haubitser og Kanoner, og 1684 var han paa Hammermøllen, hvor
han fik et Par Geværmodeller forfærdigede.

Allg. Deutsche Biographie XXXIII. 
Schöning, Die Generale der brandenburg. Armee. 
Anker, Biogr. Data om norske Generalspersoner S. 229 f. 
Biørn, Riddere af Dannebrog S. 34. 
Brünnich, Kongsberg Sølvbergverk S. 194 ff.

<i>P. C. Bang.</i>

</chapter><chapter name="Scythe, Niels, 1727-1811, lærd Samler">

<b>Scythe, Niels,</b> 1727-1811, lærd Samler, fødtes i Christianssand 
8. Nov. 1727, var Søn af Vintapper Jens S. og Sidsel Jacobsdatter, 
blev Student 1746, Hører ved sin Fødebys Skole 1754 og
tog Magistergraden 1755. I 1763 ansattes han som Medhjælper hos
Dr. J. G. Erichsen (IV, 533) ved Bestyrelsen af Kolonivæsenet i
Slesvig. 1770 blev han Foged i Nedenæs med Bopæl først i Lillesand, 
senere i Grimstad. Tog 1783 Afsked og fik Justitsraads Titel.
De sidste Leveaar tilbragte han i Christianssand, hvor han døde
ugift 18. Marts 1811. Sin ret betydelige Formue testamenterede
han til en Stiftelse for Borgerenker i sin Fødeby. S., der besad
stærke litterære Interesser, samlede et anseligt Bibliothek og
beskæftigede sig lige til sin høje Alderdom med Studier og med
Samlinger til Christianssands Bys og Stifts Historie og Topografi,
hvilke til Dels endnu ere bevarede. I Trykken har han udgivet
norske Statskalendere for 1767-69, de første i sit Slags, samt smaa
historiske Bidrag til Tidsskrifter og Aviser.

Udvalg af Breve til Nyerup, ved L. Daae, S. 81 ff. 
(Norsk) Hist. Tidsskr. 2. R. III, 49. 

<i>A. E. Erichsen.</i>

</chapter><chapter name="Sebbelow, Wincents Lassen, 1770-1841, norsk Politiker">

<b>Sebbelow, Wincents Lassen,</b> 1770-1841, norsk Politiker,
var født i Danmark 14. Nov. 1770 og paastodes at være en Søn 
af Christian VII med Støvlet-Cathrine. Først var han Fændrik
ved fynske Infanteriregiment fra 1788-91, da han gik af med
Lieutenants Karakter, tog saa dansk-juridisk Embedsexamen. Efter
et Ophold i England kom han til Bergen, hvor han levede i nogle
Aar; derefter bosatte han sig i Christianssand som Handelsmand.
1810 fik han Titel som Overkrigskommissær, men frasagde sig i8i&
den dermed forbundne Rang for at undgaa at betale Rangskat,
medens han vilde beholde Titelen. 1821 blev han udnævnt til
Krigskommissær og boede som saadan senere i Lavrvik, hvor han
døde 19. April 1841. S. var meget interesseret som Politiker; i
1814 skrev han et Udkast til Grundlov for Norge og kom i 1815
i en litterær Strid med N. Wergeland paa Grund af dennes
Angreb paa Christian Frederik. 1815 og følgende Aar var han en
frugtbar Brochureforfatter paa det finansielle Omraade. 1818
valgtes han til Stortingsmand og mødte atter, som Suppleant, ved
Stortinget 1821. Afvist som saadan blev han gjenvalgt og mødte paa
ny som Repræsentant baade i 1821 og ved det overordentlige
Storting 1822. Han tilhørte i 1821 den videstgaaende Opposition. Til
Trods for sin Evne til at gjøre sig bemærket øvede han ingen
Indflydelse og nød kun ringe Anseelse. Han var gift med Justine
Margrethe f. Arctander (f. 1763 d. 1826), Datter af Kapitajn og
Kjøbmand i Christianssand Just Nielsen A.

Halvorsen, Norsk For f. Lex. 

<i>Yngvar Nielsen.</i>

</chapter><chapter name="Sebelien, John, f. 1858, Kemiker">

<b>Sebelien, John,</b> f. 1858, Kemiker. S. blev født i
Kjøbenhavn 30. April 1858 som Søn af Tømmermester Johann Louis S.
(f. 1829 i Kjøbenhavn, men af tyske Forældre, d. 1898) og
Dorothea f. Grude (f. 1836 i Oldeslo); han blev Student fra
Schneekloths Skole 1875, polyteknisk Kandidat i anvendt Naturvidenskab
1881. Allerede i Skolen og især i de første Studenteraar havde
han læst en Mængde naturvidenskabelig Litteratur af forskjellig Art
og en Tid lang vaklet mellem de biologiske og exakte Fag. Han
valgte vel de sidste, men hans biologiske Studier fik dog en
væsentlig Del i den Maade, hvorpaa hans Liv senere formede sig. Strax
efter sin Kandidatexamen blev han Assistent paa Landbohøjskolens
Laboratorium hos C. T. Barfoed og vandt her Universitetets
Guldmedaille for en historisk-kritisk Opgave om Grundstoffernes
Atomtal, et Arbejde, han med nogle Ændringer udgav paa Tysk 1884.
Det blev dog i en helt anden Retning, hans Evner skulde udvikle
sig og sætte Frugt. Grebet af det storartede i Fjords 
landøkonomiske Forsøgsmethode fik han Plads hos ham og uddannede sig
under hans faderlige Vejledning i Agrikultur- og Mejerikemi,
studerede derpaa Fysiologi og fysiologisk Kemi hos Hammarsten i
Upsala, hvor han især arbejdede over Mælkens Kemi og Æggehvidestoffernes 
Peptonisering. En Følge af disse Studier blev, at
han, efter at have gjennemgaaet Mejerilære hos Segelcke, blev
ansat som Docent i Mejerikemi ved Ultuna Landbruksinstitut 1. Nov.
1885. Forholdene her synes i flere Henseender at have været
vanskelige, og efter en Rejse til Paris og London blev han 1889
Lærer i Fysik og Kemi ved Aas Landbrugsskole i Norge, hvor
han blev mødt med megen Sympathi, og hvor han tog virksom
Del i de Forhandlinger, der førte til Omdannelsen af denne Skole
til Norges Landbrugsskole, som fik rigelige Bevillinger, og hvor S.
siden har virket som «Overlærer». Foruden mindre Lærebøger og
Referater af nordisk Agrikulturkemi til tyske Tidsskrifter har S.
offentliggjort en Mængde originale Arbejder, især i agrikultur- og
mejerikemisk Retning, og med levende Interesse omfattet de herhen
hørende Forhold i sit nye Fædreland. 1891 valgtes han til
Medlem af Videnskabsselskabet i Christiania. Han ægtede 1887
Johanne Prosch (f. 1857), Datter af Fuldmægtig P. ved Kjøbenhavns
Søassuranceforening. 

<i>S. M. Jørgensen.</i>

</chapter><chapter name="Seber (ell. Sebber), Peder Hansen, --1558, Prælat">

<b>Seber</b> (ell. Sebber), <b>Peder Hansen</b>, --1558, Prælat, var
vistnok Søn af Møntmester Hans S. i Malmø. Vaabenmærket i
hans Segl viser, at han var af Adel. Under Studier i Udlandet
erhvervede han Magistergraden og blev siden Kannik i Lund. 1532
opholdt han sig en Tid i Rom som Lunds Kirkes «causarum
procurator et sollicitator» ved Kurien. I det hele indtog han i
Reformationstiden og senere en fremragende Plads i Lunds Kapitel,
hvorfor hans Navn hyppig forekommer i Brevskaber og Forhandlinger
fra hin Tid. Et Vidnesbyrd om hans Forretningstalent er det, at
det i Nov. 1541 lykkedes ham ved et Besøg i Augsburg at faa det
bekjendte Fuggerske Bankierhus til at tilbagebetale 5000 Dukater,
der i sin Tid (formodentlig 1532) vare deponerede hos samme som
eventuel Betaling for det ærkebiskoppelige Pallium. Pengene
indbetaltes i Kongens Kasse, og denne Bedrift har vel banet S. Vejen
til Kantordømmet, der var et af Domkirkens Prælaturer. 1544
mødte han i Kjøbenhavn som Udsending fra Lunds Kapitel ved
en Religionssamtale, der førte til, at Kapitlet maatte bøje sig ind
under Reformationen. S. omtales som en af dem, der gjorde 
stærkest Modstand. Den Lærdom, hvormed han forfægtede sin
Sag, fandt dog samtidig Anerkjendelse. Fra 1550 til sin Død, 9.
Okt. 1558, var han Forstander (Provst) for «det store Præstegilde»
i Lund. Som Slægtning af den bekjendte Malmøborgmester Jørgen
Kocks Hustru, Sidse Cortsdatter, og som Exekutor i hendes Bo
havde S. Fortjeneste af Ordningen af de store Legater, Ægtefolkene
oprettede (IX, 324).

Ny kirkehist. Saml. II, 222. 
Rørdam, Hist. Kildeskrifter 2. R. II.

<i>H. F. Rørdam.</i>

</chapter><chapter name="Secher, Carl Emil, 1824-88, historisk Forfatter">

<b>Secher, Carl Emil,</b> 1824-88, historisk Forfatter, Søn af
Regimentskvartermester Jeremias Müller S. (d. 1836 som Told- og
Konsumtionsunderbetjent i Helsingør) og Margrethe Agnete Grotum f.
Secher, født 3. Maj 1824 paa Williamsborg, som Faderen da ejede,
tog 1843 Seminaristexamen og 1846 Examen artium, hvorefter han
studerede Filologi, først den klassiske, men senere, især paavirket
af N. M. Petersen, den nordiske, i hvilken han 1858 tog Magisterkonferens. 
Han var imidlertid 1850 bleven ansat som Stipendiarius
i Gehejmearkivet, en slet lønnet og usikker Stilling, i hvilken han
maatte forblive, indtil han efter C. F. Wegeners Afgang som
Gehejmearkivar fik fast Ansættelse som Assistent i Kongerigets Arkiv
1883; i denne Bestilling døde han 29. Juni 1888. Gift 24. Dec.
1858 med Boyeline Christine Rasch (f. 10. Marts 1825), Datter af
Kopist i Rentekammeret Boye R. Foruden nogle sproglige Arbejder,
væsentlig af lexikalsk Natur, har S. udgivet en Mængde større og
mindre Skrifter af historisk Indhold, saaledes «Danmark i ældre og
nyere Tid» (I-III, 1873-76), Texten til «Prospekter af danske
Herregaarde» 9.-20. Bind (1857-68), Fortsættelsen af L. C.
Müllers Danmarks Historie (en Del af 18. Aarhundrede), ligesom han
til Tidsskrifter, Aviser og encyklopædiske Værker leverede
mangfoldige Artikler og Afhandlinger, mest vedkommende Fædrelandets
Historie. Hans Udgave af Poul Eliesens (dvs. Helgesens) «Danske
Skrifter» (1852-55) standsede med 1. Bind. Af sin beundrede
Lærer N. M. Petersens danske Litteraturhistorie besørgede han en ny
Udgave (1867-72). Hans Flid og ualmindelige Hukommelse i
Forbindelse med hans lette Adgang til den danske Histories arkivalske
Kilder kom ham til gode ved hans mangeaarige Studier; meget
har han derfor fremdraget, som Historikeren vil kunne lære af;
men hans Ensidighed og blinde Had til Enevældens Regeringsform 


have i den Grad sat deres Præg i det meste af, hvad han har
skrevet, at man ikke uden videre tør tilegne sig hans Resultater.

V. A. Secher, Medd. om Slægten Secher S. 176 ff.
Erslew, Forf. Lex.

<i>G. L. Wad.</i>

<b>Secher, Jacob Berg,</b> 1786-1861, Landøkonom. Han var
Søn af Proprietær Ancher Jørgen S. og Anna Maria f. Mørch og
fødtes 12. Okt. 1786 paa Kjærbygaard (ved Aarhus). Efter at være
bleven Student 1803 kastede han sig først over Studeringer, vistnok
Jura, men opgav disse for Landbruget, hvortil Lysten drev ham,
og fra Tid til anden ejede han flere Ejendomme, saaledes
Marienberg ved Horsens og Katholm i Randers Amt. Han skildres som
en særdeles dygtig Landmand, men under 2oernes Landbrugskrise
gik det ham som saa mange af hans Standsfæller: han maatte
opgive sin Ejendom (Katholm), der 1823 overtoges af 
Statsgjældsdirektionen. 1825 forpagtede og 1835 kjøbte han Gaarden 
Vedø (ved Kolind Sund), hvor han henlevede Resten af sit Liv. S.
valgtes 1841 til Stænderdeputeret og mødte ved Provinsialstænderforsamlingen 
i Viborg 1842, 44 og 46; han var end videre Medlem
af Amtsraad (fra 1844) og Tiendekommissær (fra 1828). 1814 havde
han faaet Titel af Krigsassessor. -- I «Landøkon. Tid.» og i «Ny
landøkon. Tid.» har han skrevet forskjellige Afhandlinger imod
Rentefodens Frigivelse, om Gødningsspørgsmaal osv., og 1821
udgav han «Noget om Aarsagerne til Landmandens nuværende
Forfatning», et frimodigt lille Skrift, i hvilket han hævder, at
Aarsagen til Landbrugskrisen for en væsentlig Del maa søges i
Skatternes Højde, i Tolden paa Landbrugets Nødvendighedsartikler, i
den stigende Arbejdsløn, de voxende Udgifter til Fattig- og
Skolevæsen osv., de samme Forhold altsaa, der ere blevne fremdragne
i vore Dages Agrardiskussioner. -- S. ægtede n. Dec. 1807 Inger
Kirstine Jørgensen (f. 1788 d. 1826), Datter af Proprietær Jens J.
Han døde 16. Juli 1861.

V. A. Secher, Medd. om Slægten Secher S. 144 ff.
Erslew, Forf.  Lex.

<i>H. Hertel.</i>

</chapter><chapter name="Secher, Matthias Poulsen, 1799-1864, Søofficer">

<b>Secher, Matthias Poulsen,</b> 1799-1864, Søofficer, Søn af
Kammerraad Jørgen Mørch S. (f. 23. Juli 1772 d. 8. Jan. 1852),
Ejer af Skafføgaard, og Dorothea Nicoline Marie f. Secher (f. 6.
Dec. 1773 d. 25. Maj 1857). S., der er født paa Skafføgaard 1.
Nov. 1799, blev Sekondlieutenant i Marinen 1819, Premierlieutenant
1826, Kapitajnlieutenant 1836, Kapitajn 1842, Kommandørkapitajn 
1851, Kommandør 1855 og afgik 2 Aar efter. I sine yngre
Officersaar gjorde S. de sædvanlige Orlogstogter, foruden at han
foretog sig flere Udenlandsrejser paa egen Bekostning, til Dels for sit
Helbreds Skyld. 1841 var han Chef for Vagtskibet paa Elben,
Aaret efter førte han en Orlogsbrig til Vestindien; hjemkommen
fra dette Togt indtraadte han i Konstruktions- og Regleringskommissionen. 
I Jan. 1848 gik han som Chef for Korvetten «Valkyrjen» 
til de østasiatiske Farvande; 1849 førte S. Fregatten «Thetis»
paa Blokade, det paafølgende Aar Linjeskibet «Skjold». Allerede
paa dette Tidspunkt var S.s Helbred alvorlig undergravet, hvilket
bl. a. bevirkede, at han maatte fratræde sin Kommando; for at
gj en vinde Sundheden foretog han da en længere Rejse til Afrika,
dog uden at opnaa det tilsigtede. 1853 indtraadte S. i
Defensionskommissionen, hvor han gjorde udmærket Fyldest; efter 4 Aars
Virksomhed her maatte han imidlertid opgive al aktiv Tjeneste og
søgte derfor Afsked. I «Arkiv» og «Tidsskrift for Søvæsen» har
S. skrevet flere interessante Afhandlinger om hydrografiske
Spørgsmaal o. a. Han døde ugift 7. Febr. 1864, efterladende sig et smukt
Eftermæle som en sjælden agtværdig og kundskabsrig Officer. Sin
Formue skjænkede han til velgjørende Stiftelser og Legater, sigtende
til Støtte for Søfartens Fremme og Sømandsstandens Hjælp.

Erslew, Forf. Lex. 
V. A. Secher, Medd. om Slægten Secher S. 115.
Fædrelandet 1864, Nr. 32. 
Dagbladet 1864, Nr. 34. 

<i>C. With.</i>

</chapter><chapter name="Secher, Ole Anchersen, 1774-1820, Præst">

<b>Secher, Ole Anchersen,</b> 1774-1820, Præst, er født paa
Kjærbygaard 8. Nov. 1774 og Broder til ovennævnte Jac. Berg S.
Han blev privat dimitteret 1792 og tog theologisk Embedsexamen
1796. I 2 Aar opholdt han sig i sit Hjem, hvor han studerede
og satte sig ind i Landøkonomien, til han 1798 blev Sognepræst
for Søvten og Folby i Aarhus Stift. 1812 blev han Amtsprovst for
Hasle og 6 andre Herreder og 1816 tillige Stiftsprovst for Aarhus
Stift. Han døde i Aarhus 21. Maj 1820. 1799 ægtede han Maren
Budtz Secher (f. 1778 d. 1852), Datter af hans Farbroder Proprietær
Thomas S. -- S. nød Anseelse som en nidkjær og sjælden uegennyttig 
Mand. Han gjennemførte med Energi Skoleanordningen af
1814 baade i Landsognene og i Aarhus, i hvilken By han mødte
ikke lidt Modstand fra Avtoriteternes Side.

Erslew, Forf. Lex. 
V. A. Secher, Medd. om Slægten Secher S. 133 ff.

<i>L. Koch.</i>
</chapter>
<chapter name="Secher, Vilhelm Adolf, f. 1851, Retshistoriker">

<b>Secher, Vilhelm Adolf,</b> f. 1851, Retshistoriker. S. er født
17. Avg. 1851 i Brøndum, hvor hans Fader, Adolf S., da var
Præst; Moderen, Mariane f. Rettmeyer, var tyskfødt. S.s historiske
Interesse blev tidlig vakt, og medens han, efter i 1869 at have
taget Artium, studerede Jura, blev han især tiltrukken af
Retshistorien, for hvis Skyld han ogsaa lagde sig efter nordisk
Sproghistorie. Kandidat blev han 1876; Aaret før var han blevet ansat
i Kongerigets Arkiv, hvor han kom under stærk Paavirkning af
A. D. Jørgensen. Fuld Forstaaelse af den moderne retshistoriske
Methode vandt han hos Konrad Maurer i München, hvor han opholdt 
sig i 1878-79; paa senere Rejser har han besøgt Italien og
de skandinaviske Riger. 1885 vandt han den juridiske Doktorgrad
ved Skriftet «Om Vitterlighed og Vidnebevis i den ældre danske
Proces, I», hvori Fordelings- og Æskningsproceduren først er ret
opklaret og hele Methoden ny inden for dansk Litteratur. I
Anmeldelser og Avisartikler har S. for øvrigt lagt sin retshistoriske
Viden for Dagen; vigtigst er hans skarpe Kritik af Hasses Behandling 
af Slesvig og Ribe Byretter («Hist. Tidsskr.» 5. R. II og IV);
ogsaa rent historiske Arbejder har han skrevet, saaledes «Meddelelser 
om Slægten Secher» (1885), «Det danske Fyrvæsens Historie»
(«Saml. t. jysk Hist. og Topogr.» 3. R. II) o. a.

Størst Betydning for vor Retshistorie har S. dog faaet ved
sin store Udgivervirksomhed. 1881-86 udkom «Kongens
Rettertingsdomme» 1595-1614, og i 1887 paabegyndtes den store
Samling af danske Forordninger 1558-1660 («Corpus constitutionum
Daniæ»), som nu med sit 5. Bind nærmer sig Afslutningen;
sammen med C. Støchel udgav S. «Forarbejderne til Kr. V's danske
Lov» (1891-94) og alene en Mønsterudgave af Danske Lov (1891).
Alle disse Udgiverarbejder ere gjennemførte efter en forud lagt,
nøje overvejet Plan og udmærke sig bl. a. ved den deri givne
Paavisning af Lovbestemmelsernes Kilde; i det hele har S., især
som Medlem af Selskabet til Udgivelse af Kilder til dansk Historie,
virket meget til at højne Udgiverteknikken i Danmark.

Samtidig udfoldede S. en betydningsfuld Virksomhed i Arkivvæsenet, 
da dette fra 1883 nyordnedes af A, D. Jørgensen; fra
Hovedarkivet, hvori han 1889 blev Arkivsekretær og udarbejdede
de vejledende Arkivregistraturer over danske Kancellis Sager, kom
han 1892 som Leder til det nyoprettede Provinsarkiv i Kjøbenhavn.
I Sammenhæng hermed staar, at han som Sekretær i en ministeriel
Kommission udgav Piecen «Vort Papir» (1:887), hvis skarpe Kritik 
af de danske Papirfabrikater har virket meget ansporende.
Uheldigvis kom S. i Tidens Løb i et skjævt Forhold til Rigsarkivaren,
hvad der førte til, at han søgte bort fra Arkivvæsenet og 1897 
udnævntes til Herredsfoged i Laalands Nørreherred (Nakskov). -- 
21. Sept. 1880 ægtede han Juliane Marie Assens, Datter af
Sognepræst Rasmus A.

Universitetsprogr. t. Reformationsfesten  1885.

<i>Kr. Erslev.</i>

</chapter><chapter name="Secher, Villiam, f. 1854, Bladredaktør">

<b>Secher, Villiam,</b> f. 1854, Bladredaktør. S. blev født 17. Jan. 
1854 i Kjøbenhavn og er Søn af Læge Matthias Poulsen S. (f.
1806 d. 1878) og Juliane Marie f. Timm (f. 1818 d. 1891); blev
adopteret 1857 ved Forældrenes Ægteskab (han var døbt V. Schmidt).
Han blev 1872 Student, var først paa Veje til at studere
Lægevidenskaben og tilbragte Vinteren 1873-74 Paa Askov Folkehøjskole, 
men kastede sig derefter med Iver over det statsvidenskabelige 
Studium og tog allerede i Jan. 1876 Examen. S. A. blev han
Sekretær hos Overpostmester H. G. Petersen. Efter et Par Artikler 
i «Nationaløkonomisk Tidsskrift» 1877 udgav han «Her hjemme,
4 Skitser fra Hverdagslivet» (1878), i Virkeligheden Samtaler om
brændende Samfundsspørgsmaal, og senere (1880) Samfundsromanen
«Ægtemænd». I Nov. 1878 grundlagde han et lille Venstreblad, 
«Dagsavisen», og forstod at arbejde det ind i den kjøbenhavnske
Middelstand, hvad dets Kampfælle «Morgenbladet» aldrig havde
kunnet, samt øvede ikke ringe Indflydelse paa Folketingsvalgene 1884.
Bladets Opposition medførte allerede i Juli 1881, at han brat
afskedigedes fra Postvæsenet, «fra Dags Dato». S. havde væsentlig
Del i Stiftelsen af den liberale Vælgerforening i Nov. 1883 og var
Medlem af dens Bestyrelse indtil Juni 1891. Sammen med
«Dagsavisen» udgav han 1884-85 et større Aftenblad, «Den nye Tid»,
men det holdt sig kun i 9 Maaneder. I Juli 1886 forenedes
«Dagsavisen» med «Morgenbladet», og S. blev nu Medredaktør af dette
Blad og efter et Brud i Redaktionen i Avg. 1887, der varslede om
det afgjørende Brud mellem C. Berg og det forhandlende Venstre
nogle Maaneder senere, politisk Redaktør for Bladet, i
Sept. 1892 for dets Efterfølger, «Dannebrog». -- Han ægtede 1.
Juni 1882 Skuespillerinde Julie Lund (f. 6. Maj 1860 d. 2. Dec. 1892),
Datter af «Søndagspostens» Udgiver, Bogtrykker Carl L.

V. A. Secher, Medd. om Slægten Secher S. 213.

<i>Emil Elberling.</i>
</chapter>
<chapter name="Seckman, Balthasar, 1645-1722, Deputeret i Generalkommissariatet">

<b>Seckman, Balthasar,</b> 1645-1722, Deputeret i Generalkommissariatet, 
var Søn af Borgmester i Kjøbenhavn Balthasar S. (d.
1675) og Mette ther Borch. Han fødtes 29. Jan. 1645 i Kjøbenhavn 
og blev 1662 fra vor Frue Skole dimitteret til Universitetet.
1670 studerede han i Leiden og udgav her i Trykken en Ligtale
over Kong Frederik III. 1675 udnævntes han til Gehejmeregistrator
og Sekretær i danske Kancelli. 1688 blev han beskikket til
Justitssekretær og 1711 til Assessor i Højesteret, Deputeret i
Generalkommissariatet og Etatsraad. Ved Kollegiets Deling Aaret efter
udnævntes han til at forestaa Søetatens Generalkommissariat. S.
døde 1722 (gravsat 9. Febr.). Han ægtede 1678 Magdalena v.
Platon (f. 23. Jan. 1661 d. 8. Febr. 1693), Datter af Jægermester
Abraham Jacob v. P. til Skjørringe og Dorothea Knudsdatter.

<i>Louis Bobé.</i>

</chapter><chapter name="Seckman, Diderik, 1684-1743, Justitiarius i Højesteret">

<b>Seckman, Diderik,</b> 1684-1743, Justitiarius i Højesteret,
Brodersøn af forrige og vistnok Søn af den 1696 afdøde Raadmand i
Kjøbenhavn Jørgen S. Efter at have fuldendt sine Studier udnævntes
han 1709 til Kancellisekretær, overtog 1711 Farbroderens Embede
som Justitssekretær, blev 1726 Assessor i Højesteret, fik 1728 Titel
af Justitsraad og udnævntes 1737 til Justitiarius. Den sidstnævnte
ansvarsfulde Stilling røgtede han paa en særdeles tilfredsstillende
Maade, og det lykkedes ham ved sin fremragende juridiske Dygtighed 
og ubestikkelige Hæderlighed at gjenoprette Højesterets Anseelse,
der under en af hans nærmeste Forgængere havde lidt Skade. Det
overdroges ham 1737 i Forbindelse med Andreas Hojer at
paabegynde den Revision af Christian V's danske og norske Lov, som
dog ikke naaede at blive gjennemført. Tillige var han en af
Censorerne ved de Prøveforelæsninger, som førte til Kofod Anchers
Ansættelse som Professor 1741. Han fik 1740 Rang med Etatsraader
og døde Nytaarsdag 1743. Han var 3 Gange gift: 1. (10. Nov.
1712) med sin Kusine Mechtele Dorothea f. Seckman (gravsat 8.
Febr. 1716), Datter af ovennævnte Balthasar S.; 2. (1722) med sin
Frænke Thale Magdalene f. Braem (begravet 2. Nov. 1726), Datter
af Stempelpapirforvalter Christian B. og Thale f. Lange; 3. (1728)
med Hedevig Susanne f. Bornemann (f. 13. Febr. 1686 d. 1758),
Datter af Professor Cosmus B. (II, 527) og Enke efter Tøjhusskriver
Jacob Nielsen (d. 1718).

S. Vedel, Høiesterets Hist. S. 228. 246 f. 
Nyerup, Lit. Lex.

<i>Louis Bobé.</i>
</chapter>
<chapter name="v. See, Henrik, --1425--, Biskop af Slesvig">

<b>v. See, Henrik,</b> --1425--, Biskop af Slesvig. S. tilhørte 
en holstensk Adelsslægt og opnaaede Provstiet i Slesvig ved
holstensk Hjælp, samtidig med at den dansksindede Hans Skondelev
var Biskop her. S. s Stilling under Datidens store Strid om
Sønderjylland var dermed givet, og paa Danehoffet i Nyborg 1413 var
han en af de 6 slesvigske Raader, som man fra hertugelig Side
ønskede til Voldgiftsdommere. Det var derfor en Ulykke for
Danmark, at Holstenerne opnaaede at faa ham valgt til Biskop efter
Hans Skondelevs Død 1421. Forgjæves protesterede Ærkebisp Peder
Lykke mod Valgets Retmæssighed og maatte nogle Aar efter finde
sig i at indbyde S. til Deltagelse i det danske Provinsialkoncilium
(1425); han undskyldte sig dog med Sygdom og sendte i Stedet et
Par Fuldmægtige. Under den Proces om Sønderjylland, der førtes
for Kejser Sigismund, viste S. ogsaa, hvor hans Sympathi var, ved
at optage Vidnesbyrd til Holstenernes Fordel og selv give Hertugerne 
Gjenparter af deres vigtigste Dokumenter; men ellers holdt
han sig noget tilbage og overlod Claus Sachow, som havde afløst
ham som Provst, at være Schaumburgernes Talsmand. Med S.s
Tiltrædelse mistede Kronen Indflydelsen paa Stiftets Borge i det
sydlige Slesvig, og S. lovede tvært imod Holstenerne, at der aldrig
skulde ske dem nogen Skade fra hans Slotte. Hans Bispetid blev
dog kort, i det han 1429 resignerede og afløstes af den lige saa
tysksindede Nicolaus Wulf.

Erslev, Erik af Pommern S. 66 f.

<i>Kr. Erslev.</i>

</chapter><chapter name="Seeberg, Gerhard, 1734-1813, Præst">

<b>Seeberg, Gerhard,</b> 1734-1813, Præst, er født 30. Juli 1734 
i Tønsberg, hvor Faderen, Johan Larsen S., var Handelsmand.
Moderen hed Margrethe f. Lange. Han fik tidlig Anledning til
at gjøre Sørejser, blev dog 1752 Student, tog Attestats 1755 og
prædikede til Dimis 1757. S. A. fik han Exspektance paa Tønsberg 
Sognekald, men det blev ikke ledigt, og han vendte tilbage
til Danmark, fik Plads paa Elers' Kollegium, hørte alle Slags
Forelæsninger undtagen medicinske og lagde sig til et Bibliothek paa
8000 Bind. Han kom herved i Gjæld, saa han 1764 maatte
begynde at søge Embeder. Han blev bekjendt i Kjøbenhavn for
«fanatiske Griller», der intet andet have været end de almindelige
pietistiske Skrupler, vel kjendte fra Præsterne P. N. Holst og Ole
Hersleb i Christian VI's Tid. Han fik imidlertid i Stand en stor
Bog: «Hellige Betragtninger over den allerhøjeste og dyrebareste
Tros og Kjærligheds Lærdomme», en Undervisning om Guds 
Skabelse, Opholdelse og Styrelse og Menneskets Frelse, -- den gamle
Dogmatik i en yderst kjedsommelig Form. Den udkom 1771 og
er efter Meddelelse i «Lærde Efterretninger» udgiven paa Prinsesse
Charlotte Amalies Bekostning. Omsider fik han 1778 paa
Arveprinsens udtrykkelige Befaling det store Kald Tunø, hvor han
naturligvis optraadte som en ivrig Vækkelsesprædikant. Han havde
ikke været her et Aar, før han kom i Ulejlighed efter en Scene i
Kirken med en fordrukken Klokker, hvem han afsatte. Han
vedblev imidlertid til 12. Sept. 1784. Der havde da meldt sig 70
Kommunikanter, men han nægtede dem alle Sakramentet. Flere
Gange nægtede han at rejse i Sognebud. Paa den anden Side
pinede han Menigheden med Katekisationer til den sildige Aften.
Han blev nu sat under Tiltale og i Nov. 1795 ved Højesterets
Dom afsat. Han fik imidlertid Pension og levede siden i
Kjøbenhavn, stadig sysselsat med litterære Arbejder under tiltagende
Sindsforvirring. Nogen Betydning for Menigheden fik hans vækkende
Prædiken ikke, men det kan bemærkes, at han blev Hans Hauges
Sognepræst i dennes 8. Aar, og Hauges Selvmordstanker ved denne
Tid tør have sin Sammenhæng med S.s Prædiken. Den har maaske
haft større Betydning, end Hauge selv vilde erkjende. S. døde i
Kjøbenhavn 27. Juni 1813. Han blev 4. Marts 1763 gift med
Regina Margaretha f. Schwane (f. 11. April 1725 d. 1. Maj 1801), Enke
efter Johan Just Knoblauch, Tolder i Rørvig.

Fallesen, Theol. Maanedsskr. V, 88 ff. 
Thrap, Bidrag t. d. norske Kirkes Hist. i 19. Aarh. I, 30 f.                                                                

<i>D. Thrap.</i>

</chapter><chapter name="Seeblad, Knud Richardsen, 1595-1621, Skolemand">

<b>Seeblad, Knud Richardsen,</b> 1595-1621, Skolemand, er født 
16. Jan. 1595 i Odense og Søn af Raadmand Richard Knudsen S.
(d. 1625). Moderen, Elisabeth Olufsdatter (d. 1638), var Datter af
den bekjendte odensiske Handelsmand O. N. Bager (I, 413). K. R.
begyndte sin Skolegang i Odense og kom derefter i Sorø Skole,
hvorfra han blev Student 1611. 1614-15 studerede han i
Wittenberg. 1616-17 opholdt han sig i Giessen, hvor han var stærkt
optaget af en ny og lettere grammatisk Undervisningsmethode med
udstrakt Brug af Modersmaalet. Den fynske Biskop Hans
Mikkelsen havde opmuntret ham til at dygtiggjøre sig i Methoden, for
at han kunde indføre den i Odense Skole. 1617 kom S. hjem,
tog Magistergraden og blev kort efter Rektor i Odense. 1619 fik
han Kongebrev om at udarbejde en latinsk og en græsk Grammatik 
foruden flere andre Haandbøger, afpassede efter den nye 
Methode; men førend han fik løst denne Opgave, døde han 6. (ell. 8.)
Juni 1621.

Bloch, Den fyenske Geistligheds Hist. I, 356 ff. 
S. M. Gjellerup, Jens Dinesen Jersin S. 55 ff.                                                         

<i>S. M. Gjellerup.</i>

</chapter><chapter name="Seeblad, Otte Knudsen, 1575-1631, Borgmester">

<b>Seeblad, Otte Knudsen,</b> 1575-1631, Borgmester. Født i 
Odense 22. Maj 1575, Søn af Byens Borgmester Knud Jørgensen
S. (d. 1580) og Karen Richardsdatter, tilhørte han en adelig Slægt,
der gjennem flere Generationer var knyttet til Odense. Efter som
ung at have uddannet sig i Hamborg og gjort Krigstjeneste i
Nederlandene drog han der fra til Norge, hvor han blev Skriver
hos Ludvig Munk, hvem han senere fulgte til Danmark, og med
hvis Hustru, den unge Ellen Marsvin, et Familiesagn, hvis
Paalidelighed ikke lader sig afgjøre, har bragt ham i nøje Forbindelse.
Vendt tilbage til Fødebyen blev han 1612 Raadmand og 1622
Borgmester der. Man har anset ham for at være Byens største
Handelsmand i det 17. Aarhundrede, og vist er det, at han drev
en stor Forretning, bl. a. Øxnehandel, ligesom han forstrakte
mange med Penge. Han døde 13. Sept. 1631, faa Dage efter at
have fejret en Datters Bryllup. Han var gift 1. med Birgitte
Lauridsdatter, 2. (1613) med Abigael Hasebard (f. 1596 d. 1667), en
Datter af Lægen Jacob H. (VII, 122). Hans Søn fortsatte
Virksomheden, men døde fattig.

Kallske Saml., Fol., Nr. 130. 
Mumme, St. Knuds Kirke i Odense S. 164 f. 
Vedel Simonsen, Rugaards Hist. II, i, 85. 
Engelstoft, Odense Byes Hist., 2. Udg., S. 210. 212 ff.                                                     

<i>C. F. Bricka.</i>

</chapter><chapter name="Seefeldt, Jacob, 1545-99, til Visborg, Rigsraad">

<b>Seefeldt, Jacob,</b> 1545-99, til Visborg, Rigsraad, blev født 
1. Sept. 1545 paa Fædrenegaarden Visborg og var Søn af Enevold
Jensen S. og Agathe Powisch. I sit 12. Aar mistede han Faderen
og sendtes da til en Moster, der var Abbedisse i Itzeho, hvor han
gik i Skole paa 4. Aar. Efter 1561-64 at have opholdt sig i
Tyskland blev han 1565 gjort væragtig af Frederik II, i hvis Tjeneste
han indtraadte som Hofjunker. 1567-68 deltog han i Daniel
Rantzaus Vinterfelttog ind i Østergøtland, men da hans Moder
døde 1568, opgav han sin Hoftjeneste og overtog Visborg, hvor
han nu tilbragte en Række Aar som Privatmand, sysselsat bl. a.
med Opførelsen af en prægtig Hovedbygning med Taarne og
kobbertakte Spir. 1570 ægtede han Sophie Rosenkrantz, Datter af
Otte R. til Næsbyholm og Ide Gjøe, men hun døde allerede i
Okt. 1571 efter at have født en Datter. Denne Datter, Birgitte S., 
blev, 20 Aar gammel, gift med Erik Kaas til Vérgaard, men døde
allerede 18 Uger efter Brylluppet, hvad der fremkaldte et voldsomt
Brud mellem Svigerfader og Svigersøn, i det hin beskyldte denne
for at have foraarsaget Datterens Død. Knap 2 Aar sad J. S. som
Enkemand: 13. Sept. 1573 ægtede han Sophie Bille (f. 1549), Datter
af Peder B. til Svanholm (II, 240). Hun skjænkede ham 10 Børn.
Imidlertid blev J. S., som 1576 havde fulgt Frederik II til
Meklenborg og 1577 var en af Christian IV's Faddere, 1581 draget
ind i Statens Tjeneste, i det han da, kun 36 Aar gammel, fik
Sæde i Rigsraadet. Som Følge heraf forlenedes han 1582 med
Aarhusgaard, som han 2 Aar efter ombyttede med det hans Fædrenegaard 
nærliggende Mariager Kloster, og her var han Lensmand til
sin Død. Af de mange Hverv, der faldt i hans Lod, kan nævnes,
at han 1585 sendtes til Norge for at holde Retterting, 1589 deltog
i Forhandlingerne om Frøken Elisabeths Giftermaal med Hertug
Henrik Julius af Brunsvig og fulgte det nyformælede Par til dets
Hjem, 1590 var en af Kommissærerne i en Trætte med Gottorp,
1591 ledsagede Enkedronning Sophie til Brunsvig, 1593-94 var en
af Rigsraadets Ordførere i de vanskelige Underhandlinger med
Enkedronningen og 1593 var i den unge Konges Følge ved Hyldingen
i Flensborg. J. S., som havde hævet sin Slægt op i Højadelens
Rækker, kom til at indtage en endnu anseligere Stilling, da han i
Maj 1595 blev Medlem af Regeringsudvalget, og heri sad han saa,
til Kongen det følgende Aar selv overtog Styrelsen. I Efteraaret
1595 var han i Christian IV's Rejsefølge til Nordtyskland, 1598
deltog han i frugtesløse Underhandlinger med gottorpske
Kommissærer i Sønderjylland, og s. A. udnævntes han til den unge
Dronning Anna Cathrines Hofmester. Efter i Okt. 1599 at have fejret
2 Døtres Bryllupper i Kjøbenhavn blev han paa Hjemvejen syg
hos Svigersønnen paa Gavnø, og her døde han 15. Nov. Hans
Enke levede til 1608.

J. S. ejede foruden Visborg ogsaa Dalsgaard. Ved sit første
Giftermaal fik han Skjærvad, og ved Mageskifter erhvervede han
sig, ligeledes i Jylland, Mølgaard og Sostrup, hvis nye
Hovedbygning han kort før sin Død begyndte at opføre. Et Skjøde, 
han havde skaffet sig paa Kjellerupgaard, dømtes 1598 dødt og
magtesløst.

N. L. Arctander, Ligpræd. ov. J. S. (1602). 
Hist. Tidsskr. 5. R. VI, 593 ff.

<i>C. F. Bricka.</i>
</chapter>
30*
<chapter name="Seefeldt, Jørgen, 1594-1662, Rigsraad">

<b>Seefeldt, Jørgen,</b> 1594-1662, Rigsraad, Søn af Christoffer
Lauridsen S. til Refsnæs og Else Nielsdatter Benderup, er født 7.
Marts 1594. Han gik først i Viborg Skole, blev derpaa af sin
Fader sendt til Udlandet og studerede 1610 i Leipzig og 1613
og følgende Aar i Wittenberg. 1622-27 var han Sekretær i
danske Kancelli; som saadan overdroges det ham 1624 at fængsle
i Malmø Hovedmanden for den katholske Propaganda i Danmark,
Jesuiten Arnold Wyswyller, der tilmed var beskyldt for forskjellige
Forbrydelser, og 1626 blev der betroet ham en Sendelse til Gustav
Adolf i Preussen. 1627 gjorde han en Tid Tjeneste ved Christian
IV's Hær i Tyskland og var derefter 1627-29 Krigskommissarius
paa Samsø. 1630 opnaaede han den Stilling, han hele sit senere
Liv var knyttet til, nemlig Landsdommerembedet i Sjælland,
hvortil var lagt Ringsted Kloster som Embedslen. Men tillige blev
han i Maj 1640 Medlem af Rigsraadet. I denne Egenskab var
han en af Kommissærerne ved Forhandlingerne med de nederlandske 
Gesandter i Stade 1641, var det følgende Aar Medlem af
en Kommission i Kolding til Afgjørelse af Digestridigheder med
Hertugen af Gottorp og end videre 1645 en af Fredskommissærerne
ved Mødet i Brømsebro. Under Frederik III's Regering hørte han til 
Corfits Ulfeldts Modstandere og var Medlem af Undersøgelseskommissionen 
angaaende Leverancerne til Bremerholm 1652, men
spillede i det hele ikke nogen større politisk Rolle. Under
Kjøbenhavns Belejring opholdt han sig i Staden og var med til at
aabne Ulfeldts Brevskabe 1659-, Aaret efter under det store
Stændermøde var han svagelig. Det hedder sig, at Embedet som
Rigskansler, hvilket han midlertidig havde overtaget en Del af 1646,
blev ham tilbudt i Nov. 1660; men hans Deltagelse i den ny
Regering kom dog til at indskrænke sig til, at han blev Medlem af
Højesteret og af den første Lovkommission 1661. Han døde
imidlertid Aaret efter, 28. Febr. 1662.

J. S. var i mange Henseender en ejendommelig Mand. Hans
humoristiske Sans omtales i Beretninger og fremgaar ret levende
af hans Breve; ved Siden deraf var han en Kvindehader, der kun
vilde have Mandfolk til sin Opvartning i sit dog store Hus og
altid forblev ugift. Han var som Dommer en Mand af udpræget
Retsindighed og den største Upartiskhed og tillige i sine politiske
og sociale Anskuelser frisindet og med et aabent Blik for Adelens
Svagheder. Vel opsatte han sammen med sine adelige Fæller i
Lovkommissionen en Klage over, at de vare i Mindretal, men 
samtidig afgav han, vistnok i Anledning af Overvejelsen om
Adelens Privilegier, en Erklæring over forskjellige Spørgsmaal
vedrørende Standens Stilling, i hvilken han drog stærkt til Felts mod
dens slette Opdragelse og Uddannelse og mod dens Misbrug af
sine Særrettigheder og anbefalede saa vel Ægteskaber mellem
adelige og borgerlige og Ret for ikke-adelige til at pante og kjøbe
adeligt Gods som ogsaa større Friheder i visse Henseender for
Bønderne.

Mest karakteristisk for ham var dog hans litterære og bibliofile
Interesse, og det er da ogsaa til hans Bogsamling, at hans Navn
først og fremmest er knyttet. Den havde sin Plads paa Ringsted
Kloster og var, ikke alene efter Datidens Forhold, af et meget
betydeligt Omfang og af den største Værdi. Størrelsen angives til
over 26000 Bind, alle Videnskaber vare repræsenterede, og en stor
Mængde Sjældenheder fandtes baade af Bøger og Haandskrifter af
Pergament og Papir. Der var saaledes 204 forskjellige Bibeludgaver,,
mange Manuskripter til dansk Historie, end videre oldislandske og
oldnorske. Til Bibliotheket var desuden knyttet et stort Herbarium.
Samlingens Erhvervelse var til Dels sket ved Gaver, men dog
overvejende ved Kjøb, navnlig i Udlandet, og J. S. opgav senere sine
Udgifter dertil til over 50000 Rdl. Han havde forskjellige
Bibliothekarer til at styre Samlingen og aabnede inden- og udenlandske
lærde Adgang til dens Benyttelse. I Begyndelsen af 50erne var
der Tale om Bibliothekets Salg til Frederik III; det blev dog ikke
til noget, og ikke mange Aar efter ramte der det en sørgelig
Skæbne. Som allerede antydet havde S. været en Modstander af
Ulfeldt, og denne tog Hævn. Umiddelbart før Roskildefreden fik
han Carl X Gustav, der stod som Sejerherre i Sjælland, til at
skjænke sig det, og medens S. paa sin Konges Ordre havde
begivet sig til Kjøbenhavn, lod Ulfeldt den største Del af det føre
til sin Gaard Bavelse og der fra senere til Malmø. Forgjæves
gjorde den danske Regering Forestillinger, og forgjæves søgte S.
senere en mindelig Ordning af Sagen. Bibliotheket var og blev,
for den allerstørste Dels Vedkommende, tabt, ikke alene for S.,
men ogsaa for Danmark, thi den svenske Regering lod det senere
konfiskere fra Ulfeldt og føre til Stockholm, hvor det meste af
det vistnok brændte ved Slotsbranden 1697.

Bibliotheket havde kostet J. S. mange Penge, og hans Godser
lede ved Krigen. Saaledes gik det efterhaanden i høj Grad
økonomisk tilbage for ham; han maatte sælge en Del af sit Arvegods 
og stifte stor Gjæld. Ved sin Død skyldte han sin Husvært i
Kjøbenhavn betydelige Summer for Leje og Underhold.

Nyt hist. Tidsskr. VI, 204 ff.

<i>J. A. Fridericia.</i>

</chapter><chapter name="Seefeldt, Jørgen,1606-66, til Visborg, Stenalt og Ovegaard,">

<b>Seefeldt, Jørgen,</b> 1606-66, til Visborg, Stenalt og Ovegaard,
hvilken sidste han 1650 kjøbte af sin Broder Jacob, blev født 17.
Dec. 1606 paa Skjærvad som Søn af Enevold S. til Visborg og
Hilleborg Daa. Efter med sine 2 Brødre at have studeret i
Udlandet, bl. a. 1619 i Leipzig, var han fra 1630-32 og atter fra
1633-37 Hofjunker og havde saa en Række betydelige Forleninger:
Hald 1637-48, Nedenæs 1648-51, Koldinghus 1651-53, Holbæk
1653-57 og Dueholm 1657-60. 1640 blev han Lieutenant ved
Ritmester Iver Krabbes Kompagni af den jyske Rostjeneste, og alt
Aaret efter blev han selv Ritmester for dette Kompagni. 1642
nævnes han Stiftskommissær i Jylland, og 1658 var han adjungeret
Oluf Brockenhuus, en af de «Kvartalskommissærer», der skulde
tilse, at Befolkningen ikke molesteredes af de svenske Tropper;
selv forarmedes han i høj Grad i disse Aar. Efter Souverænitetens
Indførelse skal han være blevet «Gouvernør» paa Christiansø, men
døde alt 1666, før 10. April. Han var 2 Gange gift: 1. (30. April
1637) med Barbara Friis (f. 15. Febr. 1622 d. 19. Sept. 1638), Datter
af Kansleren Chr. F. (V, 407), 2. (1641) med Karen Clausdatter
Sehested (f. 1606 d. 1672), Enke efter Tyge Kruse til Stenalt. Se
om hende ndfr.                                                                          

<i>Thiset.</i>

</chapter><chapter name="v. Seelen, Johann Heinrich, 1688-1762, Rektor og Forfatter">

<b>v. Seelen, Johann Heinrich,</b> 1688-1762, Rektor og Forfatter, 
blev født 8. Avg. 1688 i Landsbyen Asel, en Mils Vej fra
Stade i Hannover, hvor hans Fader, Erich Zacharias v. S. (d. 1698),
var Præst og gift med sin Formands Datter, Margrethe Elisabeth
Hoffmann (d. 1712). Da Faderen døde, vilde Moderen sætte Drengen
i Kjøbmandslære, men en Ven af Familien forhindrede det, i det
han selv paatog sig at undervise ham, indtil han kunde komme til
Gymnasiet i Stade. Ved dette optoges han 1704, netop da Mich.
Richey (senere Professor i Historie og Græsk ved Gymnasiet i
Hamborg, d. 1761) var bleven dets Rektor, og denne Mand fik
overordentlig stor Indflydelse paa hele hans Liv. Han blev v. S.
en faderlig Ven, og denne levede adskillige Aar i hans Hjem og
glædede sig ved den frieste Afbenyttelse af Richeys vidt bekjendte
rige Bibliothek. Endnu før v. S. forlod Gymnasiet, udgav han sit
første Skrift, «Stada litterata» (1711), et lille Lexikon over de 

litterære Mænd, som paa den Tid levede i Stade. Han studerede
derefter i Wittenberg, indtil han 1713 blev Konrektor i Flensborg.
Her befandt han sig saa vel, at han efter eget Udsagn gjærne
vilde have tilbragt hele sit Liv i Flensborg; men allerede 2 Aar
efter fulgte han en Kaldelse, som han ansaa for guddommelig, til
Konrektorembedet i Stade; dog ombyttede han dette 1718 med 
Rektorembedet i Lybek, hvor han forblev til sin Død, 22. Okt. 
1762. Han modtog fordelagtige Tilbud fra Gøttingen, St. Petersborg 
og Danzig, men afslog dem alle. 1725 fik han den theologiske 
Licentiatgrad i Rostock. Sin gamle Kjærlighed til Flensborg,
hvor han havde mange Venner, og hvorfra mange Disciple sendtes
til hans Skole, fornægtede han aldrig. Et Vidnesbyrd herom er
hans «Sylloge memorabilium Flensburgensium» (1752), en omfattende 
Materialsamling til Flensborgs Historie, hvortil han fik
betydelig Bistand af sin Ven Borgmester G. Glæden (IV, 18), som
efter v. S.s Død fortsatte Samlingen med sine «Monumenta
Flensburgensia». v. S. udfoldede en meget stor litterær Virksomhed.
Skulde hans Lejlighedsskrifter, Programmer og Mindeskrifter over
afdøde tælles enkeltvis, vilde Antallet naa over 400. Blandt den
brogede Mængde Skrifter skal endnu blot anføres hans Samlinger
af ældre Theologers Breve, «Philocalia epistolica» (1728), tilegnet
S. Lintrup, og Deliciæ epistolicæ» (1729) samt hans udførlige
Efterretninger om Lybeks Embedsmænd og lærde, «Athenæ Lubecenses» 
(I-IV, 1720ff.); deri leverer han ogsaa sin Avtobiografi
(IV, 544 ff). -- 1716 blev v. S. gift med Ursula Koch fra Flensborg. 

Schmersahl, Gesch. jeztlebender Gottesgelehrten (1751) I, 930 ff. 
Meusel, Lex. d. 1750-1800 verstorb. teutschen Schriftsteller XIII, 10 ff. 
Brasch, Flensborg Latin- og Realskoles Hist. I, 88 f. 

<i>A. Jantzen.</i>

</chapter><chapter name="Seemann, Corfitz, 1800-75, Skuespiller">

<b>Seemann, Corfitz,</b> 1800-75, Skuespiller, Søn af Partikulier 
Cordt Veit S. (f. i Bremen 1768, d. i Kjøbenhavn 1850) og Meta
Christine f. Terkelsen (f. 1761 d. 1842), var født 9. Avg. 1800 i
Kjøbenhavn og opgav en Ansættelse som Kopist paa Underfogedens 
Kontor for 10. Jan. 1826 at debutere paa det kongl. Theater
som Haimsbierg i Kruses Lystspil «Serenaden». S., der allerede i
Okt. 1825 var bleven ansat som Skuespiller, gjorde baade her og
i sin 2. Debutrolle, Philip Brook i «Myndlingerne», stor Lykke:
han var ung og kjøn, rask og elskværdig, og der knyttedes store
Forventninger til ham som Elsker og ung Helt -- 1833 fik han
af Theatrets Kasse en betydelig Rejseunderstøttelse --, men en
umaadeholden Voldsomhed i den ydre Aktion uden tilsvarende 


indre Glød aabenbarede, eftersom Aarene gik, et Misforhold mellem
Vilje og Evne, og da paa samme Tid yngre Kræfter skøde op i
Elskerfaget, søgte S. fra Theatret til Toldvæsenet. I Marts 1844
afskedigedes han, hvis sidste Fremtræden paa Scenen havde fundet
Sted 8. Maj 1843 som Apothekersvenden i «Mester Gert Westphaler», 
af Theatrets Tjeneste og konstitueredes s. A. som Toldkontrollør 
i Dragør; 1849 udnævntes han til Toldinspektør i Nyborg, 
hvor han, der 1862 blev Justitsraad, døde 2. Febr, 1875. -- 
S. ægtede 4. Maj 1831 Victorine Mathilde Tertia Ryge (f. 27. Jan.
1810 i Flensborg, d. 24. April 1875 i Nyborg), en Datter af
Skuespiller J. C. R. (XIV, 456) og hans 1. Hustru. 

<i>Arthur Aumont.</i>

</chapter><chapter name="Seerup, Jens Jørgensen, o.1670-1736, Amtmand">

<b>Seerup, Jens Jørgensen,</b> o.1670-1736, Amtmand, var
sandsynligvis Søn af Jørgen Jensen og Else Jensdatter, der viedes i
Viborg 4. Okt. 1668, og Sønnesøn af Raadmand Jens Jørgensen
sammesteds. Om hans Ungdomsaar vides intet nærmere. 1700 fik han
kongl. Konfirmation som Birkedommer ved Rysensten Birk, og 2
Aar senere tilskjødede Baroniet ham Herpinggaard. Han kaldes
ved denne Lejlighed Inspektør og Dommer over det Friherreskab
Rysensten. Hermed forenede han imidlertid 1712 Stillingen som
Forvalter over Dronningborg Gods, og nu varede det ikke længe,
inden han begyndte at spille en Rolle. Naar og hvor han er
kommen i Forbindelse med Frederik IV, derom er intet bekjendt,,
men i hvert Fald naaede han snart til at have Kongens Øre.
Formodentlig er det S., der først har gjort opmærksom paa, med
hvor stor Fordel Kongen kunde benytte sig af den Indløsningsret,
man havde forbeholdt sig ved det store Udlæg af Krongods i
Frederik III's Tid. Ad denne Vej lykkedes det ham, om end
kun gjennem Proces, for en forholdsvis ringe Sum at tilbageerhverve 
Mariager Kloster, og yderligere udnyttedes dette Middel
ved den noget senere paabegyndte store Omordning af
Ryttergodset, en Sag, der i høj Grad interesserede Kongen, og ved
hvilken S. var overordentlig virksom. Overhovedet sparede han sig
ikke i Kongens Tjeneste, og han blev derfor ogsaa meget anvendt,
f. Ex. som Kommissionsmedlem. Tit var det vanskelige Sager,
han fik at gjøre med -- saaledes deltog han 1725 i «Bandekommissionens» 
Undersøgelser i Jylland --, og her kunde han, som
ogsaa ellers, lade sig rive saa stærkt med af, hvad han troede var
Kongens Interesse, at han traadte Hensynet til Medborgeres Vel
under Fødder. Men hans Nidkjærhed og Iver paaskjønnedes, 
og om at holde igjen var der næppe Tale. 1715 fik han Løfte
om at blive Amtmand, og 1716 overdroges Dronningborg, Silkeborg 
og Mariager Amter ham virkelig. 1717 blev han Justitsraad,
1728 Etatsraad, men ved Frederik IV's Død styrtedes han sammen
med den Kreds, hvortil han hørte. Allerede i Nov. 1730 fik han
sin Afsked, og først 1736 konfirmerede Christian VI hans 
Etatsraadsbestalling. 1717 havde han af Gregers Daa kjøbt Hald, der 
gik i Arv til Svigersønnen Landsdommer Enevold Høg, som ligeledes
afskedigedes ved Tronskiftet. Han var gift med Marine f. Kruse og
skal være død i Nov. 1736. Han har udgivet Morgen- og
Aftenandagter (1728 og paa ny 1734). 

<i>Gerh. Hornemann.</i>

</chapter><chapter name="Seerup, Jørgen Nielsen, 1660-1701, Læge">

<b>Seerup, Jørgen Nielsen,</b> 1660-1701, Læge, var en Søn af
ndfr. nævnte Sognepræst Niels Jørgensen S. og fødtes i Ribe 13.
Sept. 1660. 1676 dimitteredes han fra Ribe Skole til Universitetet,
hvor han efter Tidens Skik studerede baade Aands- og Naturvidenskaber, 
heri indbefattet Medicin. 1680 blev han Hører ved Ribe
Skole, 1686 Magister og s. A. Rektor ved Skolen i Fredericia,
hvor han derpaa indgik Ægteskab med Anne Kirstine Bie, Datter
af Sognepræst i Bøvling, Provst Peder Sørensen B. 1693 blev han
Rektor ved Ribe Skole og vandt her Anseelse baade som
Skolemand og som Læge. Under Christian V's sidste Sygdom kaldtes
han 1698 paa Gehejmeraad Moths Tilskyndelse til Kjøbenhavn for
at deltage i Behandlingen og udnævntes s. A. til «Philosophiae ac
metaphysicæ collegiiqve medici adjunctus». 1699 blev han Professor 
ordinarius i det filosofiske Fakultet og begyndte samtidig at
holde medicinske Forelæsninger. 1700 promoveredes han til Dr.
med. efter en Disputats sine præside, men døde allerede 22. Maj
1701. I sin Inavguraldissertation og forskjellige tidligere 
Disputatser viser han sig som sin lærde Tids typiske Barn.

Ingerslev, Danmarks Læger og Lægevæsen II, 149 ff. 
Moller, Cimbria lit. I. 
Terpager, Ripæ Cimbr. S. 644. 
Nova lit. maris Balth. 1700, S. 146; 1703, S. 59. 
Thura, Idea hist. lit. Dan. S. 68. 171. 
Giessing, Jubel-Lærere II, I, 340. 
J. Petersen, Den danske Lægevidenskab 1700-50 S. 6.

<i>Jul. Petersen.</i>

</chapter><chapter name="Seerup, Niels Jørgensen, 1621-85, Præst">

<b>Seerup, Niels Jørgensen,</b> 1621-85, Præst, blev født 9. Marts
1621 i Serup Præstegaard i Aarhus Stift, hvor hans Fader, Jørgen
Nielsen Brandstrup (d. 1661), var Sognepræst. Han gik først i Skole
i Mariager, hvor hans ældste Broder var Rektor, men blev 1640
Student fra Viborg Skole og tog 1643 Magistergraden. S. A. blev 
han Rektor ved Helsingørs Skole og 1646 forflyttet i samme
Egenskab til Sorø. 1652 blev han af Ribe Domkapitel og Borgerskab,
men efter Kongens udtrykkelige Ønske, udvalgt til Efterfølger efter
Domkirkens svagelige Sognepræst, Søren Andersen Vedel, en Søn
af Anders Sørensen V. I Begyndelsen af 1653 var Sagen i Rigtighed, 
S. blev ordineret, men da var allerede hans Formand død,
og strax efter blev han trolovet og s. A. gift med Formandens
Datter Else (f. 1624), der levede til 1697, medens han allerede døde
18. Marts 1685. Ved sit Ægteskab kom han i Besiddelse af den
smukke og bekjendte Ejendom Liljebjærget, der især er berømt
som Bolig for hans Hustrus Farfader. Han nød stor Anseelse i
Ribe By i Almindelighed og i den derværende lærde Kreds i
Særdeleshed; han blev Provst i Hvidding Herred og Kannik i
Domkapitlet, hvis Økonom og Regnskabsfører han var i en Aarrække.
Han har kun udgivet et Par ubetydelige Disputatser og andre
Smaaskrifter; i Ribe holdt han forskjellige Rækker af Prædikener
over Profeterne Esaias og Daniel samt over Johannes' Aabenbaring;
disse Taler havde han tænkt paa at udgive i Trykken, hvilket dog
ikke blev til noget; Manuskripterne kom til hans nedennævnte Søn
Søren S., men existere vistnok ikke længere.

Wiberg, Alm. Præstehist. II, 599. 
Giessing, Jubel-Lærere II, I, 333 ff.
Moller, Cimbria lit. I. 
Kinch, Ribe Bys Hist. II, 446 ff. 
Frost, Efterr. om Ribe Domkirke S. 53 ff.                                                                

<i>Vilh. Bang.</i>

</chapter><chapter name="Seerup, Søren, 1654-1736, Præst">

<b>Seerup, Søren,</b> 1654-1736, Præst, forriges Søn, blev født i
Ribe 27. Marts 1654. Han blev Student fra Ribe Skole 1671 og
theologisk Kandidat 1673, hvorefter han var Dekan paa Kommunitetet. 
1677 fik han Magistergraden. 1681 blev han Faderens
Kapellan og ved dennes Død 1685 hans Efterfølger i Embedet som
Sognepræst ved Ribe Domkirke og Stiftsprovst. I denne Stilling
forblev han i 51 Aar under 6 Biskopper. Han var en virksom og
administrativ dygtig Mand, der dog over Præstegjerningen ikke
glemte sine egne Sager, saa han fik samlet betydelig Formue i
Grundejendomme, Kapitaler og Skibe. Til sin høje Alderdom nød
han et fortrinligt Helbred og prædikede endnu Søndagen før sin
Død. Denne indtraf 9. Marts 1736. Til sit Bysbarn og sin
Skolekammerat den bekjendte Forfatter Dr. P. Terpager stod han i
nært Venskabs- og Slægtskabsforhold. Disse Venner vare i henved
50 Aar Værger for Ribe Domkirke, men lode den slemt forfalde.
Samme Aar, S. døde, frasagde Terpager sig Værgemaalet; men
Stiftsøvrigheden rejste nu svære Anker mod dem for 
Forsømmelighed. Sagen kom for Højesteret, som dog frikjendte S.s Arvinger.
S. var 3 Gange gift: 1. (1681) med Ingeborg Baggesdatter (d. 1685),
en Kjøbmandsdatter fra Ribe, 2. (1687) med Dorthe Margrethe
Terpager (d. 1695), Søster til ovennævnte Dr. T. og Enke efter den
1. Hustrus Broder, 3. (1707) med Susanne Cathrine f. Worm (d. 
1720), Datter af Præsident Matthias W. i Ribe. -- En Datter af
sidste Ægteskab var gift med Præsten J. Kinast paa Frederiksberg
(IX, 167).

Giessing, Jubel-Lærere II, 1, 331 ff. 
Frost, Efterr. om Ribe Domkirke S. 55 f. 76 ff. 161. 
Hanssen, Efterr. ang. Byen Ribe I, 4 ff. 
Worm, Lex. ov. lærde Mænd.                                                                             

<i>A. Jantzen.</i>

</chapter><chapter name="Sefeldt, s. Seefeldt (ovfr. S. 466 ff.).">

<b>Sefeldt,</b> s. Seefeldt (ovfr. S. 466 ff.).

</chapter><chapter name="Segelcke, Thomas Riise, 1831-1902, Landøkonom">

<b>Segelcke, Thomas Riise,</b> 1831-1902, Landøkonom. Han er 
en Søn af Proprietær Eiler Hagerup Bornemann S. og Ane
Kirstine f. Bønnelyche og fødtes 2. Maj 1831 paa Kjærsgaard i
Hjørring Amt. Fra 1842-48 besøgte han den kongl. Realskole i
Aarhus og studerede derefter ved Polyteknisk Læreanstalt, hvor han
1854 tog Examen i anvendt Naturvidenskab. Allerede Aaret før
var han bleven Amanuensis hos Professor Forchhammer, en Stilling, 
han røgtede til Sommerferien 1855. Aaret derefter fik han et
Stipendium for at studere Agrikulturkemi i Udlandet, men da
Faderen døde i Efteraaret 1856, tiltraadte han først Rejsen i 1857. 
I 3 Aar rejste han i Tyskland, Schweits, Holland, England og
Frankrig. Han opholdt sig længst i Tyskland, hvor han studerede under
Støckhardt, og i England, hvor han lærte hos Lawes og Gilbert
paa Rothamsted. Efter endt Uddannelse ønskede disse ham knyttet
til dette verdensbekjendte Forsøgssted, men Professor B. S. Jørgensen
(IX, 23) fik ved Landhusholdningsselskabets Medvirken ham knyttet
til det danske Mælkeribrug.

Dette tilhørte den Gang den holstenske Mejerske. Hun var
som Regel dygtig og paapasselig, hun lavede som oftest fint Smør
og fin Ost, men hun gik rent erfaringsmæssig frem, og der var i
Produkternes Fremstilling noget for hende hemmelighedsfuldt, som
hun ofte ikke kunde forklare sig, og derved kom der tit en stor
Uensartethed ind i hendes Arbejde. Hun maalte Mælken med
Messingkjedelen, og Fingeren var hendes Thermometer, naar hun skulde
finde Temperaturen i Flødetønde, Kjærne og Ostekar. Hun taalte
ikke nogen Indblanding i Faget, og Landmændene vare fuldstændig 
ukyndige i Mælkeribrug. S. satte sig nu først ind i dette paa 
den overordentlig grundige Maade, der har præget al hans Virksomhed: 
han tog (1860) op til Vórgaard i Vendsyssel, hvor han
tog Del i alle forefaldende Arbejder, og ved sine Undersøgelser med
sit Maaleglas, sin Vægt, sine Thermometre trængte han til Bunds
i Fagets Hemmeligheder, og ud af den bedste Praxis i Ud- og
Indland konstruerede han Mælkeridriftens theoretiske Grundlag. Det
er hans store Fortjeneste, at han gjorde Mælkeribruget fra en
empirisk til en rationel Virksomhed. Og han forstod at gjøre det
indlysende for Landmændene, at de selv maatte lære Faget, han vakte
deres levende Interesse for det og viste dem, hvorledes de praktiske 
Vanskeligheder overvandtes. S., der fra 1860-80 var 
Landhusholdningsselskabets og derefter Indenrigsministeriets Konsulent 
i Mælkeribrug, udfoldede i disse Aar en overordentlig omfattende
Virksomhed ved Rejser, Foredrag, Afhandlinger osv., han satte
vore Mælkeriudstillinger i System, saaledes at de i høj Grad bleve
lærerige for de besøgende, han begyndte (1864) den Uddannelse af
unge Landmænd, der har fortsat sig ned til Nutiden, og sammen
med J. Friis (V, 433), Buus (III, 268), Tesdorpf o. a. udgav han
forskjellige Vejledninger, Regnskabsbøger, Lommebøger osv. Ved
denne Virksomhed bragte han System og Plan i Danmarks Mælkeribrug, 
før dette var Tilfældet i noget andet Lands. Samtidig
forstod han i eminent Grad at henlede Udlandets Opmærksomhed
paa vort Mælkeribrug og vort Smørs gode Egenskaber. Han har
været Dommer ved ikke faa udenlandske Udstillinger, saaledes ved
Verdensudstillingerne i Philadelphia (1876) og Paris (1878), og han
var den danske Regerings Kommissær ved den første internationale
Landbrugsudstilling i London 1879, Paa hvilken dansk Smør
modtog den højeste Udmærkelse.

Til Landbohøjskolen har S. været knyttet siden 1. Juli 1874,
da han ansattes som Docent i Mælkerilære og Landbrugsbogholderi;
1880 udnævntes han til Lektor i samme Fag. Hans Virksomhed
her: unge Landmænds Uddannelse i Theorien, er ikke blot direkte,
men ogsaa indirekte af stor Betydning, thi paa hans Undervisning
hviler Landbrugs- og Mælkeriskolernes Undervisning. Med den
stærke Udvikling, Mælkeribruget har været underkastet i Nutiden,
kræver det et stadigt og stort Arbejde at følge med Fagets
Fremskridt. I Aarenes Løb har en stor Mængde Elever fra saa godt
som alle civiliserede Lande, specielt fra Norge og Finland, hørt
S.s Forelæsninger, og Elever fra det sidste Land sendte ham ved
hans 25 Aars Jubilæum en Adresse, hvori det bl. a. hedder: «Da 
De begyndte Deres Arbejde med at skabe et rationelt Mælkeribrug 
i Danmark, havde De det vide Syn paa Sagen, at De strax
fra Begyndelsen stillede Maalet saa højt, at det rationelle
Mælkeribrug ikke blev eller ikke engang kunde blive en Virksomhed, der
alene hørte Deres Fædreland til. Deres videnskabelige Arbejder
bleve tvært imod frugtbringende for hele den Del af Evropa, hvor
Mælkeribruget drives i større Omfang .... Ved saaledes at skabe
en rationel Mælkeridrift har De ikke blot lagt Grunden til
Velstanden i Deres Fædreland, men tillige givet hele Verdens og ikke
mindst Finlands Landbrug en mægtig og velsignelsesrig Hjælp til
Betryggelsen af den økonomiske Existens.»

Ikke blot ved sin her skildrede Virksomhed, men ogsaa paa
andre Maader har S. indlagt sig stor Fortjeneste af Danmarks
Landbrug. Det skyldes saaledes i væsentlig Grad ham, at Danmark 
i 1885, først af alle Lande, vedtog nødvendige Bestemmelser
angaaende Margarinens Produktion og Forhandling, og han har
været en altid slagfærdig Talsmand for Smørrets bedst mulige
Forsendelse til England, specielt for en regelmæssig og tidssvarende
Dampskibsforbindelse mellem Esbjærg og England. S. var i
tidligere Aar en produktiv Forfatter, og der foreligger, navnlig i
«Tidsskrift for Landøkonomi» og «Ugeskrift for Landmænd», et
stort Antal grundige Afhandlinger af ham, ikke blot vedrørende
Mælkeribruget, men ogsaa forskjellige Landbrugsforhold som unge
Landmænds Uddannelse, Anvendelsen af kunstige Gødningsstoffer,
Handelen med Landbrugsprodukter osv.

S. har selvfølgelig høstet mange Æresbevisninger. Han
udnævntes 1873 til Professor, han er Æresmedlem af den jyske
Fællesforening, blev 1900 Præsident i Landhusholdningsselskabet og
udnævntes 1892 til Kommandør af 2. Grad af Danebrog. I Anledning 
af hans 70 Aars Fødselsdag 1901 prægedes en af V. Bissen
modeleret Medaille «fra Danmarks Mælkeribrug». -- 
Han døde d. 12. Nov. 1902.

Ugeskrift f. Landmænd 1892, I. 
Bøggild, Mælkeribruget i Danm.
Galschiøt, Landbrug og Landmænd i Danm. 
Erslew, Forf. Lex.
Landbrugsordbogen V. 
Illustr. Tid. 4. Febr. 1900. 
Landbobladet 6. Jan. 1900.
Petersen-Børup og Dorph Petersen, De danske Landmandsforsamlinger i d. 19. Aarh. S. 111 ff.                                                                                  

<i>H. Hertel.</i>

</chapter><chapter name="Sehested, Benedict, --1548, til Kluvensiek">

<b>Sehested, Benedict,</b> --1548, til Kluvensiek, Søn af Ewald 
S. til Kluvensiek og Helvig Wolfsdatter Pogwisch, er mulig den
B. S., der 1542 paa Sønderborg skulde tage Vare paa den fangne
Kong Christian; dog maa det bemærkes, at der den Gang levede 
mindst 5 forskjellige Personer af Navnet B. S. Han var 1543
kongelig og hertugelig Raad, sendtes 1544 for alle 3 Fyrster til
Worms og Frankfurt, dels i Anledning af Ordningen af Lensforholdet, 
dels for at indbetale Tyrkeskat. Aaret efter var han atter
Kongens Sendebud til Worms og for alle 3 Fyrster til  Hansestæderne 
med Forslag til et Forsvarsforbund mod Kong Christian II's
Forbundsfæller. 1546 blev han Hertug Adolfs Amtmand paa Aabenraa 
og fik desuden Ventebrev paa Godset Warleberg, der hørte til
Dronningens Livgeding, men ogsaa dette Aar deltog han i
diplomatiske Forhandlinger, nemlig med Ditmarskerne, og blev benyttet
paa en Sendelse til Regensburg. 1547 vare han og Claus Rantzau
Hertugernes Gesandter i Augsburg og udarbejdede i den Anledning 
sammen med Kongens Afsending Peder Svave en udførlig historisk 
Fremstilling for at vise, at Slesvig aldrig har hørt til det
tyske Rige. Ogsaa var han sin Hertugs Repræsentant ved
Lensforhandlingerne i Kolding s. A. En tidlig Død bortrev ham 1548,
just som han som Hertug Adolfs Afsending skulde rejse til den
tyske Rigsdag. Han var vistnok ugift.

Danske Mag. 4. R. III, 238. 

<i>Thiset.</i>

</chapter><chapter name="Sehested, Bertram, --1562, til Kluvensiek og Osterrade">

Sehested, Bertram, --1562, til Kluvensiek og Osterrade,
Broder til foranstaaende Benedict S., stod 1548 i Hertug Adolfs
Tjeneste og fik da Ventebrev paa det første ledigblivende Amt,
hvorefter han 1552 blev Amtmand paa Aabenraa og desuden
Hertugens Raad og Marskal. S. A. benyttede Hertugen ham til en
Sendelse til Nederlandene. Det var ogsaa ham, Hertugen 1559
sendte til den gamle Hr. Johan Rantzau for at bevæge denne til
at overtage Anførselen paa Ditmarskertoget, i hvilket han selv
deltog, dels som Hr. Johans «Lieutenant», dels som Krigskommissær.
Han betegnes da som Høvedsmand paa Als, men angives for
øvrigt ogsaa ved denne Tid at have været Amtmand paa Gottorp.
1560 ledsagede han sin Hertug til England. Da var han
Høvedsmand paa Brunlund, men døde allerede 1562. Hans Enke, Mette
(Caisdatter) Rantzau, hvem han havde ægtet 15. April 1554,
beholdt Aabenraa Amt efter hans Død. Hun døde selv før 1577.

<i>Thiset.</i>

</chapter><chapter name="Sehested, Christian, 1666-1740, Statsmand">

<b>Sehested, Christian,</b> 1666-1740, Statsmand, var født 22.
Febr. 1666; hans Fader var den ndfr. omtalte Christoifer S. (d. 1699).
Efter at være bleven Hofjunker 1687 blev han Deputeret i Land- 
og Søkommissariatet 1694 og fik Etatsraadstitel 1698. Men fra 
denne Stilling gik han over til at faa med de udenrigske Sager at
gjøre. Han blev nemlig i Efteraaret 1698 sendt til Stockholm som
Statsafsending for her at afløse Jens Juel. Denne forlod dog først
Sverige i Jan. 1699, hvorefter S. fungerede i Stockholm indtil
Krigens Udbrud 1700. Derefter kaldtes han 1. Okt. 1700 til at være
Oversekretær eller Præsident i tyske Kancelli, hvorved han, foruden
at forestaa en vigtig Del af Styrelsen af den kongelige Del af
Slesvig og Holsten, tillige blev Udenrigsminister. Aaret efter blev
han Ridder af Danebrog.

Faa det Tidspunkt, da han fik den vigtige Ministerstilling,
var det første Afsnit af den store Kamp imod Sverige og Gottorp
allerede afsluttet ved Freden i Traventhai; men Forholdet til begge
disse Nabostater var i de følgende Aar spændt og lagde stærkt
Beslag paa en Udenrigsministers Opmærksomhed og Tid. Uvist af
hvilken Grund blev han afskediget 29. Juli 1707; men det var kun
for en kort Tid, thi allerede 6. Juli 1708 gjenindsattes han i sin
Stilling, og nu fik han tillige Plads i Konseillet. Netop den Gang
tænkte Kong Frederik IV paa den Rejse til Italien, som han
tiltraadte i Okt. 1708, og som varede til Juli 1709, og medens han
var borte, var Styrelsen af Regeringssagerne lagt i Hænderne paa
S. og hans Kollega i Konseillet Otto Krabbe. Foruden hvad der
herved kom til at paahvile ham med Hensyn til Statens andre
Sager, var det netop paa dette Tidspunkt, medens Kongen var i
Italien, at Zar Peter aabnede Underhandlinger for at drage den
dansk-norske Stat ind i Krigen med Carl XII, der den Gang havde
aabnet sit skæbnesvangre andet Angreb paa Rusland. S. havde i
denne Tid at forhandle dels med den russiske Afsending, Fyrst
Dolgorucki, dels med den svenske Minister i Kjøbenhavn, Leijonkloo. 
Da denne bl. a. vilde forsøge at faa et Forbund i Stand
imellem de skandinaviske Stater ved at minde om, hvilke Farer
der truede baade Frederik IV og Carl XII, saafremt Zaren fik en
Havn ved Østersøen og med Tiden byggede sig en mægtig Flaade,
svarede S. ham, unægtelig ikke uden Grund, at om man end ikke
var blind for det truende, der kunde ligge heri, var et Forbund
med Sverige dog umuligt, saa længe det. vedblev med uden
Nødvendighed at ophidse Gottorp imod Kongen og stedse at træde i
Vejen for ham.

Her have vi sikkert det, der i S.s Øjne maatte være en
Hovedsag for dansk Politik, nemlig at sprænge Forbundet imellem
Sverige og Gottorp. Det var almindeligt, at S. i den følgende 
Tid blev opfattet som nøje følgende den Mand, der utvivlsomt i
en Aarrække var Kongens vigtigste politiske Raadgiver, D. Vibe;
men det hang ikke alene sammen med, at Vibe maaske nok var
den mest begavede af de 2 Mænd, det var ogsaa en Følge af, at
deres Synsmaader med Hensyn til Udenrigspolitikken faldt sammen.
Dette viste sig tydelig i Aaret 1709, da den afgjørende Beslutning
blev fattet om at kaste Staten ind i den store nordiske Krig paa
Ruslands Side. S. holdt da ligesom Vibe og Krabbe bestemt paa,
at dette Parti burde vælges. Han vedblev da ogsaa at være
Oversekretær og Medlem af Konseillet under hele den 11aarige Krig
med dens Omskiftelser, samtidig med at han siden Marts 1713, i
det mindste efter Navnet, var Amtmand i Husum, Ejdersted og
Svabsted Amter, altsaa i tidligere gottorpske Egne. I det han
stadig holdt fast ved Tanken om det nødvendige ved Forbundet
med Rusland, var han bl. a. ivrig for Planen om et Angreb paa
Sverige i Skaane med fælles Kræfter i Aaret 1716. Da saa i
Slutningen af Krigen en alvorlig Spænding udbrød imellem Frederik
IV's 2 Forbundsfæller, Zaren og Georg I af England-Hannover,
saaledes at det vilde blive nødvendigt at træffe et Valg imellem
dem, var S. af den Mening, at Rusland burde foretrækkes. Dette
traadte tydelig frem ved en mærkelig Votering, som Frederik IV
i Sept. 1718 lod foretage af en Del ansete Mænd om, hvilken
Politik man under de vanskelige Forhold burde følge. Ligesom
det har Interesse at se S. her være iblandt dem, der mente, at
det vilde være meningsløst at prøve paa at faa en Særfred med
Sverige, som han holdt for en ganske uforsonlig Fjende, der vilde
begynde Krig igjen, saa snart det saa sit Snit, saaledes ser man
ham til Trods for, at Zaren paa dette Tidspunkt havde aabnet de
i højeste Grad mistænkelige Underhandlinger med Sverige paa
Aalandsøerne, dog endnu holde paa, at der burde gjøres et Forsøg
paa Tilslutning til Rusland for i Forening med det at rette et
Angreb paa Carl XIL Der kan ingen Tvivl være om, at S. her saa
galt, og at deres Mening var rigtigere, der stemte for, at man,
naar et Valg maatte gjøres, da skulde foretrække Englands
Forbund.

Afslutningen af den store nordiske Krig ved Freden i Frederiksborg 
1720 førte meget hurtig over i Ordningen af en vigtig
Sag, der stod i nøje Forbindelse med, hvad der var vundet ved
Krigen, nemlig Inkorporationen af det tidligere gottorpske Slesvig
i den danske Krone og dermed tillige Fastsættelsen af hele 
Slesvigs uadskillelige Forening med Kongeriget, hvad der fandt Sted
ved de slesvigske Stænders Hylding 4. Sept. 1721. I den endelige
Form for, hvad der her skete, havde S. ret betydelig Del. Men
hermed var ogsaa hans Virksomhed som en af de ledende Statsmænd 
afsluttet. Den omfattende Forandring af det højere Embedspersonale, 
der fandt Sted, efter at Dronning Louise var død, og
Anna Sophie var bleven Dronning, kom ogsaa til at ramme S.,
der 31. Dec. 1721 blev afskediget fra sin Oversekretærstilling og
fra at have Sæde i Konseillet. I Steden derfor blev han, saaledes
som det jævnlig skete, naar Mænd ophørte at være Statsministre,
ansat som Stiftamtmand i en af Provinserne. Han fik Pladsen
som saadan i Fyn. Man kunde have troet, at han forholdsvis
gjærne vilde have taget Bo her, da han som Arv efter sin Fader
ejede Nislevgaard i Fyn, og han med sin Hustru, en Datter af
Frederik Gersdorff (V, 619), Charlotte Amalie (f. 1685 d. 1751),
med hvem han blev gift 26. Maj 1701, havde faaet Ravnholt i
samme Stift. Men han vilde hellere have beholdt sine Amter i
Slesvig, da Odense havde Ord for at være et ubehageligt Opholdssted 
paa Grund af al den Strid, der herskede i Byen. Imidlertid
var det dog gode Aar, han levede der ovre, dels i Odense, dels
paa Ravnholt. Han tog sig med Iver og Dygtighed af sin
Stiftamtmandsgjerning, og hans efterladte Dagbog giver Indtryk af, 
at han i det hele var tilfreds, og at han særlig var lykkelig ved
Samlivet med sin Hustru, en elskværdig og ualmindelig forstandig
Dame. Man ser bl. a. det Ry, hun havde, ved en Udtalelse af
en fransk her ansat Diplomat, Camilly, der skriver om hende:
«Hun er en meget begavet Dame med et fint Væsen, i høj Grad
i Stand til at føre et smukt Hus», og 1746 skriver Tage Hofman 
om hende, at hendes beundringsværdige Forstand endnu er i frisk 
Minde i Frankrig.

Skjønt S.s Afsked havde smertet ham dybt og af ham blev
opfattet som en Følge af, at Kongen havde lyttet til en Klikes
uforsvarlige Angreb paa ham, tabte han dog ingenlunde helt
Forbindelsen med Kongen, der da ogsaa ved at gjøre ham til Ridder
af Elefanten i Marts 1722 havde vist, at han bevarede ham i
venlig Erindring. Der gik ej heller mange Aar hen, førend Kongen
mente at have Brug for hans Samvittighedsfuldhed som Statsmand
og tillige for hans Indsigt i, hvad der vedrørte Forholdet til
Gottorperne. Han valgte ham derfor til at repræsentere Danmark ved
Kongressen i Soissons 1728, en af de Kongresser, der i anden 
Halvdel af 20erne bleve holdte i Anledning af de Konflikter, som
den Gang skilte de evropæiske Magter i modsatte Lejre, og ved
hvilken det vidstes at den gottorpske Hertug Carl Frederik vilde
stræbe at aftvinge Danmark et forsvarligt Vederlag for sin tidligere
Del af Slesvig. Det var udelukkende Pligtfølelse, alt andet
derimod end Lyst, der bragte S. til at tage imod denne Sendelse,
som han vidste vilde blive rig paa Vanskeligheder og volde ham
store Udgifter. Han kom med sin Hustru til Paris i Avg. 1728
og beklædte Ambassadørstillingen i Frankrig indtil 5. Febr. 1731.
En svær Sygdom gjorde ikke Opholdet i Paris lettere for ham; 
men han havde for øvrigt mindst af alt Grund til Misnøje med
sit Ophold der. Han mødte personlig megen Velvilje, hans
kraftige Kamp imod Gottorp kronedes med Held, da Hertugen intet
udrettede, og desuden var han ogsaa heldig med et andet lidet
behageligt Hverv, han havde, nemlig at formaa Frankrig til at
udbetale ikke ubetydelige Summer, som det skyldte Danmark i resterende 
Subsidier. Det lykkedes ham virkelig at faa den allerstørste
Del deraf udbetalt.

S.s Holdning i Paris havde i enhver Henseende været fortræffelig; 
han optraadte med Takt, saa sundt og rigtig paa Forholdene 
og gav sin Regering gode Raad. Dette havde vistnok
Del i, at han, uagtet han var ved at blive stærkt til Aars, endnu
en Gang blev brugt paa det diplomatiske Omraade.

Medens S. var i Paris, døde Frederik IV (Okt. 1730). S.
havde bevaret personlig Hengivenhed for denne Konge; men
han havde bestemt hørt til Modstanderne af de Mænd, der under
Anna Sophies Ægide havde haft meget at sige i Frederik IV's
sidste Regeringsaar. Derimod stod han Iver Rosenkrantz nær, og
denne var det da ogsaa, der atter vilde bruge ham som Diplomat.
Forholdet til Sverige spillede nemlig som bekjendt en vigtig Rolle
i Christian VI's første Regeringsaar, i det Kongen ønskede en
stærk Tilnærmelse til Regeringen i Stockholm. Da der nu i 1734
viste sig Mulighed for at opnaa et Forbund med denne, valgte
Rosenkrantz S. til at gaa som extraordinær Ambassadør der over
for at faa en Alliance i Stand. Vi have set S. som afgjort Fjende
af Sverige i Frederik IV's Tid; men senere var Stillingen bleven en
helt anden i Norden, end den havde været i Carl XII's Tid, og
S. kunde med fuld Overbevisning slutte sig til den Politik, der nu
havde faaet Kurs. Han fik ogsaa Glæde af sin Sendelse, i det
det 5. Okt. 1734 kom til et Forbund af en ret nær Natur paa 15 
Aar. Den stærkt religiøse Mand skrev i den Anledning til
Christian VI: «Og er saa hermed dette af eders kongl. Majestæt selv
saa kristelig og vel overlagte, ja Gud selv behagelige Foreningsværk 
udi Jesu velsignede Navn fuldbyrdet og tilendebragt.»

Efter at have udrettet dette Hverv, vendte S. tilbage til sin
Stiftamtmandspost i Odense (Marts 1735), og her fungerede han i
de følgende Aar, indtil han, der nu var en gammel Mand, blev
afskediget paa en meget hæderlig Maade i Begyndelsen af 1740.
Snart efter døde han, 19. Juli 1740.

Selv om S. ikke har hørt til de egentlig fremragende Statsmænd 
her hjemme, staar han dog smukt ved sin samvittighedsfulde
Embedsførelse og sin ualmindelig rene og elskværdige Karakter,
der gjorde ham til Gjenstand for almindelig Højagtelse, og det
fortjener tillige at nævnes, at han var en Mand med en varm
dansk Følelse, der derfor i en Tid, da Modersmaalet var trængt
stærkt tilbage ved Hoffet og i de høje Kredse for Fransk og endnu
mere for Tysk, holdt af at bruge det i sine Embedsskrivelser. -- 
Hans Ægteskab var barnløst.

Hist. Tidsskr. 5. R. III og V; 6. R. V. 
E. Holm, Danmark-Norges Hist. 1720-1814 I og II.                                                                        

<i>E. Holm.</i>

</chapter><chapter name="Sehested, Christian Thomesen, 1590-1657, Kongens Kansler">

<b>Sehested, Christian Thomesen,</b> 1590-1657, Kongens Kansler. 
Det bør strax bemærkes, at han aldrig selv har kaldt
sig med Sehested-Navnet, uden Tvivl fordi han i Modsætning til
sine Fættere ikke vilde anvende en Betegnelse, som ikke var hans
Slægts; Efter S.s Hustrus Skrivekalender har Kansleren 1625 ladet 
en Datter døbe med Navnet Sehested. Hans Forældre vare
Thomas Maltesen til Tanderup og Anne Christoffersdatter Lunge,
og han blev født paa Bækmark i Jylland 17. Febr. 1590. Fra 1600
opdroges han hos Holger Rosenkrantz paa Rosenholm (XIV, 223),
hvilket Forhold fik en stor Betydning for hele hans følgende Liv,
indtil han 1603 efter dennes Raad sendtes til Universitetet i
Wittenberg. Her studerede han i 4 Aar, kaldtes saa hjem paa Grund
af sin Moders Død, men rejste 1608 atter ud, først til Giessen og
derefter til Frankrig, hvor han indskreves ved Akademiet i Orléans.
Hans Faders Død 1609 bragte ham hurtig paa ny tilbage til
Danmark, men det følgende Aar tiltraadte han en ny Udenlandsrejse
til Frankrig og Italien, der varede til 1612. 1613 blev han
Sekretær i Kancelliet, var som saadan med ved Udvexlingen af
Knærødfredens Ratifikation, fulgte Jacob Ulfeldt paa hans Rejse til 
Spanien s. A. og overbragte 1614 Breve til Gustav Adolf i Lifland.
Det følgende Aar blev han Hofjunker og tillige Kammerjunker
hos Prins Christian, indtil han 1617 blev dennes Hofmester, en
Stilling, han beholdt i 10 Aar, og som han skal have varetaget paa
en fortrinlig Maade, og som indbragte ham Forlening med Bakke
Kloster i Norge. 1616 var han tillige Aktor ved Retssagen mod
Biskop Hans Knudsen Vejle. 13. Avg. 1620 fejrede han i Odense
sit Bryllup med Mette Rosenkrantz, Datter af hans Velynder
Holger R.

Det viste sig snart, at Christian IV's Opmærksomhed i høj
Grad var henvendt paa C. T. S. Han blev 1623 Medlem af det
Udvalg, der skulde udarbejde Fundatsen for Sorø Akademi, og han
sendtes atter og atter i diplomatiske Hverv til Udlandet. Saaledes
var han 1622 Kommissær ved en Retssag i Rostock, ledsagede
1623 Hertug Frederik til Verden Stift og skikkedes 1624 til de
spanske Nederlande og Spanien for at klage over Anholdelse af
danske Skibe og Dünkerkernes Kaperier. Dernæst betroedes der
ham i Foraaret 1625 en vigtig Sendelse til Gustav Adolf angaaende
dennes og Christian IV's Deltagelse i Trediveaarskrigen. Endnu
inden sin Hjemkomst var han i Maj blevet Medlem af Rigsraadet.
1627 forlenedes han med Sejlstrup, fik 1629 Helsingborg Len, men
endnu s. A. i Stedet Kalø. Stadig betroedes der ham i disse Aar
betydningsfulde Sendelser til Udlandet. I Nov. 1625 afgik han til
Haag for der at slutte Forbundstraktat med England og Nederlandene. 
I Begyndelsen af 1626 var han i Brandenborg og Sachsen 
og gjorde forgjæves Forsøg paa at faa Kurfyrsterne til at slutte
sig til Christian IV. I anden Halvdel af s. A. rejste han paa ny
til Haag for at mane til Bistand; paa Hjemrejsen blev han i Lingen
anholdt af den spanske Garnison, men dog snart efter atter sat
paa fri Fod. Atter 1627 maatte han afsted, og denne Gang trak
Rejsen længe ud. Først var han i England, derpaa i Frankrig,
saa atter tilbage til England, og først i Okt. 1628 kom han
hjem-forgjæves havde han arbejdet paa Fred mellem England og
Frankrig for at faa de 2 Magter til at bistaa hans Konge. I Febr. 
1629 fulgte han Christian IV til den bekjendte Sammenkomst med
Gustav Adolf i Ulfsbæk og nedskrev en Beretning om den. Men alt,
hvad han havde set og erfaret paa sin Færd rundt om til Evropas
Hoffer, bidrog mere og mere til at gjøre ham det klart, at kun
Fred kunde bringe Danmark Frelse, og det var med Glæde, at
lian hilsede Lybekmødets Resultat. 
Fra 1630 begyndte et nyt Tidsrum i hans Liv, i det han 
traadte ind i Rigsembedsmændenes Række. Først blev han, der
allerede under Jacob Ulfeldts Sendelse til Lybek midlertidig havde
overtaget hans Hverv, efter hans Død Rigens Kansler. 10 Aar
efter tilfaldt der ham, der 1634 var bleven Ridder, en endnu langt
betydningsfuldere Stilling, i det han i Maj 1640 blev Kongens
Kansler; som saadan fik han i Steden for Kalø Len Odense St.
Knuds Kloster. Disse nye Virksomheder havde til Følge, at han
nu kun i ringere Grad anvendtes til Sendelser til Udlandet, om
end han 1632 var hos Gustav Adolf i Tyskland og 1636 sendtes
til et paatænkt, men ikke istandbragt Fredsmøde i Lybek, foruden
at han 1631 forhandlede med Hertugen af Gottorp og baade 1634
og 1643 var til Møder i Kolding om Unionen med Hertugdømmerne. 
Hans Hovedgjerning blev den indre hjemlige, og det er
ogsaa i den, hans største Betydning ligger, og at han mest kom
til at lægge sin Karakter og sine Evner for Dagen.

C. S. danner i meget en bestemt Modsætning til de fleste af
hans Samtids fornemste danske Adelsmænd; man kunde fristes til
at sige, at han aandelig talt mere hører det 16. end det 17.
Aarhundrede til. Der var over ham noget usammensat og noget uforfinet, 
som ikke var i Slægt med det typiske hos de fleste af hans
medlevende. Et Grundtræk hos ham var den grundmurede
Religiøsitet, som uden Tvivl var yderligere udviklet ved Holger
Rosenkrantz' Paavirkning, og som lod ham digte Salmer og for Alvor
tage Ulykker, der ramte ham selv eller Landet, som Straffe fra
Himlen, bøje sig med Resignation under dem og haabe paa
Guds Miskundhed til Udfrielse fra dem. Haand i Haand hermed
gik en Uegennytte, som han ikke delte med ret mange; sikkert
med fuld Sandhed sagde han om sig selv kort før sin Død, at
han aldrig havde modtaget noget af nogen i sine Embedsforretninger. 
Disse Egenskaber udelukkede vel ikke, at han til sine
Tider kunde spøge eller glæde sig ved muntre Fornøjelser, som
Jagt eller lignende, men de hindrede enhver Overdrivelse, og de
forbandtes med ægte Følelse og Varme, tillige med Finhed og
Værdighed i ydre Optræden. Men han var tillige en overordentlig 
samvittighedsfuld og virksom Mand, der omfattede alle de
forskjellige Grene af sine Embeder med største Interesse. Derimod
tør man næppe i ham se nogen fremragende Begavelse; det
konservative i hele hans Tankesæt havde i sig en vis Snæversynethed
og en vis Mangel paa Dristighed; han formaaede hverken at stemme 

op mod Tidens Brøst eller i det store Hele paapege nye Veje, der
skulde gaas.

Det følger af sig selv, at Kirkeforholdene i høj Grad maatte
sysselsætte ham. Han havde været Medlem af det Udvalg, der
udarbejdede den ny Kirkeforordning af 1629, og han har uden
Tvivl holdt sin beskyttende Haand over Holger Rosenkrantz under
Theologernes Angreb paa denne. Selv var han dog ivrig
luthersk-orthodox, og han var en bestemt Modstander af enhver Slappelse
i Religionstvangen, navnlig over for Katholikkerne, hvad der særlig
viste sig i hans Modstand mod Hannibal Sehesteds Bestræbelser
for at give Ikke-Lutheranere Bosættelsesret paa visse Steder i Norge.
Men ogsaa almindelige videnskabelige og litterære Interesser besad
han i ikke ringe Grad. Som Patron for Universitetet omfattede
han dets Sager med Iver og interesserede sig ligeledes for
Skolevæsenet; til større Reformer er hans Navn dog ikke her knyttet.
Dertil kom det nøje Forhold, han stod i til Tidens lærde og
Forfattere. Mænd som Caspar Bartholin, Simon Paulli, Ole Worm,
Longomontan, Stephan Stephanius, Oluf Borch, Vitus Bering, Hans
Mikkelsen Ravn og mange andre kappedes om at udtrykke deres
Højagtelse for ham og modtoge Støtte af ham. Særlig Interesse
havde han for dansk Historie; han medvirkede vistnok til Meursius' 
Indkaldelse til Sorø, han havde Manuskriptet til Ole Worms
«Monumenta Danica» til Gjennemsyn, opfordrede Stephanius til
at udarbejde Christian III's Historie, lod gjøre Uddrag af
Kancelliets Akter til Brug for Bering, og Stephanius tilegnede ham sin
Udgave af Svend Aagesen. Men ikke mindre Opmærksomhed
viede han Retsvæsenet, og han har en stor Del af Æren for
Recessen af 1643.

Med Hensyn til de almindelige indre politiske Forhold forenede 
han en bestemt Tilslutning til den hidtidige Forfatning med
varm Hengivenhed for Kongen. Hvor disse 2 Følelser kom i Strid
med hinanden, betænkte han sig dog ikke paa at stille sig i
Opposition til sin Herre, saaledes 1631 ved Spørgsmaalet om særlig
Votering af de enkelte Rigsraader. Paa samme Maade maatte det
ogsaa gaa over for den ydre Politik. Skjønt han fra sine
diplomatiske Rejser maatte være særlig godt hjemme i disse Forhold,
har han næppe nogen Sinde hørt til Christian IV's fortrolige
Raadgivere paa dette Omraade. Han var vel enig med Kongen i at
betragte Sveriges Magtudvidelse som i høj Grad farlig for
Danmark, men saa vel hans Temperament som hans Overvejelse af 
Sagerne gjorde ham til Modstander af enhver udfordrende Politik,
hvad han viste baade med Hensyn til Hamborg 1630 og over for
Sverige. Nogen skarp Partimand blev han dog i det hele kun i
de Tilfælde, hvor han mente alt for meget stod paa Spil; som
Regel optraadte han forsonende og mæglende mellem de forskjellige
Anskuelser.

Den Tid, der brød frem med det svenske Fredsbrud 1643,
bragte ham ikke blot Sorger paa Landets Vegne, men ogsaa
personlige. Eiler Ulfeldt, der var forlovet med hans ældste Datter,
Anne, faldt paa Kolberger-Heide, og 21. Dec. 1644 døde hans
Hustru efter et langt Sygeleje. Kun faa Uger efter, i Jan. 1645,
rejste han som en af Fredskommissærerne til Mødet i Brømsebro
og var her ivrig for at gaa saa langt som muligt dels for at
skille Nederlandene fra Sverige, dels for at komme til Forlig med
selve denne Magt. I de Aar, der fulgte efter Fredslutningen indtil
Christian IV's Død, hvor Rivninger mellem Personer og Partier
naaede en saa stor Højde, var hans Stilling overordentlig
vanskelig. Han kunde hverken billige Kongens Optræden baade mod
enkelte adelige og mod hele Adelstanden med Hensyn til
Lensvæsenets Omordning eller Corfits Ulfeldts og Hannibal Sehesteds
Handlemaade. Ved flere Lejligheder viste sig her dog hans
mæglende Indflydelse, saaledes i Striden mellem Kongen og Anders
Bille og i, hvad der angik Ulfeldts Embedsstilling, og den har
sikkert i det hele spillet en vis Rolle. Men det hindrede ikke, at
han efterhaanden kom til at staa skarpere og skarpere saa vel over
for sin Fætter Hannibal Sehested, med hvem han tidligere synes
at have været gode Venner, men hvis norske Planer han nu
misbilligede, som over for Ulfeldt, der i ham fandt en bestemt
Modstander af sine Bestræbelser for en Overenskomst med
Nederlandene om Sundtoldens Afløsning.

Havde allerede de sidste Aar af Christian IV's Regering været
strænge for C. T. S., saa gjælder dette sikkert i endnu højere Grad
om Resten af hans Liv. Hele den traditionsløse Uro, som
prægede Frederik III's Tid, passede kun slet til hans Karakter og
Anskuelser, og uden Tvivl er hans politiske Indflydelse stadig blevet
mere og mere formindsket, selv om hans Embede medførte, at han
ved vigtige Lejligheder optraadte som Regeringens Ordfører og
særlig forelagde Propositionerne for Rigsraad og Stændermøder.
Det er heller ikke muligt at komme til fuld Klarhed over hans
personlige Stilling til mange af de brændende Spørgsmaal, saaledes 
ikke om hans Meninger angaaende Haandfæstningens Indhold.
Derimod kan det ses, at han har været en bestemt Modstander af
Hannibal Sehested, saaledes navnlig paa Hyldingsmødet i 
Christiania i Avg. 1648, hvor han ved at anerkjende det norske Folks
Valgret vilde modarbejde Forestillingen om Kongens Arveret og i
det hele søge at trænge Fætteren tilbage. Foreløbig lykkedes
dette dog ikke, men snart efter kom Hannibal Sehesteds Fald,
som han uden Tvivl i selve Sagen, men næppe i Maaden,
hvorpaa det skete, har glædet sig ved. Paa lignende Maade har hans
Stilling vistnok været til Ulfeldts Fald; saa fortjent han end
betragtede dette, har han sikkert med Bekymring været Vidne til de
anvendte Midler og den Magt, Kongen i det hele 1651 opnaaede,
ved at Aristokratiets 2 betydeligste Mænd bleve styrtede. Han
stillede sig ogsaa nogle Aar efter i aaben Opposition til Kongen
og Hoffet, i det han paa et Rigsraadsmøde i Ribe 1655 foreslog
at opfordre Frederik III til at vende tilbage til Kongeriget fra sit
lange og ildesete Ophold paa Flensborghus. Uden Tvivl har han
ligeledes kun med største Bekymring været Vidne til den
krigersksindede Politik, som mere og mere fik Overhaand.

Det har derfor næppe været ganske efter hans eget Hjærte,
naar han, der for øvrigt havde fulgt Prins Christian paa hans
Hyldingsrejse 1655 i Danmark og 1656 til Norge, i Febr. 1657
holdt Aabningstalen ved det skæbnesvangre Stændermøde i Odense.
Rejsen til Fyn blev tilmed skæbnesvanger for ham selv. Han var
jo nu højt op i 6oerne, og Vintervejret skaffede ham en Forkølelse,
der udviklede sig til Sygdom. Han passede endnu en Tid sine
Sager, men 12. Juli skrev han med stærkt rystende Haand for
sidste Gang sit Navn under en Rigsraadsbeslutning. Uden Sorg
saa han Døden i Møde-, han følte selv, hvorledes Tiden var løbet
fra ham -- «jeg haver længe begyndt at dø fra Verden», skrev
han i denne Tid imellem forskjellige religiøse Betragtninger --, og
han ønskede at fries for at se de Ulykker, som han forudsaa vilde
vælte ind over Riget. Han døde 5. Avg. 1657. -- Han skrev sig
til Stovgaard (i Nærheden af Horsens), som han havde arvet efter
Moderen.

Barsker, Ligpræd. ov. C. T. S. (1658). 
Universitetsprogr. ov. C. T. S.
Th. Sehested, Cantsler C. T. S. (1894). 

<i>J. A. Fridericia.</i>

</chapter><chapter name="Sehested, Christian (Christen) Thomesen, 1664-1736, Søofficer, Overlanddrost">

<b>Sehested, Christian</b> (Christen) <b>Thomesen,</b> 1664-1736,
Søofficer, Overlanddrost, Søn af Axel S. til Stovgaard (d. 4. Dec. 1676) 
og Øllegaard Thott og Sønnesøn af ovennævnte Kansler Chr.
Thomesen S., er født 24. Avg. 1664 i Kjøbenhavn. Om hans
Barndom er intet bekjendt; men allerede tidlig bestemtes han til
Søen. 16 Aar gammel antoges han som Lærling i Marinen, 1682
gjorde han et Togt med Orlogsskibet «Neptunus», og Aaret efter
gik han først med Fregatten «Charitas» til England, var derefter
med Niels Juels Flaade paa dennes Admiralskib «Christianus V», gik
senere atter til England med Fregatten «Sværmeren» og endelig
paa Togt til Vestindien med Fregatten «Fortuna». Hjemkommen
her fra drog S. ud «at forsøge sig», d. v. s. at prøve Lykken, i
fremmed Tjeneste. Vi vide saaledes, at han 1685 tjente paa den
hollandske Middelhavsflaade under Grev Stierum, men at han efter
et Aars Forløb afgik her fra i Livorno, fordi det blev ham forbudt
at studere Navigation undervejs, og at han der fra traadte i fransk
Orlogstjeneste under Grev Sebbeville og kæmpede mod Tyrkerne;
Aaret efter deltog han i Algiers Bombardement. Fra fransk Tjeneste
rejste han i 1689 over Amsterdam hjem til Danmark, hvor han
allerede 19. Marts 1687 var bleven udnævnt til Lieutenant; strax
efter sin Tilbagekomst gjorde han først et Togt med Orlogsskibet
«Mercurius», senere, ud paa Sommeren, deltog han paa «Christianus
IV» i Admiral E. v. Støckens bekjendte Troppetransport til
England. 1690-91 var S. paa ny i hollandsk og fransk Tjeneste,
blev derefter 24. Febr. 1691 udnævnt til Kapitajn, vendte hjem og
blev s. A. Chef for Fregatten «Svenske Falk», der sammen med
Fregatterne «Hvide Falk» og «Maagen» havde en højst æventyrlig
Konvoirejse til Frankrig. Skibene bleve adsplittede i Storm, og
S. kom først tilbage i Dec. med 150 Mand syge i Køjerne. Det
paafølgende Aar var S. Chef for Fregatten «Hejren», der
stationeredes som Vagtskib i Sundet; han lagde ved denne Lejlighed
fortrinlig Konduite for Dagen over for fremmede Koffardiskippere,
der ved at slutte sig sammen forgjæves søgte at trodse hans
Befalinger, 1695-96, 97 og 99 førte han atter Fregatter («Hejren»,
«Pak an» og «Lossen») og havde da gjentagne Gange det Hverv
at overføre vore egne og fremmede Gesandter fra Sted til andet;
førstnævnte Aar ledsagede han ogsaa den unge Ulr. Chr.
Gyldenløve paa dennes Uddannelsesrejse til Frankrig.

1697 avancerede han til Kommandørkapitajn og førte 1699 en
Tid lang den kongl. Jagt «Elefanten». Under den store
Krigsudrustning 1700 var S. Chef for Orlogsskibet «Prins Carl» i U. C.
Gyldenløves Flaade, der for øvrigt ikke kom til at spille nogen 
afgjørende Rolle, da den hurtig blev indesluttet ved Kjøbenhavn
af en engelsk-hollandsk-svensk Sømagt. Umiddelbart efter
Fredslutningen besluttedes her hjemme Oprettelsen af et Søkadetkompagni, 
og strax ansattes S., der 1701 forfremmedes til Kommandør,
som Chef for dette. Hans Begavelse, Energi og Dygtighed erholdt
her en værdig Opgave at sysle med, og i mange Træk har hans
Virkelyst netop paa dette Felt sat sig Spor, uagtet han dels ofte
maatte overlade Korpsets Bestyrelse i andre Hænder, medens han
havde andre Hverv at udføre, dels ogsaa mødte megen Modstand,
særlig hos Holmens myndige Chef Admiral v. Støcken. Som
Kadetchef vedblev han formelt at virke indtil 1715, da Rosenpalm
afløste ham, men var dog meget ofte fraværende, saaledes 1701-3,
da han opholdt sig i Frankrig, hvorfra han skal have hjembragt
værdifulde Tegninger af Bombarderfartøjer, der senere hen, da han
kæmpede med Svenskerne ved Rygen, kom til god Nytte. Ved
sin Tilbagekomst kastede S. sig med Iver over at reformere
Søkadetternes Uddannelse, men havde herved et meget alvorligt
Sammenstød med v. Støcken, som i Hovedsagen vandt Sejer til Skade
for Sagen; Riegels nævner, at S. var nøje forbunden med Fabrikmesteren 
O. Judichær ved denne Lejlighed, men heri har han Uret;
disse Mænd vare tværtimod Modstandere. Derimod er det rigtigt,
at han i Professorerne Ole Rømer, Rasch og Ramus havde god
Støtte. -- 1704 blev S. Schoutbynacht (Kontreadmiral), 1705
Medlem af en Kommission til Skibsbyggeriets bedre Indretning, Aaret
efter indtraadte han tillige som Deputeret i Kommercekollegiet.

Ved Udbruddet af den store nordiske Krig kunde naturligvis
en saa begavet, vel uddannet og energisk Person som S. ikke faa
Lov at ligge ledig. Allerede ved Troppeoverførelsen til Skaane i
Efteraaret 1709 spillede han en vigtig og smuk Rolle som
Stabschef hos U. C. Gyldenløve. Det paafølgende Aar var han Chef
først for Orlogsskibet «Louise», senere for «Havfruen», med hvilket
han ud paa Efteraaret deltog i Søslaget paa Kjøge Bugt, da
Huitfeldt sprang i Luften med «Danebrog». Det er fra S.s Journal for
denne Dag, at vi vide, hvorlunde Huitfeldt, da der opstod Ild i
hans Skib, gik til Ankers til Luvart for den danske Flaade for
ikke at bringe Forstyrrelse i denne; S. var i Kampen den, der
kom nærmest op under «Danebrog», uden dog at kunne bringe
det Hjælp. 1711 overtog S. efter Kongens eget Ønske Hvervet
som Chef for en Eskadre paa 4 Orlogsskibe foruden nogle mindre;
med denne afgik han til Norge og underlagdes General Løvendal. 
Efter S.s eget Opgivende skal han paa dette Togt have opbragt
svenske Priser til et Beløb paa 60000 Rdl., men erholdt kun en
Fjerdedel af de ham lovlig tilkommende Prisepenge. Ud paa
Efteraaret afgik han til Stralsund, der belejredes af et kombineret
dansk-russisk-preussisk Korps. Han tog med sin Styrke Post ved
Barth for at kunne hævde Forbindelsen mellem Rostock og den
danske Lejr, forjog Fjenden og frelste 25 Transportskibe fra at
falde i Svenskernes Hænder.

Dette var Begyndelsen til de Bedrifter, hvormed S. har foreviget 
sit Navn i vor Søkrigshistorie, og som endte med, at Stralsund 
blev fuldstændig indesluttet fra Søsiden og maatte overgive
sig han optraadte ved denne Lejlighed som en Taktiker af høj
Rang og tillige som en Anfører, der i lige høj Grad og trods
Kongens Unaade kunde vise Taalmod og Energi, eftersom Forholdene 
krævede det. En detailleret Redegjørelse for Operationerne her, 
som trak ud lige indtil 1715, vilde føre for langt; følgende skal
derfor kun antydes. 1711 blev S. Viceadmiral, men maatte opgive sit 
Maal, da det lykkedes Svenskerne at faa Artilleri overført, medens det 
danske Generalkommissariat ikke gjorde sin Pligt. 1712 kæmpede han 
heldig mod den svenske Chef Kommandør Henck, efter at en Styrke var
bleven ham tildelt, hvormed han forholdsvis let kunde optræde paa
Lavvandene inden for Rygen; efter at flere Sammenstød havde
fundet Sted, maatte Henck endelig 17. Avg. trække sig ind under
Stralsunds Kanoner; men ud paa Vinteren opgave de allierede dog
atter de vundne Fordele, saa at S.s Sejer blev uden Betydning.
1713 var S. først beskæftiget med at blokere Fæstningen Tønning,
hvori Grev Magnus Stenbock med den svenske Hær, der sejrede
ved Gadebusch, bagefter havde søgt Tilflugt. Efter Stenbocks
Overgivelse i Oldenswort 16. Maj maatte S. skynde sig til Kjøbenhavn, 
hvor man frygtede for et svensk Angreb fra Søsiden, og hvor
han var meget virksom med Forsvarsforanstaltninger. Aaret 1714 forløb uden
store Krigsbegivenheder i Norden, men da Carl XII tidlig det
paafølgende Aar uventet indtraf til Stralsund, kom der atter Fart
i de allieredes Foranstaltninger. Efter at den svenske Flaades
Fortrav var blevet ødelagt af Gabel paa Kolberg Red i April,
afsendtes S. paa ny til Rygen, dækket af den danske Hovedflaade
under Raben; det lykkedes imidlertid den svenske Flaade at
afskære S. fra hans Kollega, og i nogle Dage var han derfor i en
meget farlig Stilling, men han manøvrerede meget forsigtig, fik 
desuden Hjælp af Preusserne fra Landsiden, og da det endelig 8.
Avg. var lykkedes Raben at drage den svenske Hovedflaade bort
fra Farvandet om Rygen, fik S. atter Luft og kunde nu gaa
angrebsvis til Værks. Efter flere anstrængende Dage og under
idelige Kampe lykkedes det ham endelig 24. Sept. at rense
Farvanvandene for de svenske Orlogsmænd, der under Kapitajn Paul
Unbehaven havde gjort tapper Modstand; i Nov. derefter overførte
han 18000 Mand til Stresow paa Rygen, Stralsund blev nu fuldstændig 
indesluttet og maatte 23. Dec. kapitulere. 19. April 1716
faldt ogsaa Wismar, og hermed vare da Svenskerne ganske
fordrevne fra deres tyske Provinser. S. blev som Belønning for sin
gode Tjeneste forfremmet til Admiral og erholdt desuden
Danebrogsordenen.

Til Trods for sin umiskjendelige Dygtighed og Nidkjærhed
blev denne udmærkede Mand ingenlunde skattet efter Fortjeneste
af Frederik IV, hvis Mistænksomhed mod alle Medlemmer af den
gamle danske Adel var alt for indgroet til, at den kunde overvindes.
Kongen gik endogsaa saa vidt, at han i sit politiske Testamente
til Tronfølgeren udtaler følgende Ord: «Zum Chef für die Cadetten
. . . muss niemals einer von der dänischen oder holsteinischen
Noblesse genommen werden, und eben darum haben wir den Admiral
S. in solcher Charge nicht langer behalten wollen . . . insonderheit
weil er ein raffinirter, malicieuser und intriganter Mensch ist, der
die Jugend nichts als bösse Princippen beibringt.» Det var i
Sandhed en højst uretfærdig og haard Dom, han her fældede, men
Fremtiden viste ogsaa, at han tog fejl, og at han hver Gang, det
senere kneb for ham, alligevel maatte tage Tilflugt til S.s
Dygtighed og Fædrelandskjærlighed. Selv om S. har haft sine Fejl (den
franske Gesandt Camilly skriver saaledes om S.: «il est sujet au
rien, et quand sa tête se chauffe, il est infinement dangereux»),
var der dog ingen Mening i, at S. efter 1716 ingen Virksomhed
mere fik ved Flaaden, men at han i Steden for 1718 udnævntes til
Gehejmeraad og Overlanddrost i det lille Hertugdømme Oldenborg.
Ogsaa i denne Virksomhed gjorde han imidlertid fortrinlig Fyldest
og har indlagt sig store Fortjenester ved Opførelse af Diger til
Beskyttelse mod Havet, hvilket Arbejde han tilendebragte 1725.

Efter Krigen, der havde blottet mange Fejl ved Administrationen, 
blev S. tillige med Baron Chr. Rantzau tilforordnet at tage
Sæde i den saakaldte Marinekommission, der skulde undersøge en
Del formentlige Misbrug, som under Gabels Bestyrelse havde 

sneget sig. Betænkningen, der afgaves 1727, havde til Følge, at
Gabel blev afskediget; dog ansattes han kort efter som
Stiftamtmand i Ribe; haardere gik det ud over Holmens Chef og
Fabrikmester Ole Judichær (VIII, 554), der dømtes til at have sit
Embede forbrudt. Da politiske Skyer i 1736 atter trak op over
Danmarks Himmel, var det paa ny til den erfarne S., at man
maatte tage sin Tilflugt. Han kaldtes til Kjøbenhavn for at give
sine Raad, men naaede ikke at udføre dette Hverv. 13. Sept.
døde han ugift i Oldenborg. Hans Lig bisattes senere i Aarhus.

Worm, Lex. ov. lærde Mænd. 
Hofman, Dsk. Adelsmænd III. 
Steenstrup, Dansk Maanedsskr. 2. R. I. 
Danske Saml. III, 272 ff. 
E. Holm, Danmark-Norges Hist. 1720-1814 I. 
Halem, Gesch. des Herz. Oldenburg III.

<i>C. With.</i>

</chapter><chapter name="Sehested, Christoffer, 1628-99, Gehejmeraad">

<b>Sehested, Christoffer,</b> 1628-99, Gehejmeraad, Søn af Cai
S. (d. 1644) til Petersdorf og Mønchneverstorf i Holsten og Anna
Godskesdatter Ahlefeldt (d. 1645), Enke efter Diderik Blome, har
formodentlig faaet en omhyggelig Uddannelse, bl. a. ved Rejser i
fremmede Lande; men intet sikkert vides om hans Ungdom, før
han som Hofjunker traadte i Frederik III's Tjeneste og vandt
dennes Tillid, saaledes at det betroedes ham at føre de hemmelige
Forhandlinger med Kejserhoffet i Wien i Begyndelsen af 1657
angaaende et eventuelt Forbund med Kejseren under den kommende
Krig med Sverige. S. nævnes senere som Overskjænk, og 1662
blev han udnævnt til Hofmarskal hos Kongen, efter hvis Død 1670
han blev Amtmand over Skanderborg og Aakjær Amter, en
Forflyttelse, der var ledsaget af en kongelig Gave paa 300 Tdr.
Hartkorn Jordegods, deriblandt Øen Endelave. Desuden fik han 1672
Skanderborg Amt i Forpagtning paa 6 Aar fra 1671 at regne,
hvilket Forhold 1677 fornyedes for et lignende Tidsrum. Paa
Skanderborg sad S. til Slutningen af 1679 med et Par Afbrydelser, først
i 1674, da han, der ansaa sig selv for næsten «afdød fra Verden
og dens Anliggender», pludselig kaldtes til Kjøbenhavn for som
den danske Regerings befuldmægtigede at gaa til Warschau med
den Opgave at sætte Valget af Prins Jørgen, hvem han 1669 havde
ledsaget paa en Udenlandsrejse, til Polens Konge igjennem (s. IX,
15 f.). Foruden at han talte godt Latin, havde han, efter den
svenske Gesandts Beretning, det Fortrin, at han havde været
Resident i Wien og kjendte de polske Forhold. Han gjorde da heller
ikke sin Ven Griffenfelds Tillid til Skamme, og det var ikke hans
Skyld, at Resultatet ikke blev det forønskede. 1679 sendtes S. 
til Lund, hvor han som dansk Kommissær førte de indledende
Fredsforhandlinger. Fra den skanderborgske Ubemærkethed
befriedes S. definitivt, da han 1679 udnævntes til Etats- og
Admiralitetsraad og vistnok samtidig til Deputeret i Søetatens
Kommissariat, hvormed til Tider Kommissariatet for Landetaten var
forenet, i hvilket S. da ogsaa fungerede. Det synes, som han har
haft betydelig Indflydelse paa Marinens Styrelse. Desuden
anvendtes hans Erfaring jævnlig i Kommissionerne i Raadstuen for
Slottet (1691-92). 1684 fik han Danebrogsordenen, og omtrent fra
samme Tid kaldes han i Regelen Gehejmeraad. Han døde 31.
Maj 1699. Foruden sin Gaard paa Amagertorv ejede S. Nislevgaard 
i det nordlige Fyn, som han fik ved sit Giftermaal 1658
med Merte Urne (f. 1631 d. 28. April 1706), Datter af Sivert U. til
Raarup og Helvig Lindenov. Sit Jordegods forøgede S. meget
betydelig, dels ved Kjøb og Mageskifter, dels ved kongelige Gaver
af Kirketiender m. v. Hovedgaarden Gjerskov erhvervede han
1686 med Tilladelse til at lægge den under Nislevgaards Taxt.
Den samme solide Dygtighed, han viste som Embedsmand, lagde
han ogsaa for Dagen i sine private Forhold. Hans Søn var den
ovfr. anførte Gehejmeraad Christian S.

Aarsberetn. fra Geheimearch. V, 97 ff. 
Brasch, Det polske Kongevalg. 
Fridericia, Adelsvældens sidste Dage S. 238 ff. 
Trier, Gaarden Nr. 8 Amagertorv S. 20. 

<i>G. L. Wad.</i>

</chapter><chapter name="Sehested, Claus, --o.1566, til Spandet">

<b>Sehested, Claus,</b> --o.1566, til Spandet, var Søn af Sivert
S. til Kriseby og Mette Ditlevsdatter v. Thienen. Han nævnes
første Gang 1523, da han for sin Fader gav Møde ved Hyldingen
paa Gottorp; siden fik han af Bispen i Ribe Iver Munk Brev paa
Hvolgaard, vistnok som en Følge af, at han havde ægtet dennes
Frænke Lisbet Thomesdatter Juel, men da Bispen uden skjellig
Aarsag atter fratog ham dette Len, maatte han til Forlig udvirke,
at C. S. af Kongen fik Korsbrødregaard i Ribe i Forlening. 1547
fik C. S. endog af Kronen Skjøde paa denne Ejendom. Efter
Frederik I's Død sluttede han sig strax til Hertug Christian, fulgte
Hr. Johan Rantzau paa Togene i Jylland og Fyn og var bl. a.
betroet at føre den fangne Skipper Clement fra Aalborg til
Kolding. Alt 1530 havde han faaet Ventebrev paa efter Hr.
Predbjørn Podebusks Død at maatte indløse Riberhus Len og beholde
det uafløst i sin og sin Hustrus Levetid, men ikke desto mindre
forlenedes dette Slot alt før Hr. Predbjørns Død til Hr. Johan
Rantzau, og C. S. maatte tage til Takke med fra 1537 at være 

først dennes og siden Eftermanden Henrik Rantzaus Foged paa
Slottet. Dog maa han have været en Mand af ikke ringe Anseelse, thi
da Kongen 1539 agtede sig udenlands, var C. S. en af de 6 Adelsmænd, 
som fik Jylland i Befaling. Endelig 1542 fik han Riberhus
i Forlening og tillige Semgaard, men fratraadte dog alt igjen 1550.
Af Korsbrødregaards Tilliggende, som var blevet ham tilskjødet
for Afstaaelse af hans Hustrus Livsbrev paa Riberhus, oprettede
han en Hovedgaard i Spandet. Han levede endnu 17. Nov. 1566;
hans Hustru døde 28. Okt. 1565. 

<i>Thiset.</i>

</chapter><chapter name="Sehested, Claus, --1648, til Højgaard">

<b>Sehested, Claus,</b> --1648, til Højgaard, Søn af Alexander
S. til Güldenstein og Margrethe Clausdatter Ahlefeldt og Sønnesøn
af nedennævnte Jørgen S., kom 1627 i Sorø Skole, var 1635-36
Hofjunker, blev derefter Hofmarskal hos Erkebispen af Bremen,
der 1641 anbefalede ham til sin Fader, Kong Christian IV, til at
erholde et Len i Danmark. Han blev da ogsaa 1643 forlenet med
Hindsgavl, hvis Bønder, dog uden at faa Medhold, klagede over
hans Lensstyrelse. 1648 blev han tilsagt til Kroningen og skulde
ved den Lejlighed opvarte Hertugen af Brunsvig, men alt i de
sidste Dage af s. A. kom han ulykkelig af Dage, i det han paa
en Jagt ved at slaa med sin Bøsse efter en Ræv tilføjede sig et
Vaadeskud, hvoraf han 9 Dage efter døde. 1642 havde han
trolovet og siden ægtet Christence Hansdatter Lindenov (d. 1681),
Enke efter Axel Gyldenstjerne til Tim, med hvem han fik Tim,
Ørslevkloster og Strandet. Deres Ægteskab var barnløst. 

<i>Thiset.</i>

</chapter><chapter name="Sehested, Frantz Vilhelm, 1722-87, Officer">

<b>Sehested, Frantz Vilhelm,</b> 1722-87, Officer, Søn af
nedennævnte Generallieutenant Ove Ramel S. i dennes 1. Ægteskab, var
født 11. Dec. 1722, blev 1746 Lieutenant ved 1. søndenfjældske
Dragonregiment, ved hvilket han forblev staaende hele sin Tjenestetid. 
Han blev 1749 Kapitajnlieutenant og fik s. A. Kapitajns Karakter, 
1750 virkelig Kapitajn og Kompagnichef, 1757 Sekondoberstlieutenant 
(uden først at have været Major) og 1761 Oberst og
Chef for Regimentet efter Faderen, som da tog sin Afsked. S.,
der 1752 var udnævnt til Generaladjudant, tog allerede 1773 Afsked
efter kort forud at være avanceret til Generalmajor. -- S. boede
som Regimentschef paa Chefskvarteret Brotnov, flyttede senere til
sin Ejendomsgaard Stormoen ved Drammen, men solgte 1774 denne,
efter at han s. A. ved Avktion i Stiftamtmand C. H. Storms
Konkursbo havde kjøbt Oslo Ladegaard med underliggende betydelige 
Jordegods i og ved Oslo. Her forblev S. boende til sin Død, der
indtraf 20. Marts 1787, og efter ham hans Enke, til hun 1806 solgte
Godset, der saa blev udstykket. S. var 2 Gange gift: 1. (1755)
med Anne Barbara f. Løvenskiold (f. 1735 d. 25. Febr. 1774), Datter
af Kancelliraad Herman Leopoldus, adlet Løvenskiold, og
Margrethe f. Deichman; 2. med Stincken f. Meincke, Datter af
Kammerraad Hilmar M. og 1. Hustru, Cathrine f. Møllmann. -- S. og
hans 2. Hustru oprettede 1778 ved Legat en Fattigstue i Oslo,
hvori 4 fattige kunde optages.

Anker, Biogr. Data om norske Generalspersoner. 
Collett, Gamle Christiania-Billeder.                                                                              

<i>C. O. Munthe.</i>

</chapter><chapter name="Sehested, Hannibal, 1609-66, Statholder i Norge og Rigsskatmester">

<b>Sehested, Hannibal,</b> 1609-66, Statholder i Norge og Rigsskatmester, 
blev født paa Slottet Arensborg paa Øsel, hvor Faderen, 
Claus Maltesen til Højris, da var Lensmand; Navnet Hannibal 
forekommer tidligere som Fornavn i den danske Adel. Hannibal Sehested 
er vistnok opkaldt efter sin Moders Morbroder Hannibal Mogensen 
Gyldenstjerne til Restrup; Sehested-Navnet antog han ligesom 
hans Brødre efter Vaabenets Lighed med den holstenske Slægt
Sehesteds. Da Faderen døde 1612, fulgte han Moderen, Anne Nielsdatter 
Lykke (d. 1645), til Familiens Besiddelser i Jylland, Højris og
Nøragergaard, til hvilken sidste Gaard han senere skrev sig, skjønt
han 1640 solgte den til sin Broder Mogens. Om hans Opdragelse
og Ungdom vide vi ellers intet, førend han 1629 kom til Sorø
Akademi. Kort efter rejste han udenlands, til England, Frankrig,
Holland og Tyskland, og blev efter sin Tilbagekomst Hofjunker
hos Christian IV 1632. Han fik dog efter nogen Tids Forløb
Tilladelse til en ny Udenlandsrejse, der denne Gang gik til Italien
og Spanien og varede i 2-3 Aar. Hjemkommen fik han hurtig
et Bevis paa Kongens Tillid. I Begyndelsen af 1636 betroedes
der ham en Sendelse af ikke ringe Vigtighed til Axel Oxenstjerna
i Wismar; han skulde ikke alene virke for Afholdelsen af et
Fredsmøde i Lybek, men ogsaa søge at vinde den svenske Rigskansler
for Planen om et Ægteskab mellem Kongens Søn Hertug Frederik
og Dronning Christina. Skjønt ingen af Delene lykkedes, stod
han dog fast i Christian IV's Gunst. 1636 kom han til at høre
til de udvalgte, hvem Kongen bestemte til sine Svigersønner, i det
han trolovedes med hans 10 Aar gamle Datter Christiane (III, 556),
og s. A. blev han Hofmester hos hendes Broder Valdemar
Christian. 1637-39 ledsagede han nu denne paa hans Rejse gjennem
Holland, de spanske Nederlande og Frankrig til Italien og hjem 
over Frankrig og England. Efter Hjemkomsten fratraadte han
Hoftjenesten og forlenedes i Steden derfor 1639 med Tranekjær og
1640 med Baahus. I Maj 1640 blev han Medlem af Rigsraadet.

I mange Henseender var han vistnok allerede nu udviklet til
den Mand, han senere viste sig at være. En hurtig og skarp
Intelligens, en bred Verdenskundskab, en sikker Evne til at
udnytte Øjeblikket, en vis Storladenhed i Ideer og Planer forbandtes 
med Menneskeforagt og en Mistænksomhed, der altid anede
Fjender, men tillige med en voldsom Higen efter Velvære,
Overdaadighed og Glans og en fortærende Tragten efter Magt, Ære
og ikke mindst efter Penge, som til sine Tider kunde faa
Herredømmet over hans Klogskab. Han var ikke i Tvivl om, at Vejen
til alle disse Goder laa i Kongens Gunst. Han smigrede for ham
og forsikrede ham, at han vidste, at alt hans «udvortes Væsen»
kun beroede paa den Kredit og Avtoritet, som Herren meddelte
sine Tjenere, og der var den personlige Sandhed i disse Ytringer,
at hans politiske Sympathier gik i Retning af en stærk Statsmagt
og en stærk Kongemagt, for saa vidt som denne kunde forenes
med hans egen Indflydelse og hans egen Rigdom. Den Vanskelighed, 
som laa for ham i hans Ægteskab med en Datter af Kongens 
forskudte Hustru, søgte han at løse ved foreløbig at være
rede til at ofre Kirstine Munk, naar Christianes Rettigheder som
Kongedatter alligevel kunde sikres. Hvad hans egen Fremtid
angaar, tænkte han sig den for Tiden som Diplomatens og som
Udenrigsministerens.

Det syntes ogsaa at skulle komme saaledes. I Sommeren
1640 betroedes der H. S. en vigtig Sendelse. I Spidsen for en
stor og pragtfuld Ambassade afrejste han til Spanien for at ordne
forskjellige Tvistepunkter, der vare Rigerne imellem, og komme
overens med den spanske Regering om Aftaler, der skulde fremme
den danske Handel, særlig Glückstadts, og give Hamborgs
økonomiske Stilling et Dødssaar. Sendefærden blev vanskelig og lang; 
men til sidst lykkedes det H. S. at opnaa visse Fordele og faa
afsluttet en Handelstraktat, der ganske vist langtfra fik den ventede
Betydning, men dog syntes at love godt. Først i Maj 1641 forlod
han Madrid og vendte over Frankrig, England og Brüssel tilbage
til Danmark. Her afgav han sin Beretning til Kongen og benyttede 
Lejligheden til tillige at udvikle for ham, hvilken diplomatisk
Erfaring han nu sad inde med. Han fik ogsaa i Sept. s. A.
Lejlighed til at optræde som Kongens Raadgiver i udenlandske 
Forhold, i det han under et Besøg i Glückstadt anbefalede ham
Eftergivenhed ved Forhandlingerne med de nederlandske Gesandter i
Stade. Men trods alt dette blev foreløbig hans Gjerning ikke en
Diplomats eller Udenrigsministers.

I April 1642 udnævntes han nemlig til Statholder i Norge,
hvormed fulgte Forleningen med Akershus, og 6. Nov. s. A. fejrede
han sit Bryllup paa Kjøbenhavns Slot under stor Pragtudfoldelse
fra Kongens Side. Der begyndte nu den betydningsfuldeste Periode
i hans Liv. Hans store Begavelse viste sig fra en hel ny Side, i
det han fik Lejlighed til at udfolde et Forvaltnings- og
Organisationstalent, forenet med en reformatorisk Iver, der satte ham i
ubetinget første Rang mellem hans Samtids danske Adel, og som lod
hans Styrelse af Norges Anliggender blive til en ny, om end
kortvarig, Æra i dette Riges Historie. Hidtil ret fremmed for
Forholdene her oppe trods sin Stilling som Lensmand over Baahus
erhvervede han sig et nøje Kjendskab til dem ved hyppige Rejser rundt
om i Landet, ved Undersøgelser af Supplikker og Klager og ved
Indkaldelse af Stændermøder. Han satte det først som sin Opgave
at udvikle Norges materielle Hjælpekilder, interesserede sig navnlig
for Bjærgværksindustrien og Samfærdselsmidlerne, men søgte ved
Siden heraf at omordne Skatte-, Rets- og Forsvarsvæsenet. Hans
Tanker gik dog videre; hans Attraa var at skaffe Norge og
dermed ogsaa sig selv en selvstændigere Stilling over for Danmark,
end Tilfældet hidtil havde været.

Da standsede Begivenhederne for en Tid hans Reformgjerning,
i det den svenske Krig fra Dec. 1643 gav ham nok at gjøre. Han
udfoldede under den en betydelig Virksomhed dels med at ordne
det norske Forsvar, dels ved Angreb paa Sverige. Det første af
disse var rettet mod Værmeland og særlig mod Morast Skanse; men
staaende foran denne fik han i April 1644 Befaling til at rykke
frem mod Gøtaelven for at støtte et Angreb af Kongen med
Flaaden paa Gøteborg. Han indesluttede ogsaa denne Stad fra
Nordsiden og opkastede en Skanse, kaldet Gotenbrille, paa Hisingen.
Angrebet blev dog opgivet og Skansen atter ødelagt, da Christian
IV maatte sejle til Nordsøen for at møde Louis de Geers Flaade;
inden sin Afrejse gav Kongen imidlertid H. S. Generaldirektionen
over Militsen i Norge og Ratifikation paa de Forholdsregler, han
havde truffet og maatte træffe, I Juli gjorde han et nyt forgjæves
Forsøg paa Gøteborgs Indtagelse. Nogen Tid efter foretog han en
Rejse til Throndhjem, og i Nov. faldt han paa ny ind i 
Værmeland, hvor Morast Skanse blev indtaget, store Strækninger
brandskattedes, og en større Træfning vandtes ved Nysaker. H. S.
nærede store Forhaabninger om yderligere Fremrykning imod det
indre Sverige, men bestemte sig dog i Begyndelsen af 1645 til i
Stedet at vende sig mod Syd og igjennem Dalsland trænge ind
i Vestergøtland; men ogsaa dette Tog blev uden videre Resultat.

Om end H. S. ved de forskjellige militære Foretagender har
den Fortjeneste at have holdt de norske Grænser dækkede, kan
der dog næppe være Tvivl om, at han savnede virkelige Hærførerevner, 
hvad der blev til Ugunst for hele hans Angrebsvirksomhed.
Selv var han tilbøjelig til at lægge Skylden dels paa de norske
Bønders Vrangvilje, dels paa at han ikke fik Understøttelse fra
Danmark. Han havde allerede ved Krigens Udbrud forestillet
Kongen Nødvendigheden af at sende ham Hjælp baade af Officerer 
og af Krigsskibe. I Foraaret 1645 kom han til Kjøbenhavn
og forlangte nu særlig, at Flaaden skulde sendes til Norge. Dette
gav Anledning til et Sammenstød mellem ham og Flertallet af
Rigsraadet, der modsatte sig det. Men han havde Christian IV's
Øre, og Rigsadmiralen Ove Gjedde blev sendt nord paa med en
Eskadre; Togtet endte dog uheldig. Ud paa Sommeren foretog
H. S. et nyt Angreb paa Vestergøtland, satte sig en Tid fast paa
Hisingen, men maatte forlade denne Ø for at møde et Angreb af
Svenskerne paa Baahus. Da kom Efterretningen om Freden i
Brømsebro.

I den følgende Tid gjenoptog H. S. sin norske Reformvirksomhed, 
og Aarene 1646-47 bleve de stolteste i hans Liv. Han
fortsatte Arbejdet paa Landets Opkomst og stræbte nu bl. a. at
forøge dets Kapitaler og forbedre dets Handel ved at udvirke
Religionsfrihed for fremmede, der vilde nedsætte sig paa flere angivne
Pladser. Men jævnsides hermed gik et systematisk Arbejde paa
Gjennemførelsen af en større Uafhængighed for Norge og for
ham selv paa Bekostning af den danske Centralforvaltning, og det
lykkedes ham ved sin Indflydelse hos Christian IV at naa langt i
denne Retning. Han fik nu ogsaa for Fredstid Generalkommandoen 
over den norske Milits med Ret til at ind- og afsætte Officererne, 
han fik Tilladelse til Oprettelsen af en særlig norsk Flaade
paa 30 Defensionsskibe, og han opnaaede især en meget større
Raadighed over de norske Finanser. 1646 samtykkede Kongen i,
at Halvdelen af de norske Skatter maatte forblive i Norge til
Afbetaling af dette Riges Gjæld og til Dækning af Udgifterne til 
Forsvarsvæsenet, og 1647 udvidedes dette til at gjælde alle Skatter.
Hertil kom saa Oprettelsen af et norsk Generalkommissariat, som
skulde være et Slags Rentekammer, der skulde modtage og
bestyre alle Norges Indtægter, baade dem, der som Skatterne skulde
forblive i Landet og udgives efter Statholderens Ordre, og dem,
der som Lensafgifterne og Toldintraderne skulde sendes til
Danmark. Rimeligvis har H. S. ved Siden heraf begunstiget Tanken
om, at Norge var Kongehusets Arverige. Men han var ikke den
Mand, der vilde lade sig nøje med den Gavn, den ny Ordning
kunde bringe det af ham styrede Land; ikke mindre saa han paa
sin egen Fordel. Fra Maj 1647 lod han sig tilstaa det store
Akershus Len kvit og frit uden Afgift. Og han benyttede sin Stilling
og sine Penge til Indkjøb af norske Hovedgaarde, af Sav- og
Bjærgværker og skaffede sig Privilegier derpaa; til Erstatning for
Krav paa Kronen fik han desuden i de følgende Aar meget af
dens Gods udlagt.

H. S. kunde takke sit eget Initiativ og sin Konges Gunst for
alt, hvad han havde naaet. Men inden for en stor Del af hans
Fæller i Rigsraadet og i den danske Adel rugede den største
Misfornøjelse dermed, og mest af alle gjaldt dette om hans Svoger
Corfits Ulfeldt. Det er ikke muligt at bestemme, paa hvilket
Tidspunkt og fra hvilken umiddelbar Anledning Uenigheden mellem
ham og H. S. skriver sig; kun saa meget er vist, at der temmelig 
tidlig har udviklet sig mellem dem en Skinsyge og Mistillid,
som der vel til sine Tider kunde dækkes over, ved at de i
Fællesskab maatte optræde som Forsvarere af deres Hustruers
Rettigheder, men som i Virkeligheden var fuld af Glød og Lidenskab,
og som fik sit betegnende Udtryk deri, at H. S. med Hentydning
til hans Fornavn i den Ulfeldtske Kreds gik under Navnet
Carthago, det Carthago, der var Fjenden, sikkert ogsaa det Carthago,
som man ønskede at knuse. Nu i 1647 var det særlig Udvidelsen
af H. S.s Magtfylde i Norge, der krænkede Ulfeldt, fordi den
direkte berørte hans Embede som Rigshofmester, og en Kamp
udbrød mellem de 2 højeste Statsembedsmænd. Omstændighederne
vare ikke gunstige for H. S. Skjønt han personlig ingen Interesse
havde for Kirstine Munk, maatte han for sin Hustrus Skyld i alt
Fald delvis gaa mod Kongen under dennes netop da saa voldsomme 
Optræden mod den forskudte Ægtefælle, og om end han
selv var stemt for en Forøgelse af Statsindtægterne gjennem en
Forhøjelse af Lensafgifterne, var han i hvert Tilfælde for klog til at 
ville forbinde sig med Kongen i hans større Planer om Lensvæsenets 
Omordning. Faa Grund af hele den politiske Stillings Indviklethed 
led han et Nederlag sammen med Kongen ved det store
Opgjør i Nov. 1647, i det Ulfeldt fik sat igjennem, at de norske
Lensmænd for Fremtiden skulde sende deres Afgifter samt
Toldintraderne umiddelbart til Rentekammeret i Kjøbenhavn og ikke
til Akershus; dog skulde Skatterne forblive i Norge og anvendes
af Statholderen paa den tidligere bestemte Maade.

Faa Maaneder efter døde Christian IV, og H. S.s Stilling
blev derved foreløbig kun vanskeligere under Rigsraadets
Mellemregering. Han kom til Kjøbenhavn i April 1648 og gik strax
sammen med sine Svogre i Bestræbelserne for at gjennemføre
Aner-kjendelsen af Kirstine Munks Ægteskab. Men Hovedsagen for
ham var dog ved klog Eftergivenhed i Retning af Nedsættelse af
det norske Militærbudget at hindre, at Haandfæstningen, som det
paatænktes af hans Modstandere, kom til at indeholde Bestemmelser, 
der vare direkte rettede mod den norske Statholders Selvstændighed. 
Da dette var lykkedes, rettede han sin Opmærksomhed
paa at vinde den ny Konge. Med den størst mulige Pragtudfoldelse 
modtog han Frederik III ved hans Hyldingsrejse til
Christiania i Avg. 1648, og han opnaaede ogsaa at faa stadfæstet den
Myndighed, han havde beholdt tilbage i Nov. 1647, ligesom han
ogsaa i Nov. 1648 blev Ridder. Der var i Virkeligheden ogsaa
ret vægtige Tilknytningspunkter mellem ham og Frederik III; thi
Kongen var ikke ubekjendt med hans monarkisksindede Tankegang 
og nærede Sympathi for hans Bestræbelser for Norges større
Selvstændighed, fordi han kun nødig vilde opgive Tanken om
Dynastiets Arveret til dette Rige. Men endnu var Frederik III's
Magt kun ringe, og H. S. saa klart den Fare, der truede ham
selv fra den danske Adel. Modstanden imod ham kom ogsaa
hurtig paa ny frem i Rigsraadet, ledet af Rigsmarsken Anders
Bille, der forlangte yderligere Nedsættelser i de norske Hærudgifter
for at kunne benytte de norske Indtægter i Danmark, og den
havde den Misfornøjelse til Baggrund, der i det hele var fremkaldt
ved H. S.s Selvstændighedstragten og hans Udbytten af Akershus
Len. Og hertil kom en stadig større Mistanke om, at det ikke
forholdt sig rigtig med det norske Generalkommissariats 
Regnskabsaflæggelser, en Mistanke, som efterhaanden ogsaa fik Indpas 
hos Kongen og forenede sig med den Tanke hos ham, at det trods
alt kunde være en Fordel for ham, hvis H. S. som den mægtigste 
Mand inden for Aristokratiet næst Ulfeldt blev knækket eller i alt
Fald tæmmet.

H. S. var som sædvanlig klog nok til at tilbyde visse
Indrømmelser med Hensyn til Hærudgifterne, og Kongen gik i Okt.
1649 md paa at slaa dem fast paa Trods af Rigsraadets yderligere
Krav, men billigede samtidig, at dette skulde gjennemse Regnskaberne. 
Misstemningen imod H. S. standsedes dog langtfra herved, 
heller ikke ved et skarpt Forsvarsskrift, som han i Avg. 1650
forelagde Rigsraadet. I Nov. optraadte Anders Bille endog med
et ligefremt Anklageskrift imod ham. Hans Skæbne afhang
imidlertid af Regnskabsundersøgelsen. Foreløbig var denne kun rettet
mod hans Generalkommissærer, men da den fornemste af disse,
Niels Lange, erklærede, at han kun havde efterkommet Statholderens 
Ordrer, blev det fra Begyndelsen af 1651 denne selv, der stod
for Skud. Slag i Slag fulgte nu Begivenhederne. Udvalgte
Rigsraader fremlagde en Undersøgelse, der viste Regnskabernes
grænseløse Forvirring og gjorde bevidste Underslæb højst sandsynlige.
Strax efter greb Kongen ind. H. S. blev stævnet til at møde for
Herredagen i Maj og svare til Mislighederne i hans Styrelse, og
en Anklageakt forfattedes, der gik ud paa, at han skulde erstatte
den Kronen tilføjede Skade og undgjælde som Kongens utro Mand.
Men trods dette anbefalede Frederik III, ledet af de før omtalte
dobbeltvirkende Hensyn, endnu Rigsraadet en mindelig Afgjørelse,
og Raadet selv stod vaklende. Da indtraadte der i Juni pludselig
en afgjørende Vending, vistnok fremkaldt ved, at Kommissærer,
der vare sendte til Norge for at undersøge Forholdene, afgave en
Beretning, der godtgjorde, at H. S. ikke havde gjort Regnskab for
over 90000 Rdl. oppebaarne Skatter. Vel under Indtrykket heraf
knækkede den anklagede pludselig sammen, tilstod at have begaaet
Forseelser og tilbød at opgive sit Embede og sit Len i Norge og
give Afkald paa det til ham udlagte Krongods m. m.; for øvrigt
indstillede han Sagen til Rigsraadets Mægling. Han havde haft
den rigtige Følelse, at Raadet nu var tilfredsstillet, og at det ikke
ønskede at ydmyge en af dets fornemste Mænd mere end nødvendigt. 
Raadet gjorde ogsaa med nogle Ændringer hans Forslag til
sit. Men samtidig brød en anden Indflydelse igjennem ved Hoffet,
muligvis ledet af en personlig Fjende af ham, Hertug Ernst
Günther af Sønderborg, og denne Indflydelse fik Magt over Kongen.
For at opnaa Tilgivelse maatte han 24. Juni 1651 undertegne en
Erklæring, hvorved han foruden det tidligere Tilbud opgav sin 
Stilling som Rigsraad og afstod ogsaa sine private Godser i Norge
til Kronen.

Han var styrtet. At han havde forskyldt sit Fald, kan ikke
Yære tvivlsomt. Men han havde næppe besveget Kronen for saa
stort et Beløb, som han maatte ofre til den. Værdien af det
afstaaede Gods synes at have beløbet sig til over 226000 Rdl. Hvad
han havde tilbage, var væsentligst hans Løsøre, som han opgav til
Værdi af 60000 Rdl., og sine udestaaende Fordringer, for en stor
Del paa Kronen; Gods i Danmark har han vistnok ikke besiddet
paa denne Tid. Men hans Stilling forværredes ved en betydelig
Gjæld. Sikkert have hans Udgifter i hans Velmagtsdage været
overordentlig store.

Men hans Unaadesdage fik dog et ganske andet Præg end
Corfits Ulfeldts, der samtidig gik sin Skæbne i Møde. De fik det
ved, at Kongens Holdning over for ham hurtig mildnedes noget
-- allerede i Nov. 1651 fik han Tilladelse til at rejse til Udlandet og
Løfte om en aarlig Pension paa 4000 Rdl. --, og de fik det navnlig
ved, at han aldrig gav sig hen til en Trods, der kunde umuliggjøre 
hans Gjenindsættelse i hans Værdigheder, den Gjenindsættelse,
som han stadig havde for Øje, og som han i de nærmest følgende
Aar atter og atter stræbte at naa ved at søge om Naade. Imidlertid 
var hans Stilling alt andet end gunstig; hans Pengeforhold
vare i den største Uorden, han kom paa spændt Fod med sin
Hustru, med Kirstine Munk og sine Svigerinder og var uden nogen
som helst Ven. Han flakkede ogsaa om fra Sted til Sted, kom
enkelte Gange til Danmark, men opholdt sig foreløbig mest i
Nordtyskland, hvor han søgte Bistand hos Dronning Sophie Amalies
brunsvigske Slægt. I Slutningen af 1655 traf han i Køln den
fordrevne Carl II af England og levede, en Del af det følgende Aar
sammen med ham i de spanske Nederlande. Her bestemte han
sig til at søge spansk Tjeneste, rejste til Madrid og opnaaede at
faa Titel af spansk Artillerigeneral, dog sikkert uden videre
Forpligtelser. Han forlod imidlertid atter Spanien i Foraaret 1657 og
rejste ved Sommertid til Danmark. Hoffets Stemning mod hans
Hustru og hendes Søstre havde kort i Forvejen vist sig paa den
ublideste Maade, ved at deres Vaabener og Grevindetitler vare
blevne dem berøvede, men rimeligvis har han haabet, at Øjeblikket
alligevel var gunstigt for ham paa Grund af Krigen med Sverige.
Rejsen blev dog en Skuffelse, Kongen nægtede at modtage ham,
og han forlod hurtig Kjøbenhavn. I Holsten traf han Carl Gustav, 
men indlod sig ikke med ham og gik paa ny til de spanske
Nederlande. I Sommeren 1658 kom han dog atter til Danmark,
rimeligvis foranlediget ved Kirstine Munks Død og Skiftet efter
hende. Og denne Gang lykkedes det ham, vistnok ved
Medvirkning af den kejserlige Gesandt Goëss, at opnaa Foretræde hos
Frederik III og Forsikring om dennes Naade og Gunst. Han var
endnu i Kjøbenhavn, da Efterretningen indløb om Carl Gustavs
Landgang i Korsør, men havde strax forladt Staden, som han
paastod for at føre sin Hustru tilbage til den; da blev han anholdt i
Roskilde af de svenske og ført til Carl Gustav i Ringsted. Her
dukkede Planen op hos ham om at mægle Fred; han fik ogsaa
Lov til at rejse til Kjøbenhavn sammen med Christen Skeel mod
givet Æresord paa at vende tilbage. Men en hemmelig Samtale
med Frederik III førte ikke til noget Resultat, og han tog atter
Ophold i Carl Gustavs Hovedkvarter.

Det var nu i dette, at H. S. vovede sig frem paa Baner, der
hidtil havde ligget hans Forsigtighed fjærnt. Medens Carl Gustav
gjorde alt for at hidføre Danmarks Erobring, bleve han og hans
Hustru den svenske Konges og Dronnings stadige Omgangsfæller.
Ja mere end det. Allerede i Avg. 1658 anmodede han Kongen
om at blive optaget i hans Beskyttelse, lovede ham sin Troskab,
besvor ham om Befordring, hvis han erobrede Danmark, eller om
Sikkerhed for Amnesti og Tilbagegivelse af hans Godser, hvis det
kom til Fred, tilbød endog at blive under hans Beskyttelse efter
en Fred, der tilsikrede ham Opnaaelsen af hans Ønsker. Og Carl
Gustav lovede ogsaa ved Udgangen af Krigen at sørge for hans
og hans Families «Retablissement». Der kan ingen Tvivl være
om, at H. S. ved alt dette er gaaet lige til Grænsen af
Landsforræderiet; derimod tør det ikke paastaas, at han ved nogen direkte
Handling til Skade for Danmark har overskredet denne Grænse.
Men hans Stilling var bundtvetydig, og den skabte Mistanke imod
ham baade i den svenske Lejr og endnu mere i Kjøbenhavn, hvor
han jo i Forvejen havde bitre Fjender. Imidlertid trak Krigen udr
og det blev klart, at en svensk Erobring af hele Danmark ikke
vilde blive dens Resultat. Under disse Forhold satte H. S. alle Sejl
til for at sikre sig sin Fremtid ved Indrømmelser fra Danmark
under de fra Efteraaret 1659 begyndte Fredsunderhandlinger; han
henvendte sig snart til de mæglende Gesandter, snart til selve
Frederik III, over for hvem han udarbejdede et Forsvarsskrift, men
vedblev ved Siden heraf stadig at holde sig til Carl Gustav. Og 
Stillingen udviklede sig til hans Fordel. Efter Slaget ved Nyborg
mente Carl Gustav at trænge til ham, gav sine Fredskommissærer 
Ordrer til at antage sig hans Sager og ham Tilladelse til at
forhandle med Frederik III. Endnu mere vidste han dog at
udnytte Omstændighederne efter Svenskekongens Død i Febr. 1660.
Fra Marts deltog han i Fredsforhandlingerne, først paa svensk Side,
men i April lykkedes det ham at faa den danske Konges Tilladelse
til at komme til Kjøbenhavn og faa ham i Tale. Fra dette
Øjeblik foregik den mærkelige Svingning, at han blev Kongen af
Danmarks Underhandler, og i de første Dage af Maj stod han ved
sit foreløbige Maal. Han fik en officiel Instrux og Fuldmagt fra
Frederik III, der endte med Forsikring om hans kongelige Gunst
og Naade og Tilsagn om Belønning for udvist Tjeneste. Hans
Unaadesdage vare endte.

Med sit skarpe Blik og sit store Kjendskab til begge Parters
Vilkaar lykkedes det ham ogsaa i de følgende Uger at bringe
Fredstraktaten til Afslutning. Da den undertegnedes 26. Maj,
indeholdt den dog ingen Løfter angaaende ham selv. Han havde
været klog nok til ikke at spænde Buen for højt, men se Tiden
an, foreløbig tilfreds med Frederik III's Løfter om at ville ramme
hans og hans Huses bedste. Umiddelbart efter betroedes der
ogsaa ham en Sendelse til Stockholm for at ordne det
bornholmske Spørgsmaal. Det skal bemærkes, at dette hans Ophold i den
svenske Hovedstad faldt sammen med den svenske Regerings
Overvejelser om Ulfeldts Frigivelse fra Fangenskabet i Malmø, og at
den Ulfeldtske Familie, i alt Fald senere, mistænkte ham for paa
underfundig Maade at have lokket den til Flugten til Danmark;
om Berettigelsen af denne Mistanke tør dog intet bestemt udtales.
Men da han i Juli vendte tilbage med den Traktat, der bestemte
Størrelsen af det Skaanske Gods, Kongen skulde købe som
Vederlag for den omtvistede Ø, og tillige med en Attest for loyal
Optræden, begyndte hans Ønsker for Alvor at opfyldes. Vel var
hans Stilling endnu ikke sikker, hans Fjender ved Hoffet lurede
paa ham og bagtalte ham, og endnu i sidste Halvdel af Sept.
tænkte han paa en Rejse til de spanske Nederlande, men allerede
i Avg. havde han dog faaet Løfte om en aarlig Pension paa 6000
Rdl. Endnu vigtigere var det dog, at Danmarks politiske Forhold
nærmede sig til den Forandring, som bragte Frederik III til at
trænge til ham, hvis hele Tankegang altid havde været mere
monarkisk end aristokratisk, til ham, der ikke havde noget imod at 
se sine gamle adelige Modstandere ydmygede, og hvis Kundskaber
og Dygtighed vare af saa stor Værdi. At han tidlig skulde have
hørt til Kongens allerfortroligste Raadgivere om hele den planlagte
Forfatningsforandring, er næppe sandsynligt; men rimeligt er det,
at Kongen allerede før Septemberdagene har forhandlet med ham
om de finansielle Reformer og de Indrømmelser, Adelen skulde
tvinges til i denne Henseende.

Faa det store Stændermødes Forhandlinger møde vi første
Gang H. S. 10. Okt.; han var tilstede paa Slottet og ved Kongens
Side, da Gejstlighedens og Borgerskabets deputerede overbragte
Tilbudet om Arveregeringen. Og i alt Fald fra dette Øjeblik var
han selv ivrig for Forfatningsforandringen, enhver Tanke om
Bortrejse var forsvunden, og han gik Bud mellem Kongen og
Rigsraadet, da dette nødtes til at bøje sig. Da saa Arveregeringen
var indført, kom Belønningerne. Han indtraadte atter i dansk
Statstjeneste, og det paa en af de betydningsfuldeste Pladser i den
ny Styrelse. 26. Okt. 1660 aflagde han Ed som Rigsskatmester,
blev Præses for Skatkammerkollegiet, tillige Rigsraad og Medlem
af Statskollegiet og Højesteret.

Med største Iver kastede han sig over sin Gjerning, og hans
Opgave blev først at søge at raade Bod paa den elendige
Finans-tilstand. Han stræbte her efter at bringe Orden i Administrationen,
navnlig ved at gjøre Skatkammeret til den eneste Myndighed i
Fi-nanssager, ved at omdanne Lenene til Amter og ved nøje
Bestemmelse af alle Embedslønninger. End videre søgte han at klare
Statsgjælden ved Afhændelse af Krongodset og at omordne
Skatteforholdene ved Oprettelsen af en Matrikkel, ligesom ogsaa Reformer
i Toldvæsenet sysselsatte ham. Atter var han den Mand inden
for den danske Styrelse, som sad inde med den største Idérigdom.
Men Vanskelighederne vare overordentlig store, og de laa ikke
alene i selve Statens slette Kaar. Ogsaa hans egen Stilling var i
høj Grad udsat. Han var en forgjældet Mand og ingenlunde egnet
til ved personlig Økonomi at forbedre sine Forhold. Han havde
end videre fra tidligere Tid mange Fjender, og hans hovmodige
Optræden forøgede deres Tal. Hertil kom, at det danske Hof
efter Enevældens Indførelse blev en Skueplads for Partikampe og
Intriger, der i høj Grad formindskede den Fasthed i Styrelsen, som
skulde være den ny Souverænitets Berettigelse. Stridighederne havde
til Dels deres Grund i forskjellige Opfattelser af Regeringens Opgaver,
og her spillede Spørgsmaalet om de militære Udgifters 
Formindskelse en stor Rolle; H. S. var for Reduktionen, men vovede sig
næppe langt frem. De skyldtes end videre Uenighed om den ydre
Politik, som vi strax skulle komme tilbage til, men ikke mindst
traadte rent personlige Rivninger i Forgrunden, hvis Bevæggrunde
for en stor Del skjule sig for Forskningen. Saa meget kan dog
ses, at H. S. stod nærmest ved Dronningen og hendes Parti,
hvortil hørte Theodor Lente, Jacob Pedersen, Peter Biilche og vistnok
Hans Svane, havde derimod til Modstandere dels Medlemmer af
den danske Adel, dels Christian Rantzau og, i alt Fald senere,
Christoffer Gabel.

I Sommeren 1661 var H. S. med Kronprins Christian i Norge
til Arvehyldingen; kort efter foretog han en Rejse til England,
hvorfra han først kom hjem i Febr. 1662. Den nærmeste Tid derefter
bragte ham forskjellige Gunstbevisninger. I Marts skjænkede
Kongen ham St. Knuds Kloster i Odense med tilliggende Gods;
Meningen var, at han skulde kunne benytte det til at tilfredsstille sine
Kreditorer, men der kom Vanskeligheder, og hele Sagen gik
tilbage. Derimod var det ham og hans Hustru en stor
Tilfredsstillelse, at de i Maj fik tildelt nye Adelsvaabener med kronede
Hjærteskjolde; det gav dem begge en Slags højere Rang og tillige
hende Erstatning for det Vaaben, der var blevet hende berøvet
1657; fra det Øjeblik skrev hun sig, dog uden direkte Beføjelse,
atter Grevinde. Endnu i samme Maaned tiltraadte han en
Sendelse til Udlandet. Han gik først til Holland og England og
derpaa til Frankrig. Sagen var, at han med ikke mindre Interesse
havde kastet sig over den ydre Politik end over de indre
Forhold; atter var han blevet Diplomaten og Statsmanden i videste
Forstand. Han havde en bestemt Opfattelse af, hvad Danmarks
ydre Politik burde gaa ud paa. For ham stod det som det eneste
rigtige at komme til en blivende Forsoning med Sverige og tillige
med Gottorp; han troede ikke paa Muligheden af Sundprovinsernes
Tilbageerhvervelse, heller ikke paa at kunne bringe Gottorp til at
opgive de 1658 vundne Fordele; Tankerne herom burde derfor
udslettes; enige vilde derimod Danmark og Sverige kunne blive
ansete Magter, medens Gottorp skulde løsnes fra Sverige ved et
Ægteskab mellem Christian Albrecht og en af de danske
Prinsesser. Kun antydningsvis vovede han sig dog frem med disse
Tanker; derimod lagde han Vægten paa en Tilnærmelse til
Frankrig, og bagved laa Tanken om, at Danmark paa denne Maade
kunde svække Betydningen af den fransk-svenske Særalliance og 
bane Vejen for et Forbund mellem de 3 Magter. Men netop hele
Spørgsmaalet om Tilslutning til Frankrig var i dette Øjeblik et af de
mest omtvistede ved det danske Hof. Thi imod ham stod
Christian Rantzau, der ønskede en Tilslutning til Kejseren. Under en
stor Del af hans Ophold i Frankrig stod der en Strid om, hvilken
Anskuelse og hvilken Person der skulde sejre ved Hoffet. H. S.
gik foreløbig af med Sejeren. I Avg. 1663 sluttede han en
Traktat med Frankrig, hvorved Danmark lovede at tiltræde
Rhinforbundet og til Gjengjæld fik Løfte om Subsidier. Han havde under
Opholdet i Paris tillige forhandlet om Ulfeldt og forestillet den
franske Regering dennes Forbrydelser, ligeledes om andre frygtede
Sammensværgelser mod den danske Enevælde. Selv var han i
April 1663 blevet udnævnt til fransk Greve. I Nov. forlod han
Paris og rejste over England og Holland til Danmark, hvor han
ankom i Marts 1664.

Hjemme vare imidlertid Intrigerne fortsatte, og en Tid havde
det set ud til, at H. S.s Magt yderligere skulde stige. Hans og
Dronningens Venner havde anstrængt sig for at faa ham udnævnt
til Premierminister efter Chr. Rantzaus Død i Nov. 1663. Men
det blev Modpartiet, der sejrede, og Gabel blev fra Avg. 1664
den raadende. Samtidig hermed blev der dog truffet
Forholdsregler for at hjælpe H. S. ud af hans værste Pengeforlegenhed;
en Ordning blev af Kronen truffet med hans Kreditorer om Udlæg
af andet Krongods i Steden for det tidligere bestemte St. Knuds
Kloster og Afregning gjort om hans eget Mellemværende med
den; han fik dog ikke Gods, men Obligationer. Hans
Indflydelse var imidlertid uden Tvivl synkende, og han har under disse
Forhold vistnok gjærne set, at han paa ny blev sendt til Udlandet.
I Nov. 1665 overdroges der ham en Sendelse til Holland, England
og Frankrig; fra Febr. 1666 var han i Paris, hvor han førte
byrdefulde Forhandlinger. Da døde han pludselig 23. Sept. 1666.

Hans Helbred havde længe været vaklende, og dette var
Grunden til, at han til en Ven af sig, den franske Præst Jean de
Paulmier, havde betroet eller dikteret politiske Meningstilkjendegivelser, 
som efter hans Død skulde overgives til Frederik III.
Paulmiers Optegnelser gaa under Navn af H. S.s politiske
Testamente. Der findes i dem den Opfattelse af Danmarks ydre
Politik, som ovenfor er fremstillet, men de indeholde tillige en Række
Henstillinger og Raad angaaende indre Forhold, som han kun
antydningsvis var kommet frem med i levende Live af Frygt for, at 
det skulde have forøget Fjendskabet mod ham. Han anbefalede
Indskrænkning af den staaende Hærs aarlige Budgetter, den
gradvise Ophævelse af Vornedskabet, end videre Dannelsen af et fast,
men faatalligt Gehejmeraad og endelig Udfærdigelsen af en
Grundlov efter indhentede Oplysninger om de bedste evropæiske
Forfatninger. Dette politiske Testamente er med rette blevet opfattet
som et Æreminde for H. S. Det er udsprunget af hans bedste
Egenskaber, og det vejer ved Bedømmelsen af ham delvis op imod
de Pletter, hans Karakter og Handlemaade ellers vare saa rige paa.

Th. Sehested, H. S. I-II (1886). 
Birket Smith, Leonora Christina Grevinde Ulfeldts Historie I-II. 
Statholderskabets Extraktprotokol 1642-52, 1-2.
H. Saml. t. d. norske Folks Sprog og Hist. II-V. 
Munthe, Hannibalsfejden.
Aftenposten (Christiania) 1891, Nr. 504. 
Becker, Saml. til Frederik III's Hist. 
Fridericia, Adelsvældens sidste Dage. 
Hist. Tidsskr. 6. R. I, 670 ff. 
Det skand. Lit. Selsk. Skrifter 1806, II, 170ff.; 1808, S. 157 ff.

<i>J. A. Fridericia.</i>

</chapter><chapter name="Sehested, Hannibal, f. 1842, Minister">

<b>Sehested, Hannibal,</b> f. 1842, Minister. S. er Søn af den 
ndfr. omtalte Kammerherre Niels Fred. Bernhard S. og er født
paa Broholm 16. Nov. 1842. Han gik ligesom talrige yngre Brødre
i Herlufsholm Skole og blev Student der fra 1860. I Vinteren 
1868-69 tog han juridisk Embedsexamen og overtog derefter den
under Broholm hørende Tangaagaard i Fæste. Efter Faderens Død
(1882) deltog han vel i Godsets Bestyrelse og forestod navnlig
Skovenes Drift, men først efter Moderens Død (1894) overtog han
Stamhuset. Han var da for længst en kjendt Mand i det offentlige
Liv. En Række stedlige Tillidshverv vare ham overdragne, og
siden 1882 var han Medlem af det kongl. Landhusholdningsselskabs
Bestyrelse, fra 1887 Medlem af Privatbankens Bankraad og fra 1889
Tilsynsmand ved Veterinær- og Landbohøjskolen, ligesom han i
1894 blev Medlem af Landbokommissionen. I 1886 traadte S. ind
i det politiske Liv, i det han af Højre i 6. Landstingskreds
valgtes ind i Landstinget. Han blev her snart et af de mere
benyttede Udvalgsmedlemmer og fik Sæde ikke blot i saadanne Udvalg,
hvis Opgave stod i Forbindelse med hans nærmestliggende
Interessesfære, men tillige i mange, der havde fjærnereliggende
Opgaver. Ordfører var han for Ølskatloven (Lov af i. April 1891)
og Loven om Jords Udstykning og Sammenlægning (11. Maj 1897).
I Salen tog han i øvrigt sjælden Ordet, men hans sunde
Dømmekraft, hans Uhildethed under de Interessebrydninger, som
efterhaanden banede sig frem ogsaa inden for det konservative Parti,
og hans støtte Karakter skaffede ham almindelig Tillid. Et 
Udtryk herfor var det, at han (fra 1892) blev en af Tingets
Viceformænd -- i de senere Aar stadig i. Viceformand --, og at han
fra Samlingen 1891-92 fik Sæde i Rigsretten.

Da Ministeriet Hørring i Foraaret 1900 traadte tilbage, og et
Ministerium af Landstingets Flertal skulde afløse det, laa Tanken
om S. som Chef for et saadant Ministerium derfor utvivlsomt ogsaa
nærmere for politiske Kredse, end udenforstaaende formodede. S.
efterkom Kaldelsen (27. April 1900) og overtog i sit Ministerium
Portefeuillen som Udenrigsminister. S. handlede ved at danne et
Ministerium aldeles sikkert ikke som den, der gjærne vilde frem i
forreste Række, men kun efter stærke og gjentagne Tilskyndelser,
og først efter at han havde skaffet sig Sikkerhed for -- eller
rettere erhvervet sig Grund til at tro, at han havde Sikkerhed for
--, at Landstingets konservative Parti i det hele vilde yde ham
sin Støtte, særlig i Dagens Hovedspørgsmaal, Skattereformen, naar
han søgte denne fremmet i det Spor, som han og hans Ministerium 
sloge ind paa (jvfr. herom nærmere ovfr. S. 80). Begivenhederne 
viste, at dette var en Skuffelse. En Del af Landstingets
Højre sluttede sig afgjort til den af Folketinget nedsatte
parlamentariske Kommissions Forslag og traadte ud af Højrepartiet,
Rigsdagssamlingen 1900-1 udløb, uden at nogen Løsning endogsaa
blot lod sig skimte, Splittelsen forplantede sig fra Rigsdagens Højre
til Befolkningens Højre, og Folketingsvalgene 3. April 1901 bragte
Højre i Folketinget ned til et ringere Tal end nogen Sinde før.
Ministeriets Afgang var under disse Forhold forudseelig, og 24. Juli
1901 afløstes Kabinettet S. af et Venstreministerium under Forsæde
af Deuntzer (IV, 250).

S., der i 1874 var bleven Kammerjunker, i 1883 Hofjægermester
og i 1897 Kammerherre, modtog Nytaarsdag 1901 Kommandørkorset
af 1. Grad af Danebrog, og ved hans Afgang som Konseilspræsident 
tildelte Kongen ham Storkorset af Danebrog. Han ægtede i
1877 Alexandra Elisabeth Augusta Emilie de Seréne d'Acqueria (f.
1848), Datter af Kammerjunker, Arkivsekretær i Udenrigsministeriet
Prosper Léon de S. d'A. og Marie Sophie f. Utke. 

<i>M. P. Friis.</i>

</chapter><chapter name="Sehested, Henneke, --o.1542, til Krummendiek, Olpenitz, Drage og Sarlhusen">

<b>Sehested, Henneke,</b> --o.1542, til Krummendiek, Olpenitz, 
Drage og Sarlhusen, var Søn af Wolf S. til Krummendiek og Mette
v. d. Wisch. Han nævnes fra Aaret 1507, var 1518 Amtmand paa
Rensborg, deltog 1523 paa Kong Frederik I's Side i Forhandlingerne 
om Kjøbenhavns Overgivelse, var 1527-31 Amtmand i Kiel 
og 1532 kongelig Raad. Han førte en Tid Tilsyn med den paa
Sønderborg fangne Konge. 1533 beseglede han i Rensborg
Bebindelsesakten mellem Hertugdømmerne og Kongeriget, var 1535
Amtmand paa Segeberg og 1538 fungerende Statholder under Hr.
Johan Rantzaus Fraværelse, ligesom han selv ledsagede Kongen til
Hyldingen i Hamborg. Paa Landdagen 1540 i Rensborg holdt
han sig til det katholske Parti, og s. A. deltog han i Forhandlingerne 
med Ditmarskerne. Derimod omtales han 1. April 1542
som dødssyg, og 1543 var han død. H. S. var gift med Ide Gjøe,
Søster til de berømte Brødre Mogens og Henrik G. Han havde
haft en Medbejler til hende i en Landsmand af sig, Hans Pogwisch 
til Knoop, som, da H. S. fik Løfte om hendes Haand, gjorde
et Forsøg paa at bortføre hende, hvilket dog mislykkedes, og skjønt
Hertug Frederik antog sig hans Sag, trak Hans Pogwisch dog det
korteste Straa. Men Ægteskabet blev næppe lykkeligt. Skjønt
velsignet med 4 Døtre endte det dog, usædvanligt for den Tid,
med Skilsmisse. H. S. ægtede siden Margrethe Emekesdatter v.
Damme, der fødte ham 3 Sønner og 2 Døtre og overlevede ham.

<i>Thiset.</i>

</chapter><chapter name="Sehested, Henrik, -1676, Officer">
<b>
Sehested, Henrik,</b> --1676, Officer, Søn af Oswald S. til Bek
og Bekmünde -- Godser i Wilstermarsk, som H. S. siden blev Ejer
af -- og Anna v. Plessen. Allerede under Torstensonfejden 
1643 -45 var han Ritmester ved General Bauers Regiment og
udmærkede sig som Partigænger sammen med Jørgen Rohweder (XIV,
159). I Begyndelsen af Frederik III's Regering nævnes han som
Oberstlieutenant, og 1654 kommanderede han det til de
nedersachsiske Kredstropper hørende holstenske Kontingent. Under
Krigen 1657 var han Oberst for et Rytterregiment, han selv havde
oprettet, og med hvilket han, da Svenskerne 30. Jan. 1658 gik over
Lille Bælt, gjorde tapper Modstand; men han blev overmandet og
fangen. Ved Nationalrytteriets Oprettelse 1670 blev han Chef for
det holstenske (ogsaa kaldet slesvigske) Regiment, som han
kommanderede i Meklenborg 1675 og i Skaane 1676. Ved den
mærkelige Episode ved Baarslev (2.-3. Nov. 1676), da den danske og den
svenske Hær stode i Slagorden over for hinanden, uden at det kom
til Kamp, havde S. det Hverv at underhandle med den svenske
General Ascheberg om Betingelserne for, at man vilde levere et
Slag. Ved Lund (4. Dec. s. A.) hørte S. med sit Regiment til
den danske Slaglinjes venstre Fløj; under dennes haardnakkede, 
men ulykkelige Kamp faldt S. haardt saaret i Fjendens Hænder
og døde kort efter. -- Gift 1652 med Cathrine Blome, Datter af
Otto B. til Kaltenhof og Enke efter Wolf Pogwisch.

Personalhist. Tidsskr. 3. R. II, 292; III, 292. 
N. P. Jensen, Den Skaanske Krig S. 165 f. 
Milit. Tidsskr. XXX, 136 ff. 142 f. 

<i>H. W. Harbou.</i>

</chapter><chapter name="Sehested, Jens Maltesen, 1649-1730, Officer">

<b>Sehested, Jens Maltesen,</b> 1649-1730, Officer, var Søn af 
ndfr. nævnte Malte S. til Rydhave (d. 1661) og dennes 2. Hustru,
fødtes i Stavanger, blev 1676 Ritmester ved Gevekes Regiment,
1677 Major ved 2. jyske Regiment, hvor han 1681 blev Oberstlieutenant, 
og tog derefter Afsked i 1684. Han traadte imidlertid 1689 atter 
ind i Militærtjenesten som Oberst for et af de Kavalleriregimenter, 
der sendtes som Hjælpetropper i engelsk Sold til Irland.
Her kæmpede han saaledes i 1690 ved Boynefloden (Drogheda).
Efter at de danske Hjælpetropper 1692 vare overførte til Flandern,
deltog han her i de følgende Felttog, indtil han 1696 blev Chef
for et nationalt Rytterregiment i Norge (Regimentet gik 1701 over
til et Dragonregiment), blev 1704 Brigader og 1710 Generalmajor,
hvorefter han s. A. fratraadte Regimentskommandoen. Den
kommanderende General i Norge, Valdemar Løvendal, udtaler ved denne
Tid om S., at han er «en gammel skikkelig Mand, som til Nød
kan føre en Eskadron, men ikke mere; han har hverken Hukommelse 
eller Livlighed». Ikke desto mindre førte S. flere Aar senere,
da Carl XII i 1716 gjorde sit første Indfald i Norge, gjentagende
selvstændig Kommando, i det han efter Kong Carls Kamp i
Høland med Oberst Kruse besatte og forhuggede Defileerne over
Gjelleraasen og Bagaasen, saa at den svenske Konge for at naa
ind til Christiania maatte tage en lang Omvej syd over Øjeren,
gjennem Vestby og videre over den islagte Bundefjord. Derefter
fik S. at dække Vejen fra Christiania gjennem Røken til Drammen
og saaledes at sikre den ved Gjellebæk staaende norske Hovedstyrkes 
højre Flanke. Efter at Carl XII igjen havde forladt Norge,
tog han dog s. A. sin Afsked og fik da Generallieutenants
Karakter; han døde først 1730.

S. var 2 Gange gift: 1. (1681) med Else Skeel, der bragte sin
Mand Herregaarden Katholm i Jylland, hvilken Gaard hun arvede
efter sin Fader, Albert S.; hendes Moder var Anne Ramel; 2. (1684)
med Margrethe Sophie Ramel, Datter af Ove R. (XIII, 376).

Anker, Biogr. Data om norske Generalspersoner. 
Personalhist. Tidsskr. 3. R. I. 

<i>C. O. Munthe.</i> 
<chapter name="Sehested, Jens Steen, --1698, Officer og Digter">

<b>Sehested, Jens Steen,</b> --1698, Officer og Digter, var en
uægte Søn af den bekjendte Hannibal S. (s. ovfr.), der skal have
lyst ham i Kuld og Kjøn, men i alt Fald ikke maa have sørget
for hans Fremtid, da han i det utrykte Digt «Kjøbenhavns
mistrøstige, dog villige Fangers ynkelige Klagemaab halv humoristisk
skildrer sig selv som fattig og nødlidende Supplikant, der maa

<tab> «søge Seng med Bassen
<tab> og æde mullent Brød i Smug
 <tab> og drikke Vand med Gasen,»

skjønt han den Gang allerede under «3 Potentater» havde forsøgt
sig i Kamp med Svenskere og Polakker. Rimeligvis var det som
Æventyrer i dansk og udenlandsk Krigstjeneste, at han

<tab> «red saa mangen Vinternat
<tab> foruden foret Muffe.
<tab> I Sne og Fog, i Slag og Slud
<tab> jeg har mig ofte vovet
<tab> og lugtet udaf Fjendens Krud,
<tab> mens andre sødt har sovet.»

Fra 1670 forekommer han som Lieutenant i Rostjenesten, 1676
udnævntes han til Generaladjudant-Lieutenant, 1677 til Generaladjudant. 
1678 sendtes han til Bornholm i Anledning af den der
strandede Flaade. 1679 blev han Oberstlieutenant ved 2. sjællandske 
nationale Rytterregiment, men fik s. A. sin Afsked. Imidlertid
var han, som 1676 var bleven optagen i Adelstanden, 20. Marts
1679 bleven viet til Mette Sophie Parsberg, Datter af Niels P. til
Selleberg ved Odense, hvilken Hovedgaard han blev Ejer af.
Alligevel skal han stadig have lidt under Pengenød, hvad der ogsaa
synes at fremgaa af en anden rimet Ansøgning: «Sylvanders Afsked
fra Kjøbenhavn d. 11. Juni 1695» (Univ. Bibl., Additam., Fol., Nr.
167), som dog nærmest drejer sig om Tabet af en Jagtrettighed.
Ved sin Død først i 1698 mindedes han som en hjærtensgod og
munter Mand, som tog sig af fattige Brødre i Apollo, f. Ex. Poeten
Poul Pedersen, der til Gjengjæld stærkt overdriver sin Mæcens
Digtergaver, naar han sætter ham ved Kingos Side paa Parnassets
Spids.

S. besad ikke nogen synderlig klassisk Dannelse, men gode
Evner og havde set sig en Del om i Verden, saa at han
formaaede at digte paa Dansk, Tysk og Hollandsk, ligesom han skal
have været musikalsk og i Stand til at improvisere paa Vers, en
Færdighed, som Datiden i høj Grad beundrede. Vi kunne ikke 
sætte ham højt som Digter; han er stærkt paavirket af sin Tids
Moderetninger, baade den stift højtidelige Alexandrinerstil og
Hoffmannswaldaus og Lohensteins søgte Billedrigdom, skruede
Ordsammensætninger og Epitheta, platte Brandere og Ordspil, som ikke
mindst træde frem i Prosaindledninger til hans Digte og i de
kunstige Anagrammer, hvori han jævnlig omskriver sit Navn («Sjennest»
&#596;: Jens Sten, o. a.). I denne Smag er hans Æredigt til Niels Juel
1677 eller 78 og hans første bekjendte Digt, en tysk Ansøgning til
Frederik III, «Der untadeliche Staates-Welt-Mann» (1669), der er
mærkelig som et Forsvar for modernere verdslig Dannelse imod
den her hjemme herskende gejstlige og latinske og viser S.s
Belæsthed i tysk Litteratur, samt det dialogiserede allegoriske
Læredigt «Dydernes Prøvesten» (1671). Men ligesom den jævnaldrende
Kingo og flere af Tidens Poeter anslaar han ganske andre Strænge
i Satiren og den mere personlige Digtning. Her kommer den jævne
danske Tone til Ære i en vis plump Gemytlighed med livs- og
tidsskildrende Træk. «Pigernes Dyd- og Laster-Spejl» giver en
ret livlig Skildring af Tidens Kvindesæder og -moder, medens
«Fyns Berømmelse» (1671; paa ny udg. af Nyerup 1784) hører til
de den Gang almindelige topografisk-naturbeskrivende Digte og
priser det Land, hvor Forfatteren senere fik sin Hjemstavn, særlig
for dets spiselige Frembringelser. Her opgiver S. Alexandrineren
for de 4fodede Bordingske Jamber ligesom i det vistnok omtrent
samtidige ovennævnte «Klagemaal», en aabenbar Efterligning af
Bordings «Forhaabnings- og Forhalingsgriller». Denne Skildring af
Livet i Christian V's Kjøbenhavn og Digterens nødtvungne Ophold
der, den Gang han «om naadig Befordring <i>J</i>ævnlig <i>S</i>øgte <i>S</i>lottet»,
hører ubetinget til det bedste og mest personlige, han har skrevet,
og overgaar langt saa vel den beslægtede «Sylvanders Afsked» som
et tredje af de «mange utrykte Digte», han skal have efterladt,
«Tromenende Erindring til alle danske Poeter» (1671), en Lovprisning 
af Modersmaalet og Digtekunsten i kjedelige Alexandrinere 
(Univ. Bibl., Additam., Fol., Nr. 167). Hans Salmer ere
hverken værre eller bedre end det meste af Tidens øvrige
religiøse Poesi.

Nova lit. maris Balth. 1698, S. 63. 
Gl. kgl. Saml. 4°, Nr. 3018 b.
Rahbek og Nyerup, Bidr. t. d. danske Digtekunsts Hist. III, 280 ff. 
Paludan, Renaissancebevægelsen i Danmarks Lit. S. 359 ff. 

<i>J. Paludan.</i>

</chapter><chapter name="Sehested, Jens Thomesen, --1555, til Vellinghøj og Højris paa Mors">

<b>Sehested, Jens Thomesen,</b> --1555, til Vellinghøj og Højris 
paa Mors, hvilken sidste Gaard han tilkjøbte sig, var af en 
gammel, men hidtil lidet fremtrædende vendsysselsk Adelsæt, Søn
af Thomes Thomesen til Vellinghøj, der endnu levede 1552, og
Anne Jonsdatter Viffert. 1504 var han «Dreng» hos sin Morbroder
Mads Jonsen og 1512 Køgemester hos Bispen af Viborg Erik Kaas.
Formodentlig har han beholdt denne Stilling ogsaa hos den
følgende Bisp, Jørgen Friis, der var en af Anstifterne af Oprøret
1523; i alt Fald sluttede J. T. sig strax til Oprørspartiet og fik
for saa vidt en betroet Stilling, som de oprørske Rigsraader i deres
Opfordring til Almuen om at rejse sig henviste den til at samle
sig under en gejstlig og 2 verdslige Førere, af hvilke J. T. var
den ene. For øvrigt vides dog nu intet om, at han har spillet
en fremragende Rolle ved denne Lejlighed; det var i alt Fald
først efter Frederik I's Død, at Lønnen høstedes. Ved den af
Christian III strax foretagne Omordning af Retsplejen 1534 blev J.
T. beskikket til Meddommer paa Viborg Landsting, og 1537 blev
han selv Landsdommer og fik Gudum Kloster i Forlening.
Dermed var Grunden lagt til Slægtens senere Anseelse. J. T., der
personlig havde bivaanet den store Herredag 1536 i Kjøbenhavn,
var endog en af de 6 Adelsmænd, hvem Kongen 1539 under en
forehavende Udenlandsrejse betroede Regeringens Førelse i Jylland.
1550 gav han Afkald paa sin Forlening til Fordel for sin nedennævnte 
Søn Malte, og et Aars. Tid efter frasagde han sig, sagtens
paa Grund af Alderdom, Landsdommerbestillingen. Han døde 15.
Nov. 1555 paa Holmgaard i Møborg Sogn, som han havde giftet
sig til med Anne Maltesdatter Juel (d. 1579 sammesteds). 

<i>Thiset.</i>

</chapter><chapter name="Sehested, Jørgen, --1570--, til Hvolgaard, Gross-Nordsee,
Perdøl og Güldenstein">

<b>Sehested, Jørgen,</b> --1570--, til Hvolgaard, Gross-Nordsee,
Perdøl og Güldenstein, var Søn af Cai S. til Gross-Nordsee og
Cronsburg og Bege Poulsdatter Ahlefeldt; han var Fætter til
ovennævnte Benedict S. Som ung tjente han ved det danske Hof, i
det han 1559 blev Hofjunker og 1563 Køgemester. Under sin
Hoftjeneste kom han 1561 i Klammeri med en sachsisk Adelsmand
v. Wulfsdorff, som var her inde i Kurfyrstens Følge; det førte til
en Duel, i hvilken J. S. dræbte sin Modstander. 1564 fik han
Krogen i Forlening og fratraadte saa Køgemesterembedet; Krogen
ombyttede han 1567 med Hindsgavl, hvilket Len han havde til
1574. Skjønt Kongen 1569 havde tilskjødet ham Hvolgaard, som
han alt 1563 havde faaet i Forlening, og han altsaa var bleven
dansk Jorddrot, trak han sig dog efter 1574 tilbage til sine
holstenske Ejendomme, blev 1571 Amtmand paa Steinhorst -- om her 
da ikke foreligger Forvexling med hans Frænder og Navnefættere
J. S. til Kluvensiek og J. S. til Krummendiek -- og 1597 paa
Gottorp. Desuden var han holstensk Raad, men frasagde sig alt 1590
denne Bestilling. Han synes endnu at have levet 1610 og maa
altsaa have opnaaet en høj Alder. Hans Hustru, Anne Ditlevsdatter 
Buchwald, døde 1626. 

<i>Thiset.</i>

</chapter><chapter name="Sehested, Karen, 1606-72">

<b>Sehested, Karen,</b> 1606-72, født paa Arensborg paa Øsel, en
Søster til ovfr. nævnte Hannibal Sehested, blev gift med Tyge
Kruse til Stenalt og Aastrup, en Søn af Rigsraaden Enevold K.
(IX, 559); men ikke fyldt 25 Aar døde hendes Mand 2. Febr. 1629,
og et Par Maaneder efter nedkom hun paa Aastrup (ved Roskilde)
med en Søn. Den unge Enke antoges 1631 af Christian IV som
Hofmesterinde for hans yngre Børn, en under de daværende Forhold 
ved Hove vanskelig Post, som hun næppe heller var voxen.
I hvert Fald bebrejdede Kongen hende snart Mangel paa Tilsyn
med Børnene, medens paa den anden Side et af disse, Leonora
Christina, endnu som ældre bevarede bitre Minder om hendes
strænge Tugt; derimod synes Forholdet mellem hende og den
ældre Kongesøn Frederik (III) at have været godt. Efter noget
over 3 Aars Forløb bevirkede Klagerne over hendes Strænghed,
at hun fik sin Afsked (1634). Hendes Hverv som Opdragerinde
for fremmede Børn var dog ikke dermed til Ende, thi den
berømte Søhelt Niels Juel opdroges i hendes Hus, fra han var 6 Aar
gammel (1635). 1641 ægtede hun Jørgen Seefeldt til Visborg (ovfr.
S. 470); hun blev anden Gang Enke 1666 og døde 1672. Da
hendes Søn af 1. Ægteskab døde 1649, arvede hun Stenalt og
Aastrup; 1630 havde hun kjøbt Gaarden Øland ved Thisted.

Danske Saml. 2. R. I, 147 ff. 

<i>C. F. Bricka.</i>

</chapter><chapter name="Sehested, Knud, f. 1850, Godsejer, Landbrugsminister">

<b>Sehested, Knud,</b> f. 1850, Godsejer, Landbrugsminister. Han
er Søn af ndfr. nævnte Kammerherre Niels Fred. Bernhard S. og
fødtes 4. Dec. 1850 paa Broholm. Han blev Student 1869 fra
Herlufsholm, juridisk Kandidat 1874, Volontær i Indenrigsministeriet 
1876, Assistent 1878, Fuldmægtig 1886, Kontorchef 1893 og
Chef for Landbrugsdepartementet 1894. Da han som Embedsmand
havde arbejdet i udmærket Forstaaelse med Landbrugets
Organisationer, og da han som Jordegodsejer -- han besidder Addithus og
Tøstrupgaard -- har nøje Kjendskab til det praktiske Landbrug,
vakte det almindelig Tilfredshed blandt Landmændene, at S. ved 
Landbrugsministeriets Oprettelse udnævntes til Danmarks første
Landbrugsminister. Kun i et Aar, fra 22. Maj 1896 til 23. Maj 1897,
beklædte han denne vigtige Stilling, men han vandt i denne Tid
i høj Grad Landbrugets Tillid ved den energiske Virksomhed, han
udfoldede. Han forelagde saaledes en Række vigtige Lovforslag,
af hvilke kan fremhæves: Tilsyn med Udførsel af fersk Kjød (Lov
af 22. Marts 1897), Fabrikation og Forhandling af Margarine (Lov
af s. D.), Vands Afledning og Benyttelse (Lov af 23. April 1897),
Jords Udstykning og Sammenlægning (Lov af 11. Maj 1897), Handel 
med Gødnings- og Foderstoffer samt Markfrø, Tilvejebringelse
af Jordlodder for Landarbejdere, Begunstigelser af landøkonomiske
Forskudsforeninger, Foranstaltninger til Bekæmpelse af Tuberkulose
hos Hornkvæget osv. Ved sin Fratrædelse modtog S. mange
Beviser paa Landbrugets varme Paaskjønnelse, saaledes fra de
samvirkende danske Landboforeningers Forretningsudvalg en Adresse,
i hvilken der udtales Haabet om, at hans «Dygtighed, Energi og
nøje Kjendskab til Landbrugets Kaar og dets Krav ogsaa i Fremtiden 
maa finde rig Anvendelse til Gavn for Landbrugets Udvikling». 
Efter sin Demission, 1. Jan. 1898, udnævntes S. til Kammerherre, 
har han taget fremragende Del i Landbrugets Foreningsliv,
han er saaledes Formand for Statens Planteavlsudvalg og (siden
Febr. 1898) Præsident i Landhusholdningsselskabet. -- Han ægtede
26. Jan. 1883 Ellen Sophie Magdalene Bech, Datter af
Hofjægermester B. til Valbygaard.                                                     

<i>H. Hertel.</i>

</chapter><chapter name="Sehested, Knud Gyldenstjerne, 1690-1758, Officer">

<b>Sehested, Knud Gyldenstjerne,</b> 1690-1758, Officer, Søn af 
ovennævnte Generallieutenant Jens Maltesen S. og dennes 2.
Hustru, blev 1709 Fændrik ved Faderens Dragonregiment, s. A.
Lieutenant og fik 1711 Kapitajns Karakter. 1713 blev han Chef for et
gevorbent Kompagni af Oberst Oetkens Dragonregiment,
udmærkede sig under Overfaldet ved Norderhov Præstegaard 28.-29.
Marts 1716, overførtes 1719 med sit Kompagni til Oberst Poulsens
gevorbne Dragonregiment (der et Par Aar senere gjordes uberedent
og siden gik over til nordenfjældske Infanteriregiment), blev 1720
Sekondmajor, overførtes 1730 som Premiermajor til 1. smaalenske
nationale Infanteriregiment, blev her 1731 Oberstlieutenant og 1735
karakt. Oberst. 1740 blev han Chef for 2. bergenhusiske nationale
Infanteriregiment, byttede 1742 dette med 2. oplandske nationale
Infanteriregiment og 1751 dette atter med 1. smaalenske nationale
Infanteriregiment, var s. A. udnævnt til Generalmajor og blev 1758 
Generallieutenant, men døde allerede 9. Nov. s. A. -- S. var
gift med Frederikke Augusta f. Heusner (d. paa Tose 11. Okt. 1765),
Datter af Major Johan Frederik H. Med sin Hustru fik S. den
adelige Sædegaard Tose i Borge Præstegjæld, hvorhos han tilkjøbte
sig den nærliggende Sædegaard Næs. 

<i>C. O. Munthe.</i>

</chapter><chapter name="Sehested, Malte, 1596-1661, til Rydhave og Boller">

<b>Sehested, Malte,</b> 1596-1661, til Rydhave og Boller, blev
født 13. Nov. 1596 paa Faderens, Claus Maltesens, Forlening
Arensborg paa Øsel. 15 Aar gammel kom han i Tjeneste hos en polsk
Feltmarskal, Fyrst Johan Carl «Corcheves», først som Liv- og
Kammerpage, siden som Kammerjunker og Ritmester ved sin Herres
Livkompagni, og deltog i en Række Felttog mod svenske, Russere,
Ungarere og Tyrker. 1621 kom han hjem, men kun for snart efter
sammen med sin Broder Mogens at rejse til Frankrig og der fra
1624 til Spanien. Da hans Fødeland imidlertid blev indviklet i
Trediveaarskrigen, ilede han til den danske Hær og deltog i
Slaget ved Lutter am Barenberg (1626). 22. April 1627 ægtede han
i Aalborg Sophie Pedersdatter Brahe (f. 1. Juni 1580 d. 1. April
1638), Enke efter Rigsadmiralen Peder Munk (XI, 539), men de
nygifte maatte snart efter paa Grund af de kejserliges Indfald rømme
Hus og Hjem og flygte til Halland. 1643 blev M. S. beskikket
til Lieutenant ved Ritmester Mogens Arenfeldts Kompagni af den
jyske Rostjeneste, og under den paafølgende Krig førte han den
ene Halvdel af de sjællandske Ryttere. Uvist af hvilken Aarsag
opnaaede M. S. først i en ældre Alder at faa et Len betroet.
Han var fra 1648-53 Lensmand i Stavanger Len og fra 1653 til
sin Død Lensmand paa Aastrup. Foruden de ovennævnte Hovedgaarde 
ejede M. S. en Fjerdepart i Højris, men den solgte han
alt 1636 til sin Svoger Erik Juel. M. S., der endnu 1661 var med
i Kjøbenhavn at underskrive Souverænitetsakten, døde 20. Juli s. A.
rjaa Rydhave. Medens hans 1. Ægteskab var barnløst, havde han
10 Børn med sin 2. Hustru, Margrethe Frederiksdatter Reedtz (d. 
1697), hvem han havde ægtet 25. Sept. 1640 i Viborg.

K. P. Kolding, Ligpræd. ov. M. S. (1662). 

<i>Thiset.</i>

</chapter><chapter name="Sehested, Malte Jensen, 1529-92, til Holmgaard og Højris paa Mors">

<b>Sehested, Malte Jensen,</b> 1529-92, til Holmgaard og Højris
paa Mors, som han arvede efter sine Forældre, og Nøragergaard i
Skodborg Herred, som han erhvervede ved Kjøb, var Søn af
ovennævnte Jens Thomesen S. Saa lidt som denne sin Fader brugte
han nogen Sinde selv Navnet S., men kaldte sig kun M. J. Han 

var 1548 Hofsinde og red med 5 Heste i det bekjendte Brudetog
til Meissen. Da han 28. Sept. 1550 i Malmø havde ægtet Sophie
Bille (f. 21. Nov. 1529, d. paa Holmgaard 12. April 1587), Datter
af den højt ansete Rigsraad Hr. Claus Bille (II, 220), afstod
Faderen til ham sit Len Gudum Kloster, som han havde til 1570. Ved
Krigens Udbrud 1563 blev han udskrevet til at gjøre Tjeneste til
Skibs. Siden blev han Landsdommer i Nørrejylland, formodentlig
samtidig med at han 1575 fik Ørslev Kloster i Forlening. Dette
Len mistede han 1584, men fik i Stedet Aaret efter paa ny Gudum
Kloster, som han beholdt sin Livstid, skjønt han alt 1588 efter
eget Ønske var fratraadt sin Landsdommerbestilling. Hans
Begravelse stod 20. April 1592 i Møborg Kirke. 

<i>Thiset.</i>

</chapter><chapter name="Sehested, Mogens, 1598-1657, til Holmgaard, Mullerup og Nørager">

<b>Sehested, Mogens,</b> 1598-1657, til Holmgaard (som han 1630
kjøbte af sin Broder Jens), Mullerup og Nørager, var Broder til
Ovenstaaende Malte S. og blev født paa Højris 13. Sept. 1598. Da
Forældrene kort efter maatte rejse til Øsel, kom han, kun 3 Uger
gammel, i Huset hos sin Mormoder, Fru Karen Gyldenstjerne, hos
hvem han forblev i 12 Aar. Derefter optugtedes han en Tid paa
Rosenholm hos den lærde Holger Rosenkrantz og studerede saa
ved fremmede Universiteter, Wittenberg, Giessen, Strasburg og
Paris. Fra sidstnævnte Sted ledsagede han 1623 sin Frænde
Christian Thomesen Sehested paa en Sendefærd til Spanien og berejste
saa Italien, hvor han 1625 blev immatrikuleret ved Universitetet i
Padua. Efter at være hjemkommen gjorde han 1627-29 Tjeneste
ved Hove, dels som Hofjunker -- som saadan ledsagede han
Kongen til Wismar og mistede ved denne Lejlighed sin højre Arm,
som en fjendtlig Kugle afrev --, dels som Kammerjunker hos
Prins Ulrik. Denne sidste ledsagede han til Frankrig, men blev
her ladt syg tilbage, og efter at være bleven helbredet fulgte han
med de danske Gesandter Christian Thomesen Sehested og Jørgen
Urne over England hjem. Her blev han strax forlenet med
Kjøbenhavns Slot, som han havde fra 1629-32, saa med Skive 
1632-46, Bøvling 1646-51, Riberhus 1651-55 og til sidst atter med
Bøvling 1655 til sin Død. Som Lensmand paa Kjøbenhavn førte
han 1630 Tiltalen mod den for Trolddom berygtede Lamme Heine.
Under Troppesamlingen i Holsten 1638 fungerede han som
Krigskommissær, og 1640 blev han «Lieutenant» ved Mogens Arenfeldts
Kompagni af jyske Rostjeneste. Under Krigen fik han 1644
Befaling at være en af de 4 Landkommissærer, der skulde samle den 

jyske Almue til Landets Forsvar; men han maatte alt en Maaneds
Tid efter paa Grund af Svagelighed frasige sig denne Bestilling.
Herfra at drage mindre fordelagtige Slutninger om hans
Fædrelandssind og øvrige gode Forhold er der dog saa meget mindre
Anledning til, som han 1648 udmærkedes ved Ridderslaget ved
Tronskiftet, ligesom han 1653 bragtes i Forslag til Optagelse i
Rigens Raad, uden at han dog naaede Sæde her. M. S., der 30.
Maj 1630 i Kjøbenhavn havde ægtet Lisbet Knudsdatter Gyldenstjerne 
til Tim (f. 3. Jan. 1608 d. 30. Marts 1650), døde selv 15.
Febr. 1657 paa Holmgaard.

P. J. Kragelund, Ligpræd. ov.  M. S. (1661). 

<i>Thiset.</i>

</chapter><chapter name="Sehested, Niels Frederik Bernhard, 1813-82, Godsejer, Arkæolog">

<b>Sehested, Niels Frederik Bernhard,</b> 1813-82, Godsejer,
Arkæolog, var eneste Søn af Lieutenant Anders S. og Edel Marie
f. Kjær og blev født paa Broholm 20. Febr. 1813. Kun 6 Aar
gammel mistede F. S. sin Fader, men hans ualmindelig dygtige
Moder evnede baade at bestyre Godset og opdrage sin Dreng,
der undervistes i Hjemmet. Ikke 20 Aar gammel gik han i
Arbejde med at opdyrke et afdrevet stenet Skovareal og omdanne
det til en god Gaard, Brændeskov, hvor han 1839 satte Bo. Da
hans Moder døde s. A., aabnede der sig en større Virksomhed
for ham paa Broholm.

S. var baade en dygtig Landmand og god Administrator, og
den sunde og humane Maade, hvorpaa han betragtede Forholdet
mellem Godsejer og Fæster, viser sig klart i hans Afhandlinger
«Om Livsfæstets Overgang til Selvejendom» (1849), «Om Fæstetvang» 
(1850) og «Om Tvangsloven» (1852) -- 3 Smaaskrifter, der
havde ikke ringe Indflydelse paa Affattelsen af Fæsteloven 1861.
Det almindelige bedste stod for ham som Endemaal for al
Virksomhed, og dette i Forbindelse med stor Arbejdslyst og praktisk
Sans skaffede ham almindelig Agtelse og Anseelse i Følge med
en Mængde forskjellige Tillidshverv. 1847 °lev nan valgt til
Suppleant til Stænderforsamlingen, og senere havde han i nogle Aar
Sæde i Rigsraadets Landsting. Politikken havde dog ikke stor
Tillokkelse for ham; med des mere Lyst kastede han sig over de
Opgaver, det praktiske Liv stillede til ham. Han var Medlem af
Svendborg Amtsraad og forskjellige Landsbrugsforeninger, Medstifter
af Diskontobanken i Odense, Svendborg Bank, Landmandsbanken
og Livsforsikringsselskabet «Hafnia», oprettede et Hagelforsikringsselskab 
for Fyns Stift og byggede Lundeborg Havneplads til 
del for sin Fødeegn. Med særlig Kjærlighed omfattede S. Skovene, 
og i en Række saglige Artikler i «Dagbladet», senere udkomne som
en Piece: «I Anledning af Spørgsmaalet om Skovtvangens
Afskaffelse», gav han i Vinteren 1866-67 et vægtigt Indlæg i den
Diskussion, som Regeringen havde rejst ved sit løse
Projekt om Skovenes Overflyttelse til Jylland.

I hele denne udstrakte Virksomhed er der et indre
Sammenhæng, men paa et andet Omraade har S. udrettet et Stykke
Arbejde, hvorved hans Navn ogsaa er blevet kjendt uden for
Fædrelandets Grænser. I sine senere Leveaar kastede han sig med
vanlig Energi over Studiet af den forhistoriske Arkæologi og vandt
sig her en lige saa ivrig og sympathetisk Hjælper og Ven i
daværende Musæumsassistent Henry Petersen (XIII, 43). Oprindelig
havde S. kun stillet sig den Opgave at samle og beskrive de
Oldsager og Oldtidslevninger af forskjellig Slags, der forefandtes paa
Broholm og i dets nærmeste Omegn, som et oplysende Exempel
paa, i hvilken forbavsende Mængde de kunne være tilstede paa en
enkelt Egn. Hans Samling af Oldsager, 70-80000 Stykker,
opbevares i et Musæum, som han lod opføre i Broholms Have, medens
Resultaterne af hans Undersøgelser foreligge i det af ham udgivne
smukke Værk «Fortidsminder og Oldsager fra Egnen om Broholm»
(1878). Men under dette Arbejde kom han ind paa mere specielle
Undersøgelser, og navnlig søgte han ved praktiske Forsøg at
godtgjøre de forskjellige Redskabers Brug og Tildannelsesmaade. Et
Bjælkehus i Broholms Have er udelukkende forarbejdet med
Stenredskaber, ligesom de Træarter, der leverede Tømmeret, bleve
fældede med Stenøxer. Han oplevede dog ikke selv at bringe disse
Forsøg frem for Offentligheden; først efter hans Død udkom
«Arkæologiske Undersøgelser 1878-81», udgivet af Familien efter hans
ufærdige Manuskript og efterladte Optegnelser.

S. var en ægte Adelsmand, for hvem «noblesse oblige» var
en Lov, men fremfor alt var han en dansk Mand, der elskede sit
Fædreland over alt. Skjønt gift og Familiefader deltog han som
frivillig i Felttoget 1848, først i Herregaardsskytternes Korps, som
han havde været med at oprette, senere som Ordonansofficer ved
Hovedkvarteret. Allerede 1839 var han bleven Jægermester,
forfremmedes 1860 til Hofjægermester og 1878 til Kammerherre. Han
døde 15. Jan. 1882. Med sin Hustru, Charlotte Christine f. Linde
(f. 5. Juli 1819 d. 19. Jan. 1894), Datter af Kammerherre, Oberst
Georg L., havde han 14 Børn, af hvilke Sønnerne Hannibal og
Knud samt Datteren Thyra ere nævnte ovfr. og ndfr.

Illustr. Tid. 22. Jan. 1882. 

<i>L. Zinck.</i>

</chapter><chapter name="Sehested, Ove Ramel, 1687-1774, Officer">

<b>Sehested, Ove Ramel,</b> 1687-1774, Officer, var ældre
Helbroder af ovennævnte Generallieutenant Knud Gyldenstjerne S. og
født 13. Juli 1687. Han kom allerede 1702 ind i Hæren, blev 1715
Kapitajnlieutenant med Kapitajns Karakter ved Oberst Kruses
Dragonregiment, 1717 Kompagnichef ved Oberst Oetkens Dragonregiment, 
fik 1720 Majors Karakter, blev 1723 virkelig Major, 1730
Oberstlieutenant, alt ved sidstnævnte Regiment, der nu havde faaet
Navnet 2. søndenfjældske nationale Dragonregiment. 1735 fik han
Obersts Karakter og blev 1744 Chef for 1. søndenfjældske nationale
Dragonregiment, 1749 Generalmajor, 1756 Generallieutenant, 1757
hvid Ridder og tog endelig 1761 Afsked fra Krigstjenesten. -- S.
boede vistnok som Major en Tid i eller ved Holmestrand, hvis
Kirke han 1722 skjænkede lidt Landskyld i Gaarden Ødeholt i
Undrumsdal, siden ejede og beboede han den adelige Sædegaard
Holleby i Tunø Præstegjæld, men tilflyttede 1745 Chefskvarteret
Brotnov i Ullensaker Præstegjæld. Han døde i Ejdsvold 30. Maj
1774. -- S. var 2 Gange gift: 1. (1717) med Anna Christine f.
Stockfleth (f. 1690 d. 1730), Datter af Kapitajn Vilhelm S. til
Brahesholm og Margrethe Dorothea Charisius; 2. (1732) med Frederikke
Louise f. v. Eickstedt (f. 1711 d. 1755), Datter af Gehejmeraad
Valentin v. E. (IV, 459) og dennes 2. Hustru.

Anker, Biogr. Data om norske Generalspersoner. 

<i>C. O. Munthe.</i>

</chapter><chapter name="Sehested, Ove Ramel, 1757-1838, Statsminister">

<b>Sehested, Ove Ramel</b>, 1757-1838, Statsminister, var en Søn
af ovfr. nævnte Generalmajor Frantz Vilhelm S. og dennes 1.
Hustru. Han fødtes i Norge 13. Marts 1757, studerede dels i Sorø,
dels i Kiel og blev 1775 juridisk Kandidat. Efter derpaa at have
foretaget en længere Udenlandsrejse indtraadte han 1778 som
Avskultant i Økonomi- og Kommercekollegiet, hvor han 1781 blev
Kommitteret og 1784 Deputeret. Ved sin ubestridelige Dygtighed,
sin store Arbejdsomhed og den levende Interesse, hvormed han
omfattede sin Embedsgjerning, blev han en væsentlig Støtte for H.
E. Schimmelmann, og da dennes Kræfter i stedse stigende Grad
beslaglagdes paa det egentlige finansielle Omraade, fik han i Aaret
1804 -- dog uden at opgive Stillingen som Kommerceminister -- 
Broderparten af sine Forretninger tillige med Titelen som 1. 

Deputeret i Kollegiet overdraget til S., som nu i alle Sager, der ikke
vare af indgribende finansiel eller økonomisk Betydning, havde
umiddelbart Referat til Regenten.

Den mere fremskudte Stilling, S. saaledes kom til at indtage,
benyttede han bl. a. til med Energi at arbejde for den danske
Industris og Handels Udvikling. Han fandt i saa Henseende et
aabent Øre hos Kronprinsen, hvis Bevaagenhed han ved sin jævne,
naturlige og tillidvækkende Optræden i høj Grad vandt og
bevarede til det sidste. Ved Schimmelmanns Afgang i Slutningen af
1813 blev han saaledes Præsident for Økonomi- og Kommercekollegiet; 
Aaret efter overtog han tillige midlertidig Præsidiet for det
vestindisk-guineiske Rente- og Generaltoldkammer- da der 1816 af
de nævnte Kollegier dannedes et Generaltoldkammer- og 
Kommercekollegium, stilledes han i Spidsen for dette, og 1824 blev
han tillige Medlem af Gehejmestatsraadet. Desuden udnævntes
han, der 1803 havde faaet det hvide Baand, 1808 til Ordensceremonimester 
ved Elefant- og Danebrogsordenen, 1826 til Elefantridder 
og til Skatmester ved de nævnte Ordeners Kapitel og 1828 til
Vicekansler ved samme. -- End videre var han i en længere
Aarrække fra 1789 Medlem af Kommissionen for Hovedstadens
Forsyning med Levnedsmidler, fra 1792 af den extraordinære
Finanskommission, fra 1814-31 af den afrikanske Konsulatsdirektion og
fra 1822-31 af Kvægsygekommissionen. -- 1774 var han bleven
saa vel Hof- som Kammerjunker, 1790 Kammerherre og 1811
Gehejmekonferensraad. 1831 fik han sin Ansøgning om at entlediges
fra samtlige sine Embeder bevilget, ledsaget af Kongens Tak for
hans lange og udmærkede Tjeneste. -- Endnu skal det anføres,
at han 1789 var Medstifter af «Selskabet for Naturhistorien», og
at han sammen med N. Tønder Lund (X, 440) ejede en berømt
Insektsamling, der 1810 kjøbtes af Staten. Han døde ugift 21.
Okt. 1838. 

<i>G. Kringelbach.</i>

</chapter><chapter name="Sehested, Steen Maltesen, 1553-1611, til Holmgaard, Rigsmarsk">

<b>Sehested, Steen Maltesen,</b> 1553-1611, til Holmgaard, Rigsmarsk, 
fødtes 11. (ell. 12.) Jan. 1553 paa Gudum Kloster, som hans
Fader, ovennævnte Malte Jensen S., havde i Forlening. Det var
mindre boglige Kunster end adelige Idrætter, Drengen indviedes i,
og o. 15 Aar gammel sendtes han til Udlandet for hos forskjellige
høje tyske Herrer at uddannes videre i samme Retning. Han gik
derpaa (o. 1572) i nederlandsk Krigstjeneste og forblev her i 14
Aar, tagende virksom Del i Krigens Begivenheder og avancerende 

op fra Knægt til Oberstlieutenant, indtil han 1586 faldt i spansk
Fangenskab. Da han imidlertid strax efter blev kaldt hjem af
Frederik II, som havde Brug for ham, vare Spanierne saa
opmærksomme at gjengive ham hans Frihed. Rig paa Krigserfaring og
forsynet med glimrende Anbefalingsskrivelser fra Prins Vilhelm af
Oranien og andre vendte han tilbage til Fædrelandet; men naar
det hedder i en gammel Efterretning, at Generalstaterne som
Anerkjendelse skjænkede ham en aarlig Pension for Livstid, turde dette
være en Fejltagelse, da der 1597 fra den danske Regerings Side
maatte gjøres Anstrængelser for at skaffe ham hans tilgodehavende
Sold fra den Tid, han tjente i Staternes Hær, et Forlangende, som
blev alt andet end beredvillig modtaget. Ved sin Hjemkomst
udnævntes han (1586) til Hofmarskal og tillige Rigets Oberst med
Forpligtelse til at hverve et Regiment, naar det ønskedes. 8. Okt. 1592
havde han paa Vidskøfte Bryllup med Anne Brahe (f. 19. Febr.
1576 d. 28. Juli 1635), Datter af Henrik B. (II, 588), en Forbindelse
med en af de store Slægter, som næppe blev uden Betydning for
hans fremtidige Karriere. Allerede efter 4 Aars Forløb opgav han
Hofstillingen og blev Lensmand, først paa Kronborg (1590-95),
dernæst efterhaanden paa Baahus (1595), over Heinekirke (1606),
paa Varberg (1608) og Vestervig (1610); desuden var han fra 1606
til sin Død forlenet med Froste Herred.

Som den erfarne Krigsmand blev S. M. 1589 Medlem af en
Kommission, der skulde undersøge Akershuses Fæstningsværker, og
som Befalingsmand paa Baahus fik han den Opgave at forøge
denne Fæstnings Forsvarsevne, en Opgave, han skal have løst med
Dygtighed, ligesom man overhovedet har tillagt ham en vis Indflydelse
paa Befæstningsvæsenets Udvikling her til Lands efter nederlandske
Mønstre. Da Christian IV 1606 besøgte sin Svoger i England, skal
S. M. under hans Fraværelse selv tredje have forestaaet Norges
Styrelse, og 1607 optoges han i Rigsraadet, hvorpaa han faa Dage
efter fulgte Kongen til Herredagen i Stavanger. Endelig betroedes
1610 det ansete Embede som Rigsmarsk ham, og da Aaret efter
de nordiske Riger begyndte Krig med hinanden, kom han saaledes 
i Følge sin Stilling til at gribe ind i Begivenhedernes Gang,
om end ikke saa meget, som man skulde have ventet. Vesthæren,
som i Løbet af Foraaret langsomt samledes i Halland, stilledes
under hans Ledelse, og i Juni rykkede han med o. 7000 Mand op
imod Elfsborg; men næppe var han naaet frem, før en Stræng
Ordre fra Kongen bød ham at ile denne til Hjælp i Kalmar. 
Uden at have udrettet andet end at levere en Del ret betydningsløse 
Skjærmydsler vendte S. M. da om 1. Juli og naaede i o. 4
Uger til Kalmar, hvor Byen var i de danskes Besiddelse, medens
Slottet holdtes belejret af dem, indtil det overgav sig (3. Avg.).
Ølands Indtagelse i de følgende Dage kaldte ham over til denne
Ø, men næppe var han kommen tilbage til Lejren, før han følte
sig syg. Han flyttedes op paa Kalmar Slot, og her døde han
Natten mellem 22. og 23. Avg. I længere Tid havde han været
svagelig; allerede 1604 søgte han at styrke sin Helbred ved en
Baderejse til Carlsbad.

Foruden Fædrenegaarden Holmgaard i Skodborg Herred ejede
han i Skaane Løberød, som han fik ved sit Giftermaal, og Hviderup, 
som han kjøbte 1604. Paa begge de sidstnævnte Gaarde
opførte hans barnløse Enke nye Hovedbygninger.

Bricka og Gjellerup, Den danske Adel I, 1 ff. 

<i>C. F. Bricka.</i>

</chapter><chapter name="Sehested, Thyra, f. 1840, historisk Forfatterinde">

<b>Sehested, Thyra,</b> f. 1840, historisk Forfatterinde. T. S.,
Datter af ovfr. anførte Kammerherre Niels Fred. Bernhard S., er
født paa Broholm 28. Marts 1840 og er siden 1886 Stiftsdame i
Vallø. Fra sin tidlige Ungdom optagen af litterære Interesser
syslede hun en Tid med Forkjærlighed med Middelalderens
Folkeviser og gik senere sin Fader til Haande ved hans arkæologiske
Arbejder, ligesom hun havde en væsentlig Del i Udgivelsen af de
efter hans Død udkomne «Arkæologiske Undersøgelser» (1884). I
de følgende Aar begyndte hun at studere sin Slægts Historie, i
hvilken Anledning hun tog Bolig i Kjøbenhavn for at kunne
benytte Arkiverne, i det hun dog jævnlig har foretaget Studierejser,
ogsaa til Nabolandene. Som Frugter af hendes Studier foreligge
hidtil 2 omhyggelige, paa et grundigt Kjendskab til Kilderne
byggede Monografier: «Hannibal Sehested» (I-II, 1886) og «Kansler
Christen Thomesen Sehested» (1894). 

<i>G. L. Wad.</i>

</chapter><chapter name="Seidelin, Carl Julius Ludvig, f. 1833, Mathematiker">

<b>Seidelin, Carl Julius Ludvig,</b> f. 1833, Mathematiker, er Søn
af ndfr. nævnte Viceadmiral Jens S. Han fødtes i Kjøbenhavn 8.
Avg. 1833. Efter at have gaaet i Mariboes Realskole kom han
1853 ind paa Polyteknisk Læreanstalt og tog i 1859 dennes Examen
for Mekanikere. Efter at have manuduceret i Mathematik blev
han i 1862 Docent, 1894 Professor i deskriptiv Geometri ved
Læreanstalten. Siden 1865 har han tillige været Examinator og Censor
ved Skolelærerexamen; 1869-90 var nan Lærer i Mathematik ved 

det Monradske udvidede Skolelærerkursus, 1876-95 ved Landbohøjskolen. 
Hans Forelæsninger ved Polyteknisk Læreanstalt ere,
efter tidligere at have været avtograferede, i 1872-96 udkomne 3
Gange, en elementær Lærebog i Projektionstegning 1879 og, 1884.
-- 24. Maj 1865 ægtede han Bolette Juliane Skovgaard (d. 1900),
Datter af Proprietær J. M. S. 

<i>H. G. Zeuthen.</i>

</chapter><chapter name="Seidelin, Claus, 1702-82, Apotheker">

<b>Seidelin, Claus,</b> 1702-82, Apotheker, Søn af Apotheker i
Nykjøbing paa Falster Frederik S. (Søn af ndfr. anførte M. Hans
Hansen S., f 1668) og Karen Clausdatter, var født 26. Jan. 1702,
lærte 1715-17 paa sin Faders Apothek og 1717-21 hos
Hofapotheker Becker i Kjøbenhavn, hos hvem han derefter i et Aar
tjente som Svend, til han 1722 tiltraadte en Udenlandsrejse, paa
hvilken han konditionerede hos Apothekere i Nordhausen, Berlin,
Strasburg og Bern, besøgte derefter, dels for at studere, dels for
at se sig om, Frankrig, England og Nederlandene, kom 1728 hjem
og overtog 1729 ved sin Faders Død dennes Apothek, som han
bestyrede i 35 Aar, indtil han overdrog det til sin Søn; død 16.
Maj 1782. Borgmesterværdigheden afslog han 2 Gange. Gift 18.
Juli 1730 med Elisabeth Cathrine Wichmand (f. 1713), Datter af
Bertel W., Kjøbmand i Nykjøbing og Ejer af Engestofte. S.
efterlod sig en senere trykt Levnedsbeskrivelse, der indeholder mange
interessante Træk; den er livfuldt skreven og især for hans
Rejseskildringers Vedkommende tiltrækkende. Han viser sig heri som
en vel begavet og dannet Mand, tillige som en betænksom og
klog Mand, der var fri for sin Samtids Ambition.

Hist. Tidsskr. 3. R. II, 261 ff. 

<i>G. L. Wad.</i>

</chapter><chapter name="Seidelin, Ferdinand Emil, f. 1822, Præst">

<b>Seidelin, Ferdinand Emil,</b> f. 1822, Præst. Han er født i
Kjøbenhavn 15. Avg. 1822 og Søn af nedennævnte Viceadmiral
Jens S. Han er dimitteret fra Metropolitanskolen 1838, Cand. theol.
1844. Efter nogle Aars Virksomhed som Lærer blev han 1855,
Pastor vicarius i Aal, 1856 i Holmsland og 1857 Sognepræst samme
Sted. I 1869 modtog han en Tilkjendegivelse af Kongens
«særdeles allerhøjeste Paaskjønnelse af den opofrende Nidkjærhed og
Dygtighed, hvormed han har virket og i saa væsentlig Grad
bidraget til, at Beboerne paa Holmslands Klit ville erholde deres
egen Præst og de fornødne Kapeller paa Klitten». I 1870
forflyttedes han til Aarhus som Sognepræst for Frue Kirke og
Hospitalet. Han har her udfoldet en rig Virksomhed paa de kristelige 

Kjærlighedsgjerningers Omraade: ved Iværksættelse af
Børnegudstjenester, som Medlem af Bestyrelsen for Sømandshjemmet i
Aarhus, som Formand for Børnehjemmet i Ormslev og som Stifter af
Magdaleneasylet «Sichar» (nu «Kvindehjemmet Sichar i Viby»).
Som Medlem af «Stephansforeningen» fra dennes Begyndelse har
han været Formand for dennes Afdeling i Aarhus og skaffet den
dertil sig støttende Menighedspleje Husrum i Asylet «Børnely». --
S. har syslet noget med genealogiske Arbejder. I 1861 ægtede
han sin Broderdatter Anna Mariane Vilhelmine Seidelin (f. 1845),
Datter af Sognepræst Emanuel Honoratus S.

Erslew, Forf. Lex. 
Elvius, Danmarks Præstehist. 1869-84 S. 30 f. 
Thrap, Fam. Bonnevie, 3. Udg., S. 55.                                                            

<i>R. Volf.</i>

</chapter><chapter name="Seidelin, Hans, 1665-1740, Konferensraad">

<b>Seidelin, Hans,</b> 1665-1740, Konferensraad, Søn af ndfr.
anførte M. Hans Hansen S. (f 1668), er født i Helsingør 14. Maj
1665. 1677 kom han i Tjeneste hos Kancelliforvalteren i danske
Kancelli, hvor han var som Kopist i 12 Aar, i hvilken Tid han
fulgte Kancelliet under Krigen i Skaane, ligesom han 1685 var
med Kongen paa Rejsen til Norge. 1689 udnævntes han til
Kommissariatsskriver og var som saadan behjælpelig ved de danske
Hjælpetroppers Transport til England s. A., blev 1699 Krigsbogholder 
ved Rytteriet i Danmark, 1708 Generalkommissariatsskriver
og næste Aar tillige Krigskommissær. 1710 udnævntes S. til
Kancelliraad og Overkrigskommissær ved Hæren, som han s. A. fulgte
i Felten, blev 1713 Justitsraad og Land- og Krigskommissær paa
Sjælland, Laaland og Falster, 1724 Etatsraad og Amtmand over
Kjøbenhavns Amt samt 1730 ved Christian VI's Regeringstiltrædelse
Direktør over Generalpostamtet. S. A. kjøbte han Hovedgaarden
Hagestedgaard med Gods, blev 1731 optaget i Adelstanden samt
udnævnt til Kommitteret i Missionskollegiet, Direktør for
Waisenhuset og Assessor i Hofretten og 1732 til Konferensraad. S. døde
i Kjøbenhavn 19. Jan. 1740. Han havde ægtet i. (19. Maj 1692)
Drude Margrethe Clausdatter (d. 6. April 1711), Datter af hans
Stiffader, Raadmand Claus Iversen; 2. (19. Juni 1713) Helene Margrethe
f. Munk, Datter af Kjøbmand Erik M. og Enke efter Hofapotheker
Johan Gottfried Becker (II, 24).

Øst, Materialier t. et dansk biogr.-lit. Lex. Sp. 1157. 
F. E. Seidelin, Stamtavle ov. Fam. Seidelin.

<i>C. E. A. Schøller.</i>

</chapter><chapter name="Sejdelin, Hans Christian Paulus, 1813-72, Historiker">

<b>Sejdelin, Hans Christian Paulus,</b> 1813-72, Historiker,
fødtes 4. Okt. 1813 i Skanderborg, hvor Faderen, David S. (d. 1858), 
var Apotheker; Moderen hed Cecilie Ulrikke f. Sidelmann. Efter
9 Aars Skolegang i Ribe blev P. S. 1833 Student; først 1848 tog
han filologisk Embedsexamen. 1849 vandt han Universitetets
Guldmedaille ved en Afhandling om Forholdet mellem Russerne og
Grækerne i det 9. og 10. Aarhundrede (trykt i «Annaler f. nord.
Oldkynd.» 1853), og 1853 antoges han til Redaktør af det af
Videnskabernes Selskab udgivne Værk «Regesta diplomatica historiæ
Danicæ», hvis 2. Bind, omfattende Perioden 1537-1660, han
besørgede (1856-70). Trods hans umiskjendelige Omhyggelighed lider
det, navnlig i de første Hæfter, af ikke faa Mangler, men for en
stor Del vare de ikke hans Skyld, og det var overhovedet en
meget vanskelig Opgave, der her var stillet ham. Imidlertid
ordnede han 1857-61 Byen Flensborgs Arkiv og førtes derved til
Udgivelsen af «Diplomatarium Flensborgense» (I-II, 1864-73), hans
Livs Bedrift, et af de vigtigste Kildeskrifter til Sønderjyllands
Historie i Middelalderen, udgivet med mønsterværdig Nøjagtighed,
men som han ikke skulde opleve at se afsluttet (Slutningshæftet
udgav J. A. Fridericia). 1867 overdroges det ham at udarbejde
den Fortegnelse over dansk Litteratur indtil 1830, som paatænktes
udgivet fra det store kongl. Bibliothek, og med vanlig
Samvittighedsfuldhed tog han fat herpaa, men hans Helbred var nedbrudt,
og Døden indhentede ham 1. April 1872, inden 1. Hæfte af
Værket var færdigtrykt.

S., en stille, fordringsløs Mand, der i sine yngre Dage havde
haft en Del Interesse for politiske Spørgsmaal, som han behandlede
i Bladartikler, var i mange Aar knyttet til Professor C. F. Allen,
hvem han gik til Haande ved hans litterære Arbejder. Han
ægtede 1. Maj 1855 Bona Cecilia Julia Maria Lund (f. 25. Dec. 1819
d. 9. Dec. 1891), Datter af Gjæstgiver B. T. L.

Erslew, Forf. Lex. 

<i>C. F. Bricka.</i>

</chapter><chapter name="Seidelin, Hans Hansen, 1632-68, Præst">

<b>Seidelin, Hans Hansen,</b> 1632-68, Præst, blev født 14. Marts
1632 i Helsingør, hvor hans Fader, af samme Navn, var Borgmester
(d. 1683); Familien stammede oprindelig fra Polsk Preussen. Sammen
med sin Broder Jørgen blev han 1653 Student, og efter at de havde
fuldendt deres theologiske Studier ved Kjøbenhavns Universitet,
rejste de til Udlandet, hvor de traf et Par svenske Studenter, som
fik dem til at drage til Upsala Universitet. Det fortælles, at de
her hørte sikker Tale om Carl Gustavs Plan om at gjenoptage
Krigen, der var standset ved Roskildefreden 1658, og at de da 

hemmelig ilede hjem og gave Kongen Underretning om, hvad de
havde erfaret, hvorpaa Kong Frederik «skal have fattet for dem
den første Naade». Dette er dog næppe paalideligt, da man
saa ikke kan forstaa, hvorledes man i Kjøbenhavn kunde være
helt uforberedt paa Fjendens Komme. Sikrere er det formodentlig,
at de under Belejringen lode sig bruge til at gjøre Staden vigtige
Tjenester, saaledes ved at være paa Udkig for at iagttage
Fjendens Bevægelser og Foretagender; da de havde gode Kundskaber
i Mathematik og Ingeniørvidenskab og gave vigtige Efterretninger
om et og andet, som Fjenden havde i Værk mod Staden, skulle
da ogsaa flere af de heldige Udfald, de belejrede gjorde, være
skete efter deres Raad. Det fortælles ogsaa, at de nogle Gange
med den yderste Livsfare ved Hjælp af det svenske Sprog, som de
med Færdighed talte, have udspejdet, hvad der forhandledes midt
i den svenske Lejr, og at de vare med til at opsnappe Maalene
paa Svenskernes Stormstiger og Broer, hvorfor man lod Gravene
opise, saa Stigerne vare for korte, da de skulde bruges ved
Stormen. Intet Under er det da, at Kongen fattede stor Velvilje for
Brødrene S., hvilke han gjærne vilde have beholdt i den militære
Stand; men da de erklærede, at deres Hu stod til Prædikestolen,
gav han dem Løfte om gode Præstekald, selv i Hovedstaden, hvis
Lejlighed gaves, og dersom de maatte ønske det; han glemte heller
ikke sit Løfte. H. S. blev strax efter Freden resid. Kapellan ved
St. Olai Kirke i sin Fødeby Helsingør, hvorfra han 1665 forflyttedes 
til Embedet som Sognepræst ved Holmens Kirke, men allerede
20. Juni 1668 døde han. 1667 havde han taget Magistergraden.
Han var gift med Sophie Davidsdatter (d. 1716), Datter af David
Christensen, Sognepræst i Helsingør, og senere gift med Claus
Iversen, Klædekræmmer og Raadmand i Kjøbenhavn.

Den nævnte Broder, <i>Jørgen Hansen S.</i>, der ogsaa skal være
født 1632 og altsaa vistnok maa have været Tvillingbroder til H.
S., skal under Kjøbenhavns Belejring endog have gjort Tjeneste
som virkelig Ingeniør og til sidst som Generalkvartermester. Han
blev 1662 Sognepræst i Sjelle, Skjørring og Laasby i Aarhus Stift;
da Embedet som Sognepræst ved vor Frue Kirke i Kjøbenhavn
1667 var ledigt, rejste han her over for at minde om det Løfte, der
var givet ham, at han ved Lejlighed skulde blive Hovedstadspræst;
da han imidlertid mærkede, at man paa højere Steder ønskede en
anden, gav han frivillig Afkald paa Løftets Indfrielse, hvorimod
det lovedes ham at blive Slotspræst paa Skanderborg Slot ved 
indtrædende Vakance, hvilken dog lod vente paa sig til 1679.
blev han Provst i Framlev Herred og senere i Hjelmslev Herred.
Tidlig begyndte han at blive skrøbelig, og 1685 fik han sin
19-aarige Søn Nicol (s. ndfr.) beskikket til Kapellan hos sig. Han døde
1688. Gift med Ida Nikkelsdatter Kock, Datter af Toldvisitør N.
K. (IX, 325).

Wiberg, Alm. Præstehist. II, 188; III, 61. 
Giessing, Jubel-Lærere II, 2, 273 ff. 
Rørdam, Studenternes Deltag. i Kbhvns Forsvar S. 98 f. 143 f.

<i>Vilh. Bang.</i>

</chapter><chapter name="Seidelin, Jens, 1790-1863, Søofficer">

<b>Seidelin, Jens,</b> 1790-1863, Søofficer, Søn af Fattiglæge Peter
Steenfeldt S. (f. 13. Febr. 1748 d. 15. Jan. 1817) og Ane Cousine
f. Green (f. 1751 d. 1810), er født 28. Maj 1790 i Kjøbenhavn. Han
blev 1807 Sekondlieutenant i Marinen, 1815 Premierlieutenant, 1821
Kapitajnlieutenant, 1833 Kapitajn, 1840 Kommandørkapitajn, 1848
Kommandør og 1853 Kontreadmiral; 1863 erholdt han Afsked med
Viceadmirals Karakter og døde 22. Juli s. A. paa Bjergegaard ved
Valby. Som ung Officer gjorde S. 1811-14 Tjeneste i den franske
Eskadre paa Schelde, 1815 traadte han uden for Nummer i nogle
Aar for at studere, 1829 og 32 var han Vagtskibschef, 1830 førte
han Briggen St. Croix til Vestindien, 1833-34 det asiatiske
Kompagnis Skib «Frederik VI» til Ostindien og 1839 Korvetten
«Gala-thea» i Middelhavet. 1824-28 var S. Navigationslærer ved
Søkadetakademiet, 1835 konstitueredes han og ansattes 2 Aar senere
som Navigationsdirektør, 1841 overtog han Hvervet som Examinator
ved Dispachørexamen og blev 1845 Medlem af Kommissionen til
studerende Søofficerers Udannelse. 1860 indtraadte S. paa ny i
aktiv Tjeneste og var derefter til sin Afgang Chef for Søofficerskorpset. 
1853 blev han Kommandør af Danebrog. Foruden ved
Udgivelsen af navtisk-astronomiske Tabeller for 1836-50 og ved
flere navtiske Bidrag til Tidsskrifter har S. gjort sig bekjendt ved
sin Andel i Udkastet til Lov om Disciplinærstraffe for
Søkrigsmagten samt Rettergangsloven. -- Han blev 13. Avg. 1813 gift
med Anna Elisabeth Bonnevie (f. 22. Febr. 1794, d. i Storring
Præstegaard 2. Juli 1880), Datter af Justitsraad, Toldinspektør i
Kalundborg Eman. B. og Anna Olava f. Gundersen.

Erslew, Forf. Lex. 
Fædrelandet 1863, Nr. 80. 
Berlingske Tid. 1863, Nr. 84. 

<i>C. With.</i>

</chapter><chapter name="Seidelin, Johannes Henrik Bernhard, 1820-63, Arkitekt">

<b>Seidelin, Johannes Henrik Bernhard,</b> 1820-63, Arkitekt,
blev født i Roskilde 1. Juni 1820 som Søn af Distriktslæge 

Johannes Henrik S. (f. 1786 d. 1855) og Johanne Marie f. Petersen
(f. 1784 d. 1852). Han gjennemgik Kunstakademiet fra 1840 og
vandt 1849 den store Sølvmedaille; han var oprindelig Elev af
Hetsch, men sluttede sig senere nær til Bindesbøll. Han har ikke
bygget ret meget: Søofficersskolen i Nyboder, nogle Bygninger i
Sverige; han har senere ledet Restavrationen af Schoustrups, nu Hafnias,
Gaard paa Amagertorv, et efter Datidens Forhold meget
respektabelt Arbejde. Hans Hovedværk er imidlertid Raadhuset i
Helsingør (færdigt 1855), en bredt anlagt og smukt gjennemført
Murstensbygning, et af de første Forsøg her hjemme paa at anvende
vore gamle middelalderlige Bygningsformer i moderne Øjemed. S.
skildres af sine samtidige som en Særling; han døde ugift 4.
Maj 1863.

Weilbach, Nyt Konstnerlex. 

<i>Erik Schiødte.</i>

</chapter><chapter name="Seidelin, Klaus Henrik, 1761-1811, Bogtrykker og Bladredaktør">

<b>Seidelin, Klaus Henrik,</b> 1761-1811, Bogtrykker og
Bladredaktør, er født 6. Maj 1761 i Gloslunde paa Laaland, hvor
Faderen, Hans S., var Præst; Moderen var Magdalene Christine f.
Sidelmann. Som Dreng kom han til Søs, tog Styrmandsexamen,
men forlod 1778 Søen og blev 1780 Student fra Nakskov. 1787
kom han som Huslærer til St. Thomas, hvor han 1790 blev Lærer
i Mathematik, Regning og Skrivning ved et Institut der. Men
Aaret efter gik han tilbage til Danmark, hvor han først boede i
Maribo og derpaa i Kjøbenhavn, hvor han 1797 blev Bogtrykker
efter en kort Tid at have staaet i Lære i Hamborg. Det var efter
en urolig Omflakken, at S., hvem Jens Kragh Høst kalder «en
Mand af Hoved og Kraft», kom i Havn som Bogtrykker, men en
rolig Havn blev det ikke. For sin Forretnings Skyld gjorde han
1799 en Rejse til Tyskland, Holland og Frankrig, og hjemkommen
fra den anlagde han ved Siden af sit Bogtrykkeri et Skriftstøberi.
Men væsentligere er det, at han som alle Datidens Bogtrykkere
blev Forlægger og i sit Forlag viste, at han helt tilhørte Tidens
frisindede Retning. Han udsendte en Del Skrifter, som han selv
oversatte, f. Ex. C. F. Bahrdts «Naturlig Religions Katekismus» og
Condorcets «Skilderi af den menneskelige Aands Fremskridt», og
var Forlægger for Otto Horrebow, M. C. Bruun og P. A. Heiberg,
ikke at tale om, at han var Medstifter af Selskabet «For
Sandhed». Og han var ikke Akademiker i sit Frisind; han vilde
paavirke Mængden. Allerede i Maribo lagde han Grunden til et
offentligt Bibliothek, og i Fjerdingaarsskriftet «For Sandhed» skrev han 
bl. a. om «Manglerne ved Oplysningens Meddelelsesmidler».
Bønderne skulde lære en vis Art Mathematik. 1798 begyndte han at
udgive «Politivennen» med Undertitelen «et ugentligt Almuesblad»,
og 1803 begyndte han Bladet «Dagen». Hans monumentaleste
Arbejde turde dog være den af ham «samlede, forlagte og trykte»
«Læsendes Aarbog» (I-III, 1800-2) med dens litterære Tidstavle.
Selvfølgelig kom han oftere i Kollision med Myndighederne. 1799
blev han saaledes dømt for at have trykt M. C. Bruuns «Bevis,
at en monarkisk Regering ikke er forbunden til at bortgive
Embeder efter de søgendes Duelighed», og 1805 blev han fradømt sit
Bogtrykkeriprivilegium for i «Dagen» at have trykt Artikler uden
Censur. Efter den Dom kalder han sig paa Bladet «Kommandersergent 
ved det borgerlige Artilleri og Litteratus» og anbefaler
sig som Oversætter fra Engelsk, Fransk, Tysk, Spansk, Italiensk,
Hollandsk og Russisk. 1811 opnaaede han at faa særlig Bevilling
til at maatte trykke de af ham udgivne Blade «Dagen» og «Politivennen», 
men faa Dage efter døde han, 5. April 1811. -- 27. Febr.
1798 havde han ægtet Frederikke Vinzentine f. Rathenburg (f. 1755),
Enke efter Skoleholder Bent Schønberg paa Vemmetofte og Datter
af Sognepræst Jørgen R. i Lyderslev og Edel Margrethe f. Bagger.

Nyerup, Lit. Lex. 
F. E. Seidelin, Stamtavle ov. Fam. Seidelin. 
Thaarup, Efterretn. om Bladet Dagen. 
C. Nyrop, Den danske Boghandels Hist. II. 
Skand. Bogtrykkertid. 1872, S. 9 ff. 

<i>C. Nyrop.</i>

</chapter><chapter name="Seidelin, Nicol, 1666-1737, Præst">

<b>Seidelin, Nicol,</b> 1666-1737, Præst, Søn af ovfr. S. 529 nævnte
M. Jørgen H. S., var født i Sjelle. Kun 14 Aar gammel blev han
Student fra Aarhus Skole 1680 og tog Attestats 2 Aar efter.
Allerede 1685 ordineredes han til Kapellan hos Faderen; Kongen skal
have givet Provsten det Løfte, at han skulde faa sin Søn til
Efterfølger; men da denne kun var 19 Aar gammel, maatte Kapellanen
selv holde Kapellan for sin Ungdoms Skyld. Den fremmelige unge
Mand indgik allerede Aaret efter Ægteskab med Cathrine
Luxdorph (f. 1662), hvis afdøde Fader, Hans Olufsen Bollers, havde
været Fuldmægtig ved Viborg Domkapitel. Om yderligere
kongelig Gunst vidner det, at han 1687 blev beneficeret med
Lundum-Hansted Sognekald ved Horsens. Da Faderen døde 1688, blev
han hans Efterfølger som Præst i Skanderborg og forblev i
Embedet til sin Død, 12. Juli 1737. Han tog Magistergraden 1690 og
blev Herredsprovst 1702. Med stor Myndighed øvede den
kæmpestore Mand sin Embedsgjerning og var ogsaa bekjendt som en 

Mand af Lærdom. Men han var ikke god at faa til Uven; og
med sin Dygtighed forbandt han ogsaa adskillige Særheder. Faa
højere Steder vidste han at faa udvirket, hvad der ikke vilde være
lykkedes for andre. Da Viborg Bispestol blev ledig 1735, tilbødes
den ham, men han undskyldte sig med Alder og Svagelighed.
Hans Hustru overlevede ham til 5. Nov. 1757 og opnaaede en
Alder af 95 Aar. De have en talrig Efterslægt.

Giessing, Jubel-Lærere II, 2, 273 ff. 
K. Hansen, Beskr. ov. Skanderborg S. 28 ff. 
F. E. Seidelin, Stamtavle ov. Fam. Seidelin S. 44 ff. 

<i>A. Jantzen.</i>

</chapter><chapter name="Seidelin, Sabinus Theodor Villiam Halvor, 1819-1904, Handelsmand">

<b>Seidelin, Sabinus Theodor Villiam Halvor,</b> 1819-1904, Handelsmand. 
S. er født i Skanderborg 29. April 1819 og er Broder
til ovfr. nævnte Historiker Hans Chr. P. S. Efter at han fra 1834
havde været i Handelslære hos Vitus Ingerslev i Aarhus, fik han
1840 en Plads i Hamborg, hvorfra han berejste Danmark som
handelsrejsende. 1843 vendte han hjem og grundlagde en
Manufakturforretning i Holbæk. Han begyndte ganske uden Midler, men
drev i kort Tid Forretningen betydelig op, saa at han efter 12
Aars Forløb havde samlet en Formue og kunde sælge Forretningen
for en betydelig Sum. 1856 etablerede han sig som Grosserer i
Kjøbenhavn og stiftede Firmaet S. Seidelin, som han forestod i en
lang Aarrække, indtil han 1884 udtraadte deraf. 1867 anlagde han
en Filial i Manchester. S. har ikke deltaget i det offentlige Liv,
men han har haft adskillige Hverv, der stode i Forbindelse med
hans Fag. Bl. a. har han deltaget i adskillige Bedømmelsesudvalg
ved internationale Udstillinger. 1868-69 var han Formand for
Manufakturhandlerforeningen. 1889 udnævntes han til Etatsraad.
Han ægtede 27. Juni 1845 Nicoline Christine Nehammer (d. 4. Juni
1892), Datter af Farver N. i Holbæk. Han døde 29. Okt. 1904.

<i>E. Meyer.</i>

</chapter><chapter name="Brinck-Seidelin, s. under Brinck (III, 62).">

<b>Brinck-Seidelin,</b> s. under Brinck (III, 62).

</chapter><chapter name="Seidlitz, s. Seydlitz.">

<b>Seidlitz,</b> s. Seydlitz.

</chapter><chapter name="Seielstad, Bardon,</b> --o.1621, Bonde">

<B>Seielstad, Bardon,</b> --o.1621, Bonde, var en af Gudbrandsdølernes 
Førere, da de ved Kringelen i Sel 26. Avg. 1612 dels
nedlagde, dels fangede en skotsk Troppestyrke, der under
Kalmarkrigen som svenske Lejetropper søgte at bane sig Vej gjennem
Norge fra Romsdalen til Sverige (VI, 183. 460; XIII, 394). Naar
det har været sagt, at han, ligesom 2 andre af Førerne, var
Bondelensmand i Dalen, er dette urigtigt, hvorimod det har været som
Kapitajn George Sinclairs Banemand han, ligesom hine, 3. Sept. 
1613 belønnedes af Kongen og fik til Ejendom Kronens Gaard
Sejelstad, som han før beboede som Lejlænding. Her nævnes han
sidste Gang i Aaret 1621.

Michail, Hist. of the Scottish exped. to Norway in  1612.

<i>H. J. Huitfeldt-Kaas.</i>

</chapter><chapter name="Sejersted, Johannes, 1761-1823, Officer">

<b>Sejersted, Johannes,</b> 1761-1823, Officer, Søn af
Oberstlieutenant ved nordenfjældske Dragonregiment Jens Frederik Svane
S. og Dorothea Catharina f. Klingenberg. Han fødtes 7. April
1761 i Størdalen, blev 1774 Fændrik ved Faderens Regiment,
studerede i Kjøbenhavn 1777-81, da han blev Sekondlieutenant ved
falsterske Infanteriregiment, var 1788 Adjudant hos daværende
Generalmajor Adam Ludvig Moltke, blev 1789 Premierlieutenant og laa
nu i Holsten, hvor han hørte Forelæsninger i Generalstabslære
af Oberstlieutenant L. J. Binzer. 1794 blev S. Aide-Generalkvartermester, 
1795 Kapitajn, 1801 Generalkvartermester-Lieutenant, var s. A.
med ved Besættelsen af Lybek og Hamborg, blev 1807 Major og
ansat som Generalkvartermester-Lieutenant i Norge ved den søndenfjældske 
Generalkommando under Prins Christian August. 1808 blev
han Oberstlieutenant, 1810 Oberst og 22. Maj 1814 af Kong
Christian Frederik udnævnt til Generalmajor, Generaladjudant og Chef
for den norske Generalstab. Som saadan fungerede han under
Krigen med Sverige s. A., ligesom den af ham Aaret forud
udarbejdede Defensionsplan blev lagt til Grund for Krigsføringen paa
norsk Side.

«Defensionsplanen af 1813» er til Dels bleven skarpt kritiseret,
og den led visselig ogsaa af væsentlige Mangler. Den var baseret
paa et indirekte Forsvar, hvor Operationer i Fjendens Flanker og
Foretagender mod hans Forbindelser var tiltænkt en afgjørende
Rolle; men den røbede en ubegribelig Frygt for ved Saadanne
Operationer at berøre det fjendtlige Land. Ved ethvert indirekte
Forsvar bliver samlet Ledelse ofte vanskelig, og Defensionsplanen
gjorde den ikke lettere ved -- ligesom i 1808, da S. ogsaa
havde været med -- at anordne Opmarchen i 3 særskilte Brigader
langs Glommen. En samlet Optræden vilde kræve betydelige
Koncentrationsmarcher og kunde derfor i bedste Tilfælde først
paaregnes i Nærheden af Christiania, efter at de østen for liggende
Landsdele vare rømmede. Ved Bedømmelsen af Fjendens
sandsynlige Indrykningslinjer havde Defensionsplanen ikke taget
Forplejningshensynene, specielt under et Sommerfelttog, da Elve og 
Søer afbrøde Forbindelserne, tilbørlig i Betragtning, og det vilde
derfor været mere end tvivlsomt, om dens Forudsætninger havde
slaaet til, selv om ikke Fjenden havde vidst at skaffe sig en
Afskrift af Planen. Svenskerne, der saaledes kjendte Defensionsplanen, 
udførte i hvert Fald sit Angreb efter «et Alternativ», som
ikke var forudsat i denne -- et kombineret Land- og Søangreb. --
S. tabte dog herved ikke Fatningen, men søgte, om end uden
Held, at lægge Kraft i Forsvaret, hvor Lejlighed dertil bød sig.
Han tilraadede saaledes en alvorlig Kamp ved Rakkestadelven, og
det var trods hans indtrængende Forestillinger, at Christian
Frederik lod Kampen afbryde ved Onstad Sund og Retræten over
Glommen iværksætte.

Om saaledes end S.s Raad ikke altid bleve fulgte af Kongen,
havde dog denne megen Respekt for hans Indsigt og Dygtighed
og havde da ogsaa designeret ham til øverstkommanderende, i
Fald han selv skulde falde fra eller geraade i Fangenskab. Efter
at Krigen var afsluttet ved Konventionen til Moss, blev S. i Jan. 1815
kommanderende General nordenfjælds og Kommandant i
Throndhjem, s. A. tillige Chef for 2. throndhjemske Regiment. Ved
Arméreduktionen 1817 blev han Chef for throndhjemske Infanteribrigade
og 1818 Generallieutenant. Han døde ugift i Throndhjem 17. Sept.
1823. Hans efterladte Bogsamling med Karter og Planer blev af
Arvingerne skjænket til Grundlæggelse af et Officersbibliothek for
Throndhjems Garnison.

Anker, Biogr. Data om norske Generalspersoner. 
Halvorsen, Norsk Forf. Lex. 
Munch, Norsk Maanedsskr. VI. 

<i>C. O. Munthe.</i>

</chapter><chapter name="Selby, Charles August Baron, 1755-1823, Handelsmand og Godsejer">

<b>Selby, Charles August</b> Baron, 1755-1823, Handelsmand og
Godsejer, er født 24. Okt. 1755 paa Biddlestone i Northumberland,
som ejedes af Faderen, Thomas S. (d. 1787); Moderen var Eleanor
f. Tuite. S. blev opdraget i en katholsk Undervisningsanstalt i
Holland til sit 20. Aar, da han paa Foranledning af en Slægtning,
Kammerherre og Plantageejer paa St. Croix Tuite, der ejede
Andele i betydelige Sukkerraffinaderier i Kjøbenhavn, kom her hen,
hvor han gjordes til Andelshaver i Raffinaderierne. 1777 tog han
Borgerskab som Grosserer og blev Chef for et Handelshus, S. &
Co. (senere S. & ter Borch), der, ledet med Omsigt og,
Dygtighed, i de da for Danmark heldige Konjunkturer hævede sig til
et af Kjøbenhavns største og mest ansete; s. A. (1777) blev han
udnævnt til Agent med Kammerraads Rang og ægtede 26. Nov. 
Birgitte Kirstine Borre (f. 23. Febr. 1757), Datter af Etatsraad Peter
B. (II, 542).

1795 trak S., der altid havde næret en levende Interesse for
Agerbruget, sig ud af Firmaet og kjøbte s. A. for 104000 Rdl.
Herregaarden Bækkeskov (ved Præstø) med Bredeshave og tilhørende 
Bøndergods, hvilket sidste var yderst forarmet. Han begyndte
nu strax paaf at udskifte Jorderne af Fællesskabet, lod Gaardene
udflytte og opbygge, Lodderne indhegne, Haver og Hegn plante,
ligesom han forsynede Bønderne med Sædekorn og manglende
Inventarium. Samtidig anvendte han betydelige Bekostninger paa
Hovedgaarden, hvor han opførte en smuk og anselig Hovedbygning 
og indførte en Drift efter engelsk Mønster med Staldfodring,
Roedrift og Kreaturfedning samt indkaldte engelske Arbejdere. 1801
solgte S., der 1796 var bleven optaget i Friherrestanden,
Bredeshave, men havde alt 1799 kjøbt Sparresholm, rnen da dette Gods
var udskiftet og i det hele taget i bedre Forfatning end Bækkeskov, 
havde dets Erhvervelse mindre Interesse for ham, hvorfor
han atter afhændede det 1804. Da han imidlertid paa Grund af
vaklende Helbred maatte foretage gjentagne og langvarige
Baderejser, solgte han ogsaa Bækkeskov 1805 for 258000 Rdl., en, som
man skulde synes, stor Avance, naar Salgssummen for Bredeshave
tillægges, men desuagtet og trods alle nye Forbedringers Indførelse er
det vel tvivlsomt, om hans Besiddelse af Bækkeskov har givet noget
reelt Overskud, hvortil vel Grunden nærmest laa i, at Jorden
manglede Kultur og Afdræning, samt i at S. med al sin levende
Interesse for Landbruget og Energi selv manglede Kundskab i
Agerbrugets Detail og Hverdagspraxis.

Da S.s Helbred efterhaanden bedredes, kjøbte han, der 1.
Juni 1809 havde mistet sin Hustru, s. A. Ovrupgaard med Kringelborg 
paa Falster for 402000 Rdl., og 11. Sept. 1811 ægtede han
Anna Ernestine f. Baronesse Brockdorff til Güldenstein i Holsten
(f. 22. Marts 1763), Datter af Kammerherre Hans Schack Baron B.
til Klein-Nordsee og Enke efter Gehejmekonferensraad Cai
Rantzau (XIII, 405); hun døde 5. Sept. 1818, hvorpaa S. efter
Overenskomst med hendes Arvinger overtog Güldenstein, der foruden af
Hovedgaarden bestod af de mindre Gaarde Rantzausfeld, Rethwisch
og Caishof, i hvis Drift han strax paabegyndte lignende Forbedringer 
som paa Bækkeskov, særlig Staldfodring og Indførelsen af nye
Kvægracer, hvilket her lykkedes fortrinlig, navnlig paa Rantzausfeld, 
hvor Agerbruget af Samtiden ansaas for en Mønsterbedrift, 
der overgik alt, hvad der hidtil i den Henseende var set her i
Landet.

S., der 1809 var bleven Kammerherre og 1815 Generalkrigskommissær, 
døde paa Güldenstein 15. Marts 1823. Han skildres
som en dannet og kundskabsrig Mand, i Besiddelse af stor Energi
og Arbejdsdygtighed samt af et trods hans engelske Fødsel udpræget
dansk Sindelag, hvilket særlig viste sig under Begivenhederne 1801
og 1807. Ved hans Død gik Ovrupgaard over til hans ældste Søn,
Charles Borre (s. ndfr.), hvorimod den yngre, Nicolaus, arvede
Godserne i Holsten.

Danmarks Adels Aarbog 1888, S. 359. 
Thaarup, Fædrenelandsk Nekrolog 1821-26. 
Kjøbenhavns Skilderi XXXIX, 419. 
Schlesw.-Holst. Prov.-Berichte 1824, S. 113. 
Øst, Materialier t. et dansk biogr.-lit. Lex. Sp. 565.

<i>C. E. A. Schøller.</i>

</chapter><chapter name="Selby, Charles Borre Baron, 1778-1849, Diplomat">

<b>Selby, Charles Borre</b> Baron, 1778-1849, Diplomat, blev
født i Kjøbenhavn 31. Avg. 1778 og var Søn af foregaaende. I
en Alder af 21 Aar blev han Attaché ved det danske Gesandtskab
i Stockholm, var derpaa Legationssekretær i Berlin fra 1801-6,
afbrudt med et Ophold i St. Petersborg som interimistisk Chargé
d'affaires fra 1803-4, og synes derefter at have arbejdet en Tid
i Udenrigsdepartementet. 1809 var han med Niels Rosenkrantz i
Jønkøping under Fredsunderhandlingerne, og i Juli 1810 sendtes
han som Emissær til Sverige for hemmelig at virke for Frederik
VI's Kandidatur til den svenske Trone, en Sendelse, der ikke førte
til det tilsigtede Maal. Fra 1810-13 var S. Gesandt i Kassel ved
Kong Jerome af Westfalens Hof. Efter at have været en Tid
ude af Statens Tjeneste blev S. i 1820 Gesandt i Haag, en Post,
som han beklædte lige til Aaret 1842, da han forlod den
diplomatiske Karriere og vendte hjem, hvor han døde 30. Juli 1849 
paa Landstedet Bonne Espérance ved Kjøbenhavn. Under sin
diplomatiske Tjenestetid var han successivt blevet Kammerherre 1809,
Kommandør af Danebrog 1824, Storkors 1826 og Gehejmekonferensraad 
1836. S.s Hustru, hvem han havde ægtet 1. Juli 1806, og som
først havde været forlovet med Kammerherre Bernt Anker (I, 268),
var Christiane Georgine Louise f. Falbe (f. 15. April 1786 i
Helsingør, d. 11. Nov. 1843 i Kjøbenhavn), Datter af Inspektør ved
Øresunds Toldkammer, Kapitajn Ulrik Anton F. (f. 1746 d. 1795)
og Ide Marie f. Møller (f. 1763 d. 1842). S. var sikkert en meget
flittig og samvittighedsfuld Embedsmand, hvad de af ham
efterladte Akter vidne om, men han har næppe spillet nogen 
fremtrædende Rolle som Diplomat og ej heller som Godsejer, en
Stilling, han ikke havde nogen Tilbøjelighed til, thi han var meget
glad ved i Aaret 1840 at kunne sælge sine Godser paa Falster. I
Steden for Godserne oprettedes et Pengefideikommis, der nu
besiddes af S. s Dattersøn, Grev Bille-Brahe-Selby til Hvedholm.

Erslew, Forf. Lex. 
Danmarks Adels Aarbog 1888. 
Elvius og Hiort-Lorenzen, Patriciske Slægter I.                                            

<i>C. Zytphen-Adeler.</i>

</chapter><chapter name="Seligmann, Georg Sofus, f. 1866, Maler">

<b>Seligmann, Georg Sofus,</b> f. 1866, Maler. S. er født i
Kjøbenhavn 22. April 1866 som Søn af Grosserer Rudolf S. (f. 1829)
og Sophie f. Weil (f. 1844). Efter at han var bleven Student (1883)
og havde taget Philosophicum, modtog han sin første Uddannelse
i Kunsten hos Fr. Schwartz og i den af Krøyer og Tuxen ledede
Malerskole; i 1887 debuterede han paa Charlottenborg med 2
Landskabsbilleder, udførte over Motiver fra Halland; Aaret derpaa
udstillede han et Par Figurmalerier og i 1888 «Søndag i Thorvaldsens
Musæum», der bleve erhvervede til den Hirschsprungske Samling-,
1889 kom hans «Fra Spillestuen i Studenterforeningen», der vakte
Opmærksomhed ved skarp og livlig Karakteristik af Figurerne og
senere indbragte Kunstneren en Medaille ved Verdensudstillingen i
Paris. Endnu i 1890 og 91 udstillede S. paa Charlottenborg og
vandt især Anerkjendelse som Portrætmaler; saa blev han Deltager
i «den frie Udstilling» og gav der i de følgende Aar Møde med
ikke faa Arbejder, Landskaber, Arkitekturmalerier og Portrætter,
blandt hvilke sidste især det store «Portræt af min Hustru» var
af betydelig Virkning. Ved Siden af disse dygtige og fuldt ud
selvstændige Originalarbejder har S. udført meget fortjenstfulde
Kopier, saaledes af Frants Hals' «De officiren van den
Cluveniersdoelen» (Haarlem) og af en pompejansk Fresko, «Centavr og
Mænade». S. ægtede 16. Maj 1893 Jenny Heyman (f. 1873), Datter
af Grosserer Ph. W. H. (VII, 444).

Weilbach, Nyt Kunstnerlex. 

<i>Sigurd Müller.</i>

</chapter><chapter name="Sellius, Burchard Adam, 1707-46, Historiker">

<b>Sellius, Burchard Adam,</b> 1707-46, Historiker, Søn af
Friedrich Adam S., fødtes i Tønder i Maj 1707, studerede ved
Universiteterne i Jena og Kiel først Theologi, siden Medicin og udgav
1731 et Skrift om den anatomiske Litteratur, tog siden til Rusland,
hvor han først virkede som Privatsekretær, siden som Lærer i
Latin ved den berømte Feofan Prokopovitsch's Opdragelses- og
Undervisningsanstalt ved den finske Bugt og med rastløs Iver kastede 
sig over Studiet af Ruslands gamle Krønniker og andre
Kildeskrifter. Han gik over til den russiske Kirke og optoges som
Munk i Alexander-Nevskij Kloster (under Navnet Nicodemus) og
benyttede sin Stilling til under Vandringer fra Kloster til Kloster
dels at indsamle, dels gjøre Optegnelser om de forefundne
Kildeskrifter. Han døde tidlig, 1746, men Klosteret opbevarer endnu
mange Bind af hans Optegnelser foruden den indsamlede
betydelige Skat af gamle Manuskripter. Han beskæftigede sig navnlig
med Kirkehistorie, og hans i Reval trykte Hovedværk var «Schediasma 
litterarium de scriptoribus, qvi historiam politico-ecclesiasticam
Russiæ scriptis illustrarunt» (1736).

Skand. Lit. Selsk. Skrifter XVIII, 278 ff. 
Staatsbürg. Mag. III, 240. 
P. v. Haven, Reise udi Rusland S. 391 f. 
Bestushew-Rjumin, Quellen u. Literatur zur russ. Gesch. (Mitau 1876) S. 156.                                          

<i>G. L. Grove.</i>

</chapter><chapter name="Selmer, Christian, 1718-63, Præst og Salmedigter">

<b>Selmer, Christian,</b> 1718-63, Præst og Salmedigter, Søn af 
Sognepræst Matthias S. og Ceciliane f. Funch, blev født 14. Marts
1718 i Øster Snede i Ribe Stift. Han blev Student fra Horsens
Skole 1736, theologisk Kandidat 1740. Fra 1740-47 var han Kateket 
ved vor Frelsers Kirke i Christiania, hvorefter han befordredes
til 2. resid. Kapellan ved Bergens Domkirke og Sognepræst til
Askø og endelig 1762 til resid. Kapellan ved Korskirken. I denne
Stilling døde han i Bergen 28. Marts 1763. I Christiania og
Bergen udgav han aandelige Sange, der vise, at han ikke var uden
poetisk Begavelse, og at han som Præst har været paavirket af
Pietismen. Han var en yndet Prædikant. Gift 1. i Christiania
20. Juli 1747 med Mette Maria Piper (d. 1754), Datter af Peder
Jansen P. og Anne Maria Pedersdatter; 2. med Adelus Maria
Heiberg (d. 1768), Datter af Foged i Søndhordland Anders H.

Lampe, Bergens Stifts Biskoper og Præster I, 310.

<i>A. E. Erichsen.</i>

</chapter><chapter name="Selmer, Hannibal Peter, 1802-77, Sprogrenser og Personalhistoriker">

<b>Selmer, Hannibal Peter,</b> 1802-77, Sprogrenser og Personalhistoriker, 
var Søn af Amtmand over Bratsberg Amt Johan Henrik 
S. og Inger Marie f. Müller.  Han blev født 9. Sept. 1802 paa 
Gaarden Meen i Gjerpen Sogn ved Porsgrund, men kom i sin
tidligste Barndom til Danmark, da Faderen 1803 blev Amtmand
i Vejle, og sattes 1814 i Horsens Skole, hvorfra han blev
Student 1820. 1826 blev han juridisk Kandidat. Han blev Kopist
under Direktionen for Universitetet, Sorø Akademi og de lærde
Skoler 1828 og avancerede 1831 til Kancellist. 1836-37 rejste han
i Tyskland, Italien og Frankrig; kort efter sin Hjemkomst 
udnævntes han til Kontorchef under nævnte Direktion, og han ægtede 14.
Dec. 1837 Johanne Adelaide Wilkens (f. 1809 d. 2. Juli 1852),
Datter af Kontorchef i Nationalbanken Jessenius Nicolai Henrik W.
og Johanne f. Hwiid. Ved Direktionens Opløsning 1848
afskedigedes S. og udnævntes s. A. til Justitsraad. Han døde paa
Frederiksberg 2. Okt. 1877.

S. ansaa det for en af sit Livs vigtigste Opgaver at udrydde
Fremmedordene af det danske Sprog og i det hele rense det for
fremmed Paavirkning, og han fandt sig tilskyndet dertil ved Rasks
Arbejder. I Tilslutning til Rasks og H. Chr. Ørsteds Bestræbelser
for at skabe danske Benævnelser for videnskabelige Begreber
udgav han 1828 under Psevdonymet «P. H. Elm» et lille Skrift:
«Forsøg til at angive et nasjonalt kunstsprog i den lavere
matematik». I Aarene 1833-41 udgav S. «Akademiske Tidender»,
hvori Meddelelserne om det højere Undervisningsvæsen ere førte
tilbage til Aaret 1824, og 1837-48 var han Udgiver af Universitetets 
Aarbog. Han indrykkede heri Afhandlinger om Sprogrensning, 
tillod sig at gjøre Forandringer i Personnavnenes Stavemaade
og tog sig endnu flere Friheder, i det han uden at agte paa
Bogens officielle Karakter underkastede Undervisningen og de
Institutioner, hvortil den var knyttet, Kritik, hvilket alt sammen
vakte berettiget Misbilligelse og fremkaldte Indsigelser af H. N.
Clausen, Ingemann og andre. En af de Planer, S. forfægtede i
Smaaskrifter og Tidsskriftsafhandlinger, var, at Sorø Akademis
Midler skulde anvendes til et Universitet i Jylland. Oprindelig
(1845) mente* han, at dette burde ligge i Viborg; senere (1848)
holdt han paa, at det mest passende Sted af Hensyn til Sønderjyderne 
var Fredericia. Efter S.s Afskedigelse satte hans Samlerflid
Frugt i «Nekrologiske Samlinger» (I-II, 1849-52). De indeholde
Biografier og biografiske Oplysninger af forskjellige, nærmest om
de i Aarene 1848-49 afdøde, deriblandt mange i Kampen for
Fædrelandet faldne. Men Sprogrensningen glemte S. aldrig. 1860-61 
udkom hans store Værk: «Om de i det danske sprog forekommende 
fremmede ord samt tyskagtigheder, andre ufuldkommenheder, 
sprog- og retskrivningsfejl». Et Afsnit deraf bestaar
af en «Fremmed-afløsnings-ordbog». S. har her indladt sig paa
det urimeligste Ordlaveri, og dette havde til Følge, at hans Værk
kom i Miskredit hos den store Almenhed, som lagde Mærke til
og huskede de mange løjerlige Ord, men glemte det gode og
brugelige, som kunde findes deri. Nordiske Filologer havde 
desuden den Indvending at gjøre, at Forfatteren røbede for stor
Ukyndighed i almindelig Sproghistorie. Senere udgav S. 3 Smaaskrifter
om det samme Æmne: «De nyeste forsøg paa en forbedring af
modersmaalet» (1862), «Nye bidrag til modersmaalets uddannelse
og berigelse» (1867) og «Om det danske sprogs tilstand og vilkår»

Erslew, Forf. Lex. 
H. P, Selmer, Stamtavle ov. Slægten Selmer.
Dagbladet 1860, Nr. 162 ff. 
Danebrog 1862, Nr. 7 ff.

<i>P. K. Thorsen.</i>

</chapter><chapter name="Selmer, Harald, 1814-79, Sindssygelæge">

<b>Selmer, Harald,</b> 1814-79, Sindssygelæge, var en Broder til 
ovennævnte H. P. S. og fødtes i Vejle 18. Marts 1814, gik nogle
Aar i Horsens Latinskole, dimitteredes 1831 privat af sin nævnte
ældre Broder til Universitetet og tog Lægeexamen 1838. Derefter
fungerede han 1839-41 som Lægekandidat ved St. Hans Hospital
og fordybede sig i denne Stilling i alle Psykiatriens netop den
Gang særlig brændende theoretiske og praktiske Spørgsmaal samt
fik et aabent Øje for Fagets forsømte og stagnerende Tilstand i
Danmark. 1841 udgav han et Skrift, «Om Psykiatriens Tilstand i
Danmark med særligt Hensyn til St. Hans Hospital paa Bistrupgaard», 
hvori han anslog en skarp polemisk-kritisk Tone og ved
sin personlige aggressive Optræden mod den daværende Ledelse
af St. Hans Hospital og dets skattede Overlæge Gøricke (VI, 426)
vakte stærk Misstemning og fremkaldte en litterær Fejde, i hvilken
S. uden at give Kjøb fastholdt sit hele Standpunkt. En kort Tid
virkede han derpaa som Læge i Stege (1841) og i nogle Aar (1841-46) 
paa Nørlund ved Aalborg, hvor han 1842 indgik Ægteskab
med Julie Frederikke Bodenhoff, Datter af Forpagter paa Bistrup
Ladegaard Andreas B. Han var fremdeles stærkt optagen af sit
specielle Fag og udgav 1842 «Om Sindssygdomme og andre sygelige 
Sjæletilstande», hovedsagelig dog kun en Oversættelse af den
højt ansete engelske Sindssygelæge Prichards Værk.

1846 tog imidlertid Agitationen for Sindssygevæsenets
Forbedring, der ogsaa med Kraft var rejst af Hübertz (VIII, 206),
stærkere Fart, og det unge reformivrige Lægeselskab «Filiatrien»
indsendte et Andragende derom til Østifternes Provinsialstænder.
Dets meget kølige Modtagelse foranledigede Selskabet til at
henvende sig til Almenheden og overdrage S. Udarbejdelsen af et
populært Skrift om Sagen, hvilket under Titelen «Almindelige
Grundsætninger for Daarevæsenets Indretning, som fast Resultat af
Videnskab og Erfaring fremstillet for et større Publikum», blev 
udgivet 1846 af Selskabet for Trykkefrihedens rette Brug. Heri
gjør han med Skarphed og Vægt gjældende, at det danske Sindssygevæsen 
hidtil kun har taget Hensyn til de ikke-afsindige, men
derimod ikke til de syge. Dette i Indhold og Fremstilling
fortrinlige Skrift slog stærkt igjennem; Regeringen gjorde nu Skridt
til Anlæggelse af en tidssvarende Helbredelsesanstalt for sindssyge
i Nørrejylland, og S., der 1846 var flyttet til Kjøbenhavn for at
overtage Redaktionen af «Bibliothek for Læger» og ved sin
journalistiske Dygtighed hurtig bragte dette hidtil under Ottos
Redaktion stagnerende Tidsskrift til Anseelse og aktuel Betydning, blev
1847 ved kongeligt Kommissorium lægekyndigt Medlem af
Bygningskommissionen for den projekterede Anstalt og lagde som
saadan hele Planen for dens Opførelse og Indretning. 1847-48 foretog 
han med offentlig Understøttelse en Udenlandsrejse for at gjøre
sig bekjendt med de bedste fremmede Anstalter. 1851 blev han
end videre Medlem af en Kommission til Gjennemførelse af den
Reorganisation af St. Hans Hospital, for hvilken han for længst
havde virket, og var ogsaa her den energiske, bærende Kraft.
Midt under al denne Optagethed fik han dog Tid til Udarbejdelse
af et større personalhistorisk Skrift: «Den danske Lægestand» (1850;
2. Udg. 1852).

Han var nu for længst kommen bort fra sit oprindelige 
agitatorisk-kritiske Stade i Reformarbejdet og over til det sværere, det
positivt opbyggende, og han viste sig heldigvis ikke ringere som
Organisator end som Agitator. Anstalten, der byggedes ved
Aarhus, blev en Mønsteranstalt, og da den 1852 var færdig, og han
udnævntes til dens Overlæge, vandt han ikke mindre velgrundet
Anerkjendelse i denne ansvarsfulde praktiske Stilling. Med rette
betragtedes han fra alle Sider som Psykiatriens virkelige
Banebryder her hjemme. Mindre Tid og Lejlighed end tidligere fik
han ganske vist nu til litterære videnskabelige Arbejder, men at
han fremdeles sigtede videre end til Udførelsen af alt det daglige
besværlige Pligtarbejde, det viste han ved, strax efter at have
taget Afsked fra sin Stilling 1878 paa Grund af Svagelighed, at
udgive et paa omfattende Forarbejder hvilende betydeligt Skrift:
«Statistiske Meddelelser og Undersøgelser fra Sindssygeasylet ved
Aarhus i dets første 25 Aar, 1852-77» (1879). 1856 havde han
faaet Professortitelen, 1877 det medicinske Æresdoktordiplom fra
Upsala i Anledning af dette Universitets Jubelfest. Ved sin
Afskedigelse udnævntes han til Etatsraad. 17. Dec. 1879 indtraf hans 
Død paa Frederiksberg, hvor han havde taget Bopæl; han
begravedes paa sit Asyls Kirkegaard.

Hans Søn <i>Johan Henrik S.</i>, f. i Kjøbenhavn 22. Nov. 1847,
tog Lægeexamen 1873, var Reservemedikus paa Frederiks Hospital
og blev derefter ansat ved Vaccinationsanstalten, hvor han energisk
virkede til Fremme af den animale Vaccine. Han tog intensiv
Del i Afholdsbevægelsen her hjemme, var med til at stifte den
første Loge i Danmark af «lndependent order of good templars»
og blev Chef for Ordenens danske Storloge. Som Karantænelæge
i Kjøbenhavn døde han 17. Nov. 1893.

Erslew, Forf. Lex. 
Smith og Bladt, Den danske Lægestand, 5. Udg.
Bibl. f. Læger 6. R. X, 366 ff. 
Hospitals-Tid. 2. R. VII, 7 f. 

<i>Jul. Petersen.</i>

</chapter><chapter name="Senn (Seen), Johan Heinrich, 1770-o.1830, Portrætmaler, Portrættegner og Akvarellist">

<b>Senn</b> (Seen), <b>Johan Heinrich,</b> 1770-o.1830, Portrætmaler,
Portrættegner og Akvarellist. S., der var født i Liestall i Schweits,
levede i Danmark 1804-18. Sammen med den unge Eckersberg
og Gebauer leverede han Tegninger til Lahde, som bleve stukne
i Kobber og gjærne kolorerede. Kobberstikrækken «Danske
Klædedragter» (fra 1808 af) viser Figurer i Dragter og Uniformer, der
alle kunde ses inden for Kjøbenhavns Volde, hvorimod den større
Kobberstikrække «Norske nationale Klædedragter» (1812-15), i alt
74 Blade, synes at tyde paa, at S. har rejst i Norge. De gjøre
Regning hos det store Publikum paa Interesse for Almuens ydre
Habitus, og de kunne for saa vidt betragtes som et Led i Tidens
Opdagelse af og Interesse for Almuen. S.s Tegninger ere sirlige
og vidne om Dygtighed. Efter at have forladt Kjøbenhavn vendte
S. tilbage til Schweits, hvor han døde o. 1830.

Weilbach, Nyt Konstnerlex. 
E. Hannover, Maleren C. W. Eckersberg.

<i>F. Beckett.</i>

</chapter><chapter name="Senning, Niels Clausen, --1617, Biskop">

<b>Senning, Niels Clausen,</b> --1617, Biskop, var født i Helsingør,
men hans Fødselsaar og Herkomst kjendes ikke. Medens han
opholdt sig i Orléans som Hovmester for Christoffer Ulfeldt, Arild
Huitfeldts Søstersøn, fik han 1602 Kaldelse som Sognepræst til vor
Frue Kirke i Kjøbenhavn; efter Hjemkomsten tog han s. A.
Magistergraden. Hans Virksomhed i denne Stilling blev kun
kortvarig, i det han 22. Jan. 1608 udnævntes til Biskop over Oslo og
Hammer Stift. Som Biskop er han bleven mest bekjendt ved den
Iver og Bestemthed, hvormed han optraadte lige over for nogle af
Stiftets Præster, der mistænktes som hemmelige Katholikker. Han
udvirkede, at de bleve indstævnede til Herredagen i Skien 1613, 
hvor N. S. i Nærværelse af Kongen selv og alle Landets Biskopper
forhørte dem i 3 Dage, hvorefter de dømtes til Embedsfortabelse
og Landflygtighed. I det hele gjør N. S. Indtryk af at have
været en kraftig og virksom, men tillige myndig og vistnok lidet
omgængelig Mand; i gamle Optegnelser benævnes han endog «den
onde Biskop». Forholdet mellem ham og hans Domkapitel var
ikke altid det bedste. Han døde 4. Jan. 1617. Siden 1606 var
han gift med Biskop Peder Vinstrups Datter Elline, som
overlevede ham.

Rørdam, Kbhvns Universitets Hist. 1537-1621 III, 735 f. 
(Norsk) Hist. Tidsskr. 3. R. III, 319 ff.                                                     

<i>A. E. Ericksen.</i>

</chapter><chapter name="de Seue, Werner Nicolai, 1742-1823, Officer">

<b>de Seue, Werner Nicolai,</b> 1742-1823, Officer, var en Søn
af Major, senere Generalmajor, Peter de S. (f. 1694 d. 1772) og
Hellehus f. Werenskiold (f. 1705 d. 1771) og fødtes 29. Avg. 1742
paa Gaarden Vestby i Rakkestad. Som Barn og Yngling passerede
han de lavere militære Grader (1755 Korporal, 1759 Fændrik, 1761
Sekondlieutenant) og deltog 1762 ved Garden i Saint-Germains
Besættelse af Meklenborg. I 1764 overflyttedes han til det
søndenfjældske gevorbne Regiment og var senere hen knyttet til den
norske Hær (1773 Kapitajn, 1787 Major), med hvilken han som
Bataillonschef 1788 deltog i Indrykningen i Sverige. 1796 blev han
Oberstlieutenant, 1803 Oberst og 1806 Chef for 1. akershusiske
Regiment. Ved Krigens Udbrud 1807 beordredes han, mod sit Ønske,
som Kommandant til Grænsefæstningen Kongsvinger, men 9. Marts
1808 blev han afløst fra denne Stilling, i hvis Sted han blev Chef
for Midtbrigaden sydost for Kongsvinger.

Ved de svenskes Angreb paa Lier 18. April 1808 blev denne
Brigade dreven tilbage over Glommen. Ansvaret herfor lagdes paa
Brigadechefen, hvem man bebrejdede, at han ikke havde været at
finde paa Valpladsen, og at han ikke havde ført sine Reserver i
Ilden. Da Prins Christian August 25. April selv ankom til
Kongsvinger, tiltalte han Obersten meget haardt og spurgte ham, om
han havde været bange, hvorpaa Brigaden fordeltes mellem 2
andre, og dens Chef sendtes til Christiania. Denne Handlemaade
af Prinsen som kommanderende General vakte i Samtiden stor
Opsigt, de S. selv følte sig højlig krænket og anholdt om at faa
sit Forhold i Kampen ved Lier undersøgt af en Overkrigskommission. 
Dette nægtedes. Han søgte derefter Afsked og fik denne
30. Juni 1808 med Rang som Generalmajor og 1000 Rdl. i 
Vartpenge. Senere førte han idelige Klager over den Uret, der var
ham vederfaret, og samlede disse Klagers Sum i et lidet
selvbiografisk Skrift, der udkom i 1811. Prins Christian August, mod
hvem dette var rettet, var da allerede død. Men hans Adjudant
Holst forfattede 1812 en Gjendrivelse, hvori han vilde bevise, at
Prinsen havde behandlet de S. «med al tænkelig Godhed,
Skaansomhed og Velvilje». Efter denne Tid levede de S. paa sit
Landsted Solitude ved Christiania, i Minderne om gamle Dage og om
den Uret, han mente at have lidt, til Dels ogsaa sysselsat med
litterære Arbejder over militære Æmner, og da i 1814 Haxthausen
og navnlig Staffeldt, hvem han betragtede som medskyldige i denne
Uret, ramtes af en endnu haardere Skæbne, saa han deri kun en
retfærdig Gjengjældelse. Død 18. Juni 1823.

Gift 12. Febr. 1776 med Karen Margrethe Fyhn (f. 12. Febr.
1755 d. i Febr. 1783), Datter af Justitsraad Jørgen Andr. F.,
Politimester i Christiania, og Ingeborg f. Falck.

W. N. de Seues Levnetsløb og Tids-Historie (Chra. 1811). 
Halvorsen, Norsk Forf. Lex. 
Anker, Biogr. Data om norske Generalspersoner. 
Ræder, Danmarks Krigshist. 1807-9 II. 

<i>Yngvar Nielsen.</i>

</chapter><chapter name="Sevel, Frederik Christian, 1723-78, Retslærd">

<b>Sevel, Frederik Christian,</b> 1723-78, Retslærd, er født i
Kjøbenhavn 24. Maj 1723, og hans Forældre vare Dr. phil. & theol. 
Johannes Justus S., Slotspræst i Fredensborg (d. 1728), og Anna f.
Drejer. I 1739 blev han privat dimitteret til Universitetet og tog
1742 juridisk Examen, hvorefter han i 3 Aar studerede i Udlandet,
først i Halle og senere i Jena, hvor han i 1745 tog den juridiske
Licentiatgrad. Efter sin Hjemkomst blev han i 1746 Fuldmægtig
i Kammerrettens Justitskontor, tog 1749 den juridiske Doktorgrad,
blev 1751 Notarius ved det juridiske Fakultet, 1754 tillige
Søkrigsprokurør og titulær Justitssekretær ved Kammerretten og 1756
Professor juris extraordinarius. 1759-71 var S. Chef for Kammerrettens
Justitskontor og samtidig Rentekammerets Arkivar. Da P. Kofod
Ancher, der var S.s Svoger, paa Grund af Svagelighed ønskede at
fratræde Embedet som Generalavditør ved Søetaten, blev S. 1765
udnævnt til hans Eftermand, saaledes at Kofod Ancher beholdt
Lønningen som Generalavditør og S. Lønningen som Søkrigsprokurør, 
hvilket Embede overdroges til E. B. Fogh (V, 229) uden
Lønning. Embedet som Generalavditør beholdt S. til 1772, da
Kofod Ancher atter overtog det, medens S. udnævntes til
Deputeret i Admiralitets- og Kommissariatskollegiet. S. blev 1767
Justitsraad (extraordinær Højesteretsassessor), 1769 Etatsraad, 1776 
Konferensraad og døde i Kjøbenhavn 10. Okt. 1778. Han var
gift 1. (1754) med Anna Cathrine f. Svane (d. 1764), Datter af
Kammerraad S., og 2. (1766) med Sophie Elisabeth f. Weyse (d.
1776).

S. var Medlem af den i 1772 nedsatte Inkvisitionskommission
i Sagen mod Struensee og Brandt. I 1773 var det ham, der i
Forening med Justitiarius i Højesteret, Baron Juel- Vind, paa
Regeringens Vegne ordnede Overgangen af Kurantbanken fra en
privat til en kongelig Bank. I 1776 blev han Medlem af den
Overkommission, der afsluttede de langvarige Forhandlinger om
Inddelingen af Sølimitdistrikterne i Norge. -- Af Skrifter fra S. s
Haand foreligge hans Licentiatdisputats i Jena, der indeholder det
første Forsøg paa at bringe den dansk-norske Lensret i System
(«De notitia juris feudalis Dano-Norvegici») og hans Doktordisputats, 
der omhandler Odelsretten («De prorogatione termini retrahendi 
bona gentilitia»). Efter hans Død udgav L. Nørregaard
1782 nogle af ham forfattede juridiske Fakultetsresponsa sammen
med Stampes Responsa.

Worm, Lex. ov. lærde Mænd. 
Hundrup, Doctores S. 117 f.

<i>H. C. Steffensen.</i>

</chapter><chapter name="Sevel, Søren, 1653-1720, Præst">

<b>Sevel, Søren,</b> 1653-1720, Præst, blev født 16. Juli 1753 i
Sevel, Ringkjøbing Amt, hvor Faderen, Provst Knud Jørgensen
Colding (d. 1670), var Præst; Moderen, Margrethe Kjær (ell.
Paludan, d. 1687), havde været gift med Formanden i Embedet og
giftede sig for 3. Gang med Eftermanden i Sevel. S. blev Student
fra Viborg 1669, tog Attestats 1671 og var derefter i nogle Aar
Huslærer i Jylland. 1676 blev han Hører ved Viborg Skole og fik
Magistergraden 1680. S. A. blev han Sognepræst ved Viborg
Domkirke og virkede i dette Embede i 31 Aar. 1711 kaldedes han til
Kjøbenhavn som Holmens Provst og forflyttedes til sidst (1718) til
Embedet som Stiftsprovst og Sognepræst ved vor Frue Kirke
sammesteds. Han døde 6. Jan. 1720 og skal have været en lærd Mand
og ypperlig Prædikant. Han var 2 Gange gift: 1. (1681) med
Marie Thrane (d. 1711), Datter af Stiftsprovst, Mag. Lars T. i
Viborg; 2. (1713) med Drude Margrethe Høyer, f. Tistorph (d. 1714),
Datter af Mag. Michael T., Præst ved Nicolai Kirke i Kjøbenhavn,
og Enke efter Assessor Henrik H. Med sin 1. Hustru havde han
15 Børn.

Hundrup, Lærerstanden ved Viborg Kathedralskole S. 69 f. 

<i>A. Jantzen.</i>
</chapter>
<chapter name="Sewerin, Jacob, 1691-1753, Handelsmand">

<b>Sewerin, Jacob,</b> 1691-1753, Handelsmand, døbt i Sæby 30.
Okt. 1691, var Søn af den senere Byfoged sammesteds Søren Nielsen
(d. 1730) og Birgitte Olsdatter, dimitteredes fra Fødebyens Skole
1706, men forlod tidlig den studerende Bane, da han 1713 ægtede
den mer end 40 Aar ældre Maren Nielsdatter, en ret velstaaende
Enke efter en kjøbenhavnsk Kjøbmand. S. oparbejdede derefter
med megen Energi en blomstrende Forretning ved Handel paa
Island, Finmarken og siden Kolonierne paa Grønland, paa hvis
første Fremvæxt han, baade hvad Handelen og Missionen angik, fik
en grundlæggende Betydning. Christian VI havde nemlig ved sin
Tronbestigelse besluttet at opgive den grønlandske Handel og
nedlægge Kolonierne. Paa Egedes varme Forbøn for Missionen tog
Kongen sig dog atter af Grønland og tilskyndede de første
kjøbenhavnske Kjøbmænd til at overveje Oprettelsen af et
Handelsselskab, hvorved Kolonierne og i dem Missionen kunde opretholdes.
Der var liden Lyst til det vovelige Foretagende, men S. paatog
sig Sagen alene og fik 1733 Eneprivilegium paa Handelen paa
Grønland og et Tilskud af 2000 Rdl. aarlig til Missionen. I 1740
fornyedes Oktroien for S. med et større Tilskud til Koloniernes
Forsvar, da han angav at have sat 16000 Rdl. til, dels hertil, dels
ved at en dødbringende Koppesygdom havde lagt Landet næsten
øde. I 1738-39 havde han virkelig ogsaa paa egen Haand ført
en lille Krig med Hollænderne, der handlede paa de Kolonier,
hvor han havde Eneret. Han fik derfor Tilladelse til, at hans
Skibe maatte føre Orlogsflag og hjælpes med Ammunition og
Vaaben, og opbragte 1739 4 hollandske Skibe, medens Hollænderne
til Gjengjæld toge et af hans. 1749 overdrog Kongen den grønlandske 
Handel til det almindelige Handelskompagni for at skaffe
dette en større Virksomhed. Dette virkede dog ikke til større
Gavn end S., der imidlertid i de følgende Aar fik Ret til at
anlægge et Sildefiskeri og Salteri i Nordland, for at derved «en 
bedre Omgang med Fiske- og Salteriet kunde blive indført».

S. nød megen Anseelse som Handelsmand, optoges blandt
Kjøbenhavns 32 Mænd og blev disses Formand. Han anlagde flere af
vore grønlandske Kolonier, hvoriblandt Jacobshavn, der opkaldtes
efter ham, tjente sig en meget betydelig Formue og kjøbte 1735 for
60000 Rdl. Dronninglund og Dronninggaard Hovedgaarde i
Vendsyssel med o. 257 Tdr. Hartk. Hovedgaardstaxt og 768 Tdr. Hartk.
Gods, af hvis Bønder adskillige efter hans Tilskyndelse nedsatte sig
som Kolonister i Grønland. Skjønt Missionen her voldte ham 
betydelige Udgifter, som han ofte trykkede sig ved, viste han paa mange
Maader sin Interesse for den, og han omtales ogsaa af Poul Egede
som en ejegod Mand og hans kjæreste Ven. Han efterlod ved
sin Død et meget vidtløftigt Bo; Dronninglund solgtes for 82000
Rdl., men hans 3 Døtre arvede dog kun 10000 Rdl. - Efter at
hans første Hustru i Avg. 1734 var død, 83 Aar gammel, ægtede
han Birgitte Sophie Nygaard (d. 1739, 35 Aar gammel), og 1742 fik
han kongl. Bevilling til at ægte Maren Dalager, skjønt de vare
beslægtede i 2. og 3. Led. Hun døde 7. Marts 1753 og Manden
23. Marts s. A. paa Dronninglund.

L. Koch, Christian VI's Hist. 
E. Holm, Danmark-Norges Hist. 1720-1814 II. 
Saml. t. jydsk Hist. og Topogr. II. 
Fenger, H. Egedes og den grønlandske Missions Hist. S. 175 ff.                                             

<i>G. L. Grove.</i>

</chapter><chapter name="Seydlitz, Christian Gotthold, 1738-96, Professor">

<b>Seydlitz, Christian Gotthold,</b> 1738-96, Professor, Søn af 
ndfr. anførte Professor Joh. Aug. S., blev født i Kjøbenhavn 11.
Juni 1738. Han blev Student 1753 og tog 3 Aar efter Attestats.
1758 blev han Dekan paa Kommunitetet og var fra 1759-64 Alumn
paa Borchs Kollegium. Som Dekan holdt han filosofiske
Forelæsninger, rigtignok for meget faa Tilhørere, men var en søgt
Manuduktør. 1769 blev han Provst paa Regensen, 1773 Magister og
1774 extraordinær Professor i Filosofi. 1777 forflyttedes han til
Gymnasiet i Odense som Professor i Græsk og Filosofi; 1782 blev
han tillige Lektor i Theologi og Professor i Hebraisk sammesteds.
Han døde 7. Nov. 1796. Skjønt han var en kundskabsrig Mand,
har hans Virksomhed dog ikke sat Frugt i Litteraturen, og det er
en tvetydig Ros, Jac. Baden giver ham i Nekrologen, naar det
siges om ham, at han ikke havde manglet andet «for at vise Flid
og Arbejdsomhed» end Anvisning og Lejlighed til Arbejde. I
Embeds Medfør holdt han ved festlige Lejligheder Taler, som
derefter bleve trykte. Han var Medarbejder i flere kritiske
Tidsskrifter; særlig havde han den væsentligste Andel i Iversens
«Danmarks litterariske Progresser», og da han stod i nært Forhold til
Bogtrykker Chr. Iversen (VIII, 328), som 1784 i de ugentlige
Bidrag til sine Aviser havde begyndt Satiren «Præsteklubben», der
havde sat adskilligt ondt Blod i Præstestanden, kom S. Vennen til
Hjælp med en anonym Piece, «Alethophili Tanker om Præsteklubben», 
som leveredes gratis til dem, der holdt Aviserne. S. ansaa
Satiren vel for et bittert, men tillige velgjørende Lægemiddel lige
over for de mange uduelige Præster. Mod denne Opfattelse tog
derefter Biskop Jac. Ramus sagtmodig til Gjenmæle (XIII, 388). 

S. var siden 1771 gift med Anna Margrethe Adtzleu, Datter af
Konferensraad, Finansdeputeret Jens A.

Bloch, Den fyenske Geistligheds Hist. I, 328 ff. 
Baden, Universitetsjournal IV, 187. 

<i>A.Jantzen.</i>

</chapter><chapter name="Seydlitz, Johann August, 1704-51, Præst">

<b>Seydlitz, Johann August,</b> 1704-51, Præst, blev født 8. Febr.
1704 i Crimmitschau i Kursachsen, hvor hans Fader, Johann Casper
S., var Rektor; Moderen hed Anna Elisabeth f. Møller. 1721 kom
han til Universitetet i Jena, hvor han i 5 Aar boede hos den
bekjendte Theolog Professor Joh. Fr. Buddeus, som ledede hans
Studier. 1726 blev han Huskapellan hos en russisk Oberst i Estland.
En Kammerat fra Studenteraarene i Jena (Hofpræst Samuel Lau)
fik ham 1729 til Wernigerode som Huslærer for Grev Stolbergs
eneste Søn; egentlig skulde han have haft et Præsteembede i
Grevskabet, men da der rejste sig forskjellige Hindringer for Kaldelsen,
tog Greven ham i sin personlige Tjeneste og gav ham tillige
Opsynet med Bibliotheket, indtil S. 1731 blev Hofdiakon i
Wernigerode. Ved Grevens intime Forbindelse med Hoffet i Danmark
blev S. anbefalet til den danske Konge, for hvem han allerede
1734 under midlertidigt Besøg prædikede paa Fredensborg, og vandt
strax meget Bifald. 1738 blev han indkaldt til Danmark som Stiftspræst 
paa Vallø og prædikede ved Stiftets højtidelige Indvielse 14.
Maj s. A. Men allerede Va Aar efter udnævntes han til tysk
Hofprædikant og extraordinær Professor i Theologi. I sidste
Egenskab deltog han i Censuren over nye Bøger, og det siges, at ingen
Theolog paa den Tid har holdt saa skarpt Udkig efter Herrnhutismen 
som netop han, uagtet han i øvrigt hørte til den pietistiske
Lejr. Adskillige af hans Prædikener ere trykte (et Par ogsaa
oversat paa Dansk) og samledes senere i flere Bind «Evangelische
Zeugnisse». Et Bind udkom efter hans Død, og i Fortalen til
dette tales i høje Toner om Betydningen af hans Virksomhed som
Prædikant baade her og i Tyskland. Han døde 22. Jan. 1751 og
vedligeholdt til det sidste Forbindelsen med sit Hjemland. Han
var 2 Gange gift: 1. med Christiane Charlotte f. v. Reinpforten
(f. 1710, d. 1741 i Kjøbenhavn), 2. (1742) med Louise Gottliebe f.
v. Kottwitz, der overlevede ham.

Dänische Bibl. VI, 732 ff. 
Zwergius, Siellandske Clerisie S. 843 ff. 
H. L. Møller, Kong Kr. VI og Grev Stolberg S. 125 f. 
Allg. Deutsche Biographie XXXIV. 

<i>A. Jantzen.</i>
</chapter>
<chapter name="Sibbern, Frederik Christian, 1785-1872, Filosof">

<b>Sibbern, Frederik Christian,</b> 1785-1872, Filosof, 
er født 18. Juli 1785 paa Christianshavn, hvor hans Fader, Friedrich
Gabriel Gottlieb S. (f. i Segeberg 7. Dec. 1743, d. i Kjøbenhavn 4.
Nov. 1794), var Læge ved Børne- og Opfostringshuset. Moderen,
Charlotte Amalia Friderica Lovisa f. Wilcken (Søster til J. E.
Hartmanns Hustru og f. 23. Okt. 1753 d. 26. Juli 1807), var en
Guldsmeddedatter fra Pløen. I sin første Barndom hørte S. derfor oftere
det tyske end det danske Sprog. Fra sit 6. Aar modtog han
Undervisning i Hjemmet af forskjellige danske Lærere, blandt hvilke
han med Taknemmelighed mindedes den senere Biskop J. Paludan-Müller. 
Til hans Yndlingslæsning hørte den Gang Campes «Sjælelære», 
Gellerts Skrifter, Claudius' «Wandsbecker-Bote» og «Peder
Paars». Gjennem Moderen, der var praktisk, energisk og meget
religiøs, vandt han end videre tidlig et indgaaende Kjendskab til
den tyske Bibeloversættelse. Aaret efter Faderens Død, 1795, sattes
han i den tyske Kirkes Skole, hvor Bibellæsning ligeledes var en
overvejende Del af Undervisningen. Læreren, en Kateket Kochen,
tog sig særlig af Drengen og læste privat noget Fransk med ham.
1798 fik S. imidlertid ved Paludan-Müllers Hjælp en Plads i
Herlufsholms Skole. Her tilbragte han 4 lykkelige Aar, afholdt saa
vel af Kammeraterne som af Lærerne, blandt hvilke han navnlig
traadte i et varigt Venskabsforhold til A. W. Brorson, der 1804 
blev Skolens Rektor, og Naturhistorikeren H. B. Melchior.
1802 dimitteredes han til Universitetet.

Til sin anden Examen fik han den højeste Udmærkelse i de
filosofiske Discipliner. Til sit Embedsstudium valgte han dog
foreløbig Juraen, der jo paa den Tid havde faaet forhøjet Glans 
ved A. S. Ørsteds første geniale Virksomhed. Samtidig læste han
imidlertid ivrig Poesi og forsøgte sig i Besvarelsen af et Par
mathematiske Prisspørgsmaal. Da Nordmanden Treschow 1803 havde
afløst Riisbrigh som filosofisk Professor, kom der imidlertid ogsaa
nyt Liv over Filosofien herhjemme, og S., som ikke havde kunnet
udholde at høre Steffens' Forelæsninger, der forekom ham som
«Galmandssnak», besvarede nu ikke mindre end 3 Gange med
Held Universitetets filosofiske Prisspørgsmaal (1806, 7 og 10). Dette
skaffede ham bl. a. Kommunitetet og Valkendorfs Kollegium, hvor
han traadte i Venskabsforhold til Grundtvig; under dennes bekjendte
Krise 1810 var det S., der ledsagede ham hjem til Faderen i Udby.
Ogsaa med den Ørstedske Kreds var S. traadt i venskabelig
Forbindelse. I A. S. Ørsteds «Juridisk Arkiv» skrev han forskjellige 
Afhandlinger; i hans Hjem var han en hyppig og velset Gæst;
under H. C. Ørsteds Vejledning studerede han Fysik; og ligesom
han beundrede begge Brødrene, saaledes nærede han over for den
førstes Hustru, Oehlenschlägers smukke og begavede Søster, en
sværmerisk Tilbøjelighed, der varede ved lige til hendes Død 1818
og stundum alvorlig truede hans Livsmod.

1810 havde han taget juridisk Embedsexamen og Aaret efter
den filosofiske Doktorgrad («De principiis philosophicis disciplinæ
juris»). Treschow var imidlertid bleven valgt til Professor ved det
nys oprettede Universitet i Christiania og havde anbefalet S. til sin
Eftermand i Kjøbenhavn, og Universitetsdirektionen skaffede ham
da et Rejsestipendium, for at han yderligere kunde uddanne sig,
før han overtog Pladsen. S. gik først til Halle, hvor han traf
Steffens, hvem han ikke tidligere havde været i Berøring med,
men som nu hurtig vandt hans Hjærte. Steffens var imidlertid
netop kaldet til Breslau, og efter et kort Ophold i Halle gik S.
derfor til Berlin, hvor han tilbragte Vinteren. Han stiftede her
Bekjendtskab med den ældre Fichte og Schleiermacher og hørte
Forelæsninger over græsk Poesi hos Filologen Wolf og over
Krystallografi hos Mineralogen Weiss. I Foraaret 1812 drog han til
Jena, hvor han daglig omgikkes Naturfilosofen Oken, og der fra
til Weimar, hvor han besøgte Wieland og Fru Schiller. Da Goethe,
hvem han inderlig havde ønsket at træffe, og til hvem han havde
Breve og Pakker fra Berlin, imidlertid var rejst til Carlsbad,
besluttede S. resolut at følge efter og opnaaede ogsaa som Løn for
den 20 Mile lange Udflugt at faa talt nogle Gange med
Digterkongen. Efter et 4 Ugers Ophold i Carlsbad, hvor han ogsaa
traf Digteren Fr. Stolberg, vendte han tilbage til Jena, besøgte
dernæst Dresden og kom i Nov. til Breslau, hvor han Vinteren
over boede hos Steffens og hørte hans Forelæsninger over Filosofi
og Naturvidenskab. I det tidlige Foraar 1813 gik han atter over
Dresden til Berlin, bl. a. for at se det opblussende Frihedsrøre
paa nærmere Hold. Efter et kort Ophold her rejste han over
Nürnberg, hvor han traf Hegel som Rektor ved Skolen, til
München, hvor han forblev en Del af Sommeren. Han traadte her i
nærmere Berøring med Schelling. Gjennem Tyrol drog han
derpaa ind i Schweits og havde ogsaa tænkt paa at besøge Italien.
Docentpladsen i Hjemmet var imidlertid bleven ledig; man
paa-skyndede hans Tilbagerejse, og ad nærmeste Vej, over Strasburg
og Frankfurt, vendte han da hjem i Okt. 1813. 

Umiddelbart efter Hjemkomsten blev han ansat som extraordinær 
Professor i Filosofi ved Universitetet og begyndte strax at
holde Forelæsninger over Logik og Psykologi, medens han selv
samtidig hørte Forelæsninger over fysiske, fysiologiske og
zoologiske Æmner. Hermed indlededes den lange Periode af utrættet
skriftlig som mundtlig Virksomhed, der nu paafulgte og uafbrudt
vedvarede indtil faa Aar før hans Død i hans høje Alderdom. Af
ydre Mærkepunkter i hans Liv skal endnu blot fremhæves: 1816
blev han Medlem af Videnskabernes Selskab, 1829 blev han
Professor ordinarius og Assessor i Konsistorium, og 1845 udnævntes
han til Etatsraad. S. A. var han første Gang Universitetets
Rektor. 1856 blev han Konferensraad og 1862 Kommandør af
Danebrog. 1870 traadte han tilbage fra sin Universitetsvirksomhed, og
2 Aar derefter, 16. Dec. 1872, hensov han blidt og stille. 29. Maj
1819 havde han ægtet Christiane Margaretha Dorothea Clara Louise
Ipsen (f. 2. Juli 1799), Datter af Krigsraad, Havneskriver i
Kjøbenhavn L. F. I. Hun døde 2 Aar før sin Ægtefælle.

S. var overordentlig arbejdsdygtig og usædvanlig alsidig og
har efterladt sig Arbejder ikke blot fra alle Filosofiens Omraader,
men ogsaa af juridisk, politisk og æsthetisk Art. Sine psykologiske
Anskuelser fremstillede han først i «Menneskets aandelige Natur
og Væsen» (1819), hvortil som en Art Fortsættelse føjedes «Psykologisk 
Pathologi» (1828). En stærkt omarbejdet Udgave af 1. Del
udkom senere under Navn af «Psykologi, indledet ved almindelig
Biologi» (1843 og flere Gange senere); 2. Del udgaves paa ny som
Mindeskrift ved hans Hundredaarsfest, 1885. Nærmest hertil slutte
sig «Om Forholdet mellem Sjæl og Legeme» (1849) og hans lille Bog
«Om Elskov» (1819 og oftere). Sine Anskuelser om Filosofiens Natur
og Methode har han fremstillet i «Om Erkjendelse og Granskning»
(1822), «Om Filosofiens Begreb, Natur og Væsen» (1843) og
«Angaaende Hegels Filosofi» (1838). Om Logik handle «Logikkens
Elementer» (1822), «Logik som Tænkelære» (1827 og flere Gange)
og «Tænkelære eller Logik» (1854 og oftere). En Æsthetik har
han givet i de 3 Bind «Om Poesi og Kunst» (1834, 53 og 69).
Sine ethiske Anskuelser har han udtalt i en lille, efter hans Død
udkommen «Moralfilosofi» (1878). Om hans totale Verdensopfattelse 
handler hans «Spekulativ Kosmologi med Grundlag til en
spekulativ Theologi» (1846); og endelig har han fremstillet sine
religiøse Anskuelser dels i en Række Universitetsprogrammer (1846,
47 og 49) og dels i «Meddelelser af Indholdet af et Skrift fra 
Aaret 2135» (3 Hæfter, 1858, 62 og 72). Denne Bog giver desuden
væsentlige Bidrag til hans sociale og politiske Anskuelser, som han
for øvrigt har fremstillet i en Mængde Smaaafhandlinger og
Bladartikler. 1829-30 udgav han «Filosofisk Arkiv og Repertorium»,
1835-39 «Patriotiske Intelligensblade» og 1843 «Dikaiosyne eller
Bidrag til Politik og politisk Jurisprudens for danske». Endelig
har han foruden et Par Mindetaler udgivet «Efterladte Breve af
Gabrielis» (1826 og flere Gange) og «Udaf Gabrielis Breve til og
fra Hjemmet» (1850 og flere Gange). En Samling «Breve til og
fra S.» udgaves 1866 af C. L. N. Mynster.

S. var baade legemlig og aandelig en særdeles sund Natur.
Nøjsom og haardfør, som han var, satte han stor Pris paa at røre
sig frit under aaben Himmel og tage Lejligheden, som den
frembød sig. Sin Udenlandsrejse gjorde han næsten udelukkende til
Fods, og denne Vandrelyst vedvarede op i hans høje Alderdom.
Det var ham en Art Religion ved saadanne forfriskende Anstrængelser 
at erhverve sig den Livsglæde og fortrøstningsfulde Frejdighed, 
som han mente alle burde eje for ret at kunne magte Livet.
Selv var han af Natur som af Forsæt Optimist til det sidste,
ligesom han var i Besiddelse af en energisk Oprindelighed, et
varmtfølende Sind, en stærk Sympathi med alle de smaa og undertrykte,
en levende Friheds- og Retfærdighedsfølelse og en Jævnhed og
Tillidsfuldhed, der ofte kunde stige til Troskyldighed og sprede et
stærkt Skær af Naivitet over hans Optræden. Han slutter sin Bog
«Om Erkjendelse og Granskning» med Pauli Ord, at om vi talte
med Englenes Tungemaal og kjendte alle Hemmeligheder og havde
Tro, saa vi kunde flytte Bjærge, men havde ikke Kjærlighed, saa
vare vi intet. Han kunde have sat dette som Motto over hele
sin Stræben. Thi al hans Filosoferen har et pædagogisk Formaal.
Viden er til syvende og sidst kun til for at skabe fuldkomnere
Handlen, mener han, og med denne Tanke for Øje har han formet 
alle sine Værker. Hans Gabrielis Breve er Fortællingen om
en Werther, som <i>ikke</i> skyder sig, men gjenerobrer sit Livsmod,
ligesom Bogens Forfatter selv havde gjort det. Hans Psykologi
som ethvert af hans Arbejder udmunder i ethisk-religiøse Betragtninger, 
og selve hans religiøse Anskuelser formes, som vi skulle
se, efterhaanden i nøje Overensstemmelse med Grundsynspunktet.
At S. maatte være misfornøjet med den abstrakte Hegelske Formalisme, 
forstaar man allerede heraf. Men den «praktiske Livsfilosofi», 
han saaledes indledede her hjemme, fortsattes senere af Poul 
Møller og Søren Kierkegaard, og den førstnævnte af disse har
flere Gange med varm Tilslutning gjort opmærksom paa den S.
egne personlige, uforbeholdne, konkrete, klare og jævne
Fremstillingsmaade, der netop saa nøje hænger sammen med hans
Hovedformaal. Det er sikkert ogsaa denne hans Kjærlighed til det klare,
jævne og konkrete, der har bevirket, at hans filosofiske Tankebygning 
kom til at staa et betydeligt Trin over ethvert af de tyske
Systemer, hvis Forfattere havde været hans Læremestre under hans
Udenlandsrejse. Baade over for Steffens og Schelling staar han i
Virkeligheden med stor Selvstændighed; at visse af Tidens
Grundtanker ere fælles for dem alle, er en Selvfølge, der ikke forandrer
Sagen. Af den tyske Naturfilosofis talrige Fantasterier, som han
dog havde været i saa nær Berøring med, findes der saa godt
som intet hos ham. Ikke blot hans danske Besindighed har her
frelst ham, men ogsaa den klare, skarpe og alsidige Tænkning,
han i Virkeligheden var i Besiddelse af. Hans store Dygtighed i
at systematisere i Forbindelse med hans levende Interesse for det
enkelte har undertiden -- mest dog blot i hans egentlige
Lærebøger -- forledet ham til en Udstykning i det smaa, der kan
virke trættende paa Læseren. Hans Omhu for at give Tanken et
saa primitivt og nøjagtigt Udtryk som muligt førte ham ogsaa til
med stor Kjækhed at skabe nye Ord og Vendinger; i hans senere
Skrifter ere ikke blot alle hans særlige Kunstord danske, men
uden Betænkning har han overhovedet fjærnet samtlige Fremmedord 
af Sproget. Hans Fremstillingsform kan af disse Grunde
undertiden falde noget sær og kantet; dette gjælder dog ingenlunde
alle hans Arbejder og navnlig intet af de tidligere i deres første
Støbning. I Gabrielis Breve er Stilen ofte, saa at man tror at
læse Søren Kierkegaard.

Hvorledes Tidsaandens Tanker brødes med hans individuelle
Natur og Stræben, ser man allerede af hans Opfattelse af
Filosofien: Gjennem vore Sanser modtage vi et Stof, hvis logiske
Bearbejdelse giver os alle de ydre Erfaringsvidenskaber, og en
lignende indre Disciplin faa vi ved Bearbejdelse af vort forefundne
Bevidsthedsindhold af moralske og religiøse Følelser o. dsl. Men
Udgangspunktet er her begge Gange kun et historisk.
Menneskeaanden stræber videre og vil paa Grund af sin medfødte Fornuft
udlede alt fra et eneste Midtpunkt, der som Udstraalingspunkt for
alt maa være oversanseligt, uendeligt og evigt og kun erkjendeligt 
ved selve Fornuften, ved en aandelig Seen, «Spekulationen». 
Tanken maa derfor have en højeste «Grundidé» at gaa ud fra og
ved et omfattende Ræsonnement, «Dialektikken», udlede alt af
denne. Filosofien bestaar af de 3 Afdelinger «Fundamentalfilosofien», 
Naturfilosofien og Aandsfilosofien. 1. Afdeling handler om
Fornuftens Væsen, dens oprindelige Grundbegreber og Ideer, og kan
egentlig formes saa vel analytisk som synthetisk eller saa vel fra
Iagttagelsens som fra Spekulationens Standpunkt. Den første Form
bør altid bane Vejen for den sidste, men udgjør strængt taget kun
en Indledning til den egentlige Filosofi. En saadan «Indledning»
bør imidlertid med. Thi man maa dog retfærdiggjøre den Grundidé, 
hvorfra den egentlige Filosofi tager sit Udspring. Indledningen
kan desuden indeholde Logikken, ved hvilket Udtryk S. tænker
paa en sædvanlig, formel Logik, saaledes som han ogsaa selv gav
den, og ikke paa en «højere» eller spekulativ. En saadan,
bemærker han, kunde derimod gjærne knyttes til Fundamentalfilosofien. 
-- Man ser, hvorledes han, om han end bliver løftet med af
Tidsaanden, dog bestandig er omhyggelig for at bevare
Forbindelse med Jorden.

Og end tydeligere fremgaar dette af hans Bemærkninger om
Naturfilosofien. Vi maa her, siger han, helst holde os Erfaringen
saa nær som muligt og være varsomme med enhver Betragtning
<i>fra oven</i>, hvortil vi endnu langtfra ere modnede. Med disse Ord
tager han kort og godt Afstand fra alle sine Venner
Naturfilosoferne.

Til Aandsfilosofien regner han Psykologi, (Logik, der ogsaa
kunde finde sin Plads her), Æsthetik, Ethik, Statslære, Religionslære 
og en Lære om Videnskabens Plads eller Betydning i Verden.
Ogsaa her maa man egentlig begynde med Iagttagelse, hvorfor
man ogsaa ofte har opstillet baade en empirisk og en spekulativ
Psykologi. Men selv i Psykologien ud fra Iagttagelse føres rnan
dog snart til at hæve sig til Spekulationen og betragte Mennesket
i Ideens Lys paa Grund af den nøje Forbindelse mellem dets
Natur og dets moralske og religiøse Bestemmelse. Modsat
Naturvidenskaben regnes derfor allerede den empiriske Psykologi 
sædvanligvis med til Filosofien. -- Det er en saadan «empirisk»
Psykologi, S. selv har givet. Med den rene Spekulation er han ligesom
lidt uvillig til at indlade sig.

I den spekulative Kosmologi, der til Dels giver hans
Fundamentalfilosofi, har han dog gjort det. Den Fornuftsammenhæng,
vi spore alle Vegne i Verden, lærer os, at hele Tilværelsen maa 
være Udslaget af en Enhed, en ideel-reel Magt, der gjennemvirker
Mangfoldigheden eller det reelle, Substratet, ved deri at indorganisere 
sin hele ideelle Indholdsfylde, de evige Sandheder. Som disse
maa den ideelt-reelle Magt, Guddommen, det alvirksomme, selv
være evig og allestedsnærværende, paa én Gang hævet over og
iboende i Verden, kort sagt saaledes beskaffen, at hele Tilværelsens 
Beskaffenhed deraf lader sig forklare, en Forklaring, som den
enkelte Filosof i Følge S. dog ingenlunde vil kunne naa. Ogsaa
Substratet, i sidste Instans «Molekulerne», de primitive
Værenselementer, maa imidlertid, om vi skulle undgaa Dualisme, udspringe
fra det alvirksomme og vedvarende bæres oppe af dette. De ere
altsaa ikke absolute Selvstændigheder, medens man paa den anden
Side dog maa tilskrive dem en vis relativ Selvstændighed, i det
de kunne yde det alvirksomme en vis Modstand. Vel nærmest af
Føjelighed mod Romantikernes Sky for det faste kalder S. dem
ikke Substanser, men «Subsistenser». Al Væren er jo Virken,
Funktion, og til syvende og sidst Funktion af Guddommen. Deri
ligger Garantien for, at den hele Verdensudvikling til sidst vil ende
i Harmoni. Paa Grund af Elementernes relative Selvstændighed
vil Vejen imidlertid ikke altid blive ganske retlinet, og da den
hele Udvikling er at forstaa som en reel Proces i Tiden, vil den
altsaa i ethvert givet Øjeblik være uafsluttet. Vi finde derfor alle
Vegne i Verden noget «sporadisk», spredt, ufuldkomment; i den
ydre Natur, i Menneskesindet, i Staten, i Samfundet.
Mangfoldigheden er endnu ikke samlet til Enhed. De simpleste
Organisationer ere de mekaniske, hvorved f. Ex. et Solsystem danner sig
af en Urtaage; dernæst de kemiske, hvorved de sammensatte Stoffer
dannes af de enkelte. De første Organismer ere sikkert opstaaede
ved en generatio spontanea, og Mennesket er sikkert fremkommet
som sidste Led af en Række Dyreformer. De mere sammensatte
Dannelser ere imidlertid mere end direkte Resultater af de simplere,
i det det alvirkende lader en ny Fylde træde til ved enhver
saadan Sammenslutning, saa at en højere Funktion dannes. Saaledes
er f. Ex. Sjælen en Funktion af det alvirksomme og ikke af det
legemlige. En højere Funktion er atter det selvbevidste, selvbestemmende 
Jeg. Disse højere Subsistenser eller Væsener have indre
Uudtømmelighed og «kunne gaa ud over deres bestemte Maadehold», 
hvorved Udviklingen kan forsinkes, og Livets Kamp opstaar.
Men i det saadanne Frihedsvæsener, som endog kunne vinde 
Udødelighed, virke med, faar Udviklingen sin dybeste Betydning.
Det er Guddommen, der udformer sig «sit Rige».

En Overgang fra disse metafysiske Betragtninger til hans
empiriske Psykologi finde vi i den store Bog «Forholdet mellem Sjæl og
Legeme», hvori han bl. a, har givet sin Løsning af det saa stærkt
omstridte Spørgsmaal angaaende Samspillet mellem Sjæl og Legeme.
Ogsaa her har han sit eget Standpunkt. En virkelig Vexelvirkning
mellem legemligt og sjæleligt finder han ingen Grund til at tvivle om 
kun naar man selv i Forvejen bestemmer de to Led som dualistisk
modsatte, opstaar Vanskeligheden. Derimod maa man lægge Mærke
til, at naar Omverdenen paavirker os, reagerer Sjælen i Overensstemmelse 
med sin egen Natur. Naar vore Forestillinger alligevel
svare til Omverdenen, maa dette derfor skyldes en Art harmonia
præstabilita hidrørende fra Tilværelsens Enhed. Og da end videre
Livet i Organismen kun er ét, eller da det er den ene og samme
Sjæl, der forestaar saa vel de organiske som de bevidste Processer,
saa maa disse Processer ogsaa fremkaldes sammen. Beslutter jeg
f. Ex. at løfte min Arm, saa er det ikke selve Tanken eller
Beslutningen, der løfter den- men i det Sjælen fatter Beslutningen,
sætter den ogsaa Nervelivet i Virksomhed paa bestemt Maade. At
netop Beslutningen derved udføres, skyldes atter en harmonia
præstabilita mellem Nerveaktion og Forestillingsaktion. -- Man vil her
finde Momenter baade fra Malebranche, Spinoza, Leibniz og flere;
men Læren som Helhed er, som S. siger, hans egen.

Alt dette er ganske vist «Metafysik». Men sammenligner man
det med den samtidige tyske, vil man finde det baade ualmindelig
sundt og særdeles besindigt. Den hele Verdensanskuelse ligner i
ikke faa Henseender senere Filosofers som f. Ex. Brøchners og
Lotzes. Ejendommelig for S. og saa nøje stemmende med hans
Grundsynspunkt er dog den karakteristiske Lære om «det
sporadiske» og den hele konkrete Udvikling. Han har dermed givet
det historiske, Livet, «Existensen», en Betydning, som i
Almindelighed er fornægtet i de store filosofiske Systemer.

Ogsaa paa den empiriske Psykologis Omraade har han
fastholdt sit Synspunkt, og det har her fremkaldt en Mangfoldighed
af fortræffelige Enkeltheder, som endnu bevare deres Værd. Særlig
det hele Følelsesomraade, det pathologiske, er her fremstillet
konkret og indgaaende.

I det lille efterladte Skrift om Moralen finde vi Forfatteren
nærmest som Velfærdsmoralist. Da Mennesket som Frihedsvæsen 
til en vis Grad kan unddrage sig Naturnødvendigheden, medens
det dog ikke kan være Meningen, at det skal forstyrre eller bryde
Verdensordenen, saa opstaar der et «Du bør!», der kræver et «Jeg
vil!» efter sig. Friheden bestemmer S. som «det, der gjør, at man
kan sige til sig selv: Du kan, hvad du bør!», eller som «det, der
gjør, at visse Paavirkninger og Overvejelser kunne blive tilstrækkelige
Aarsager». Ansvar og Tilregnelighed forudsætte, at Mennesket i
det givne Tilfælde kunde have handlet anderledes, end det skete.
Friheden er en «Selvkunnen». Det onde skriver sig fra det
sporadiske, det ufærdige i Udviklingen, der kan føre Individet til at
ville paa for snæver (egoistisk) en Maade, i det det ikke
tilstrækkelig føler sig som Moment i Helheden. Thi Kravet er: Bliv saa
fuldkommen som muligt som Led i Helheden, virk med paa
Udformningen af «Guds Rige»! Vær retfærdig og kjærlig! Vær glad! 
saa udbreder du Glæde rundt omkring dig! S. er dog ikke
Optimist i den umiddelbare Forstand, at han tror alt herligt og i Orden
allerede. Den forløbne Udvikling har snarere endnu blot skabt et
Undertrykkelsens Rige; vi ere endnu blot i «Drenge- og
Tøsealderen».

Og én af Hovedgrundene hertil finder S. i den uheldige
Retning, den religiøse Udvikling har taget. Med de fleste i Samtiden
er han enig om at forkaste den flade, tørre Forstandsreligion, der
beherskede Aarhundredets Begyndelse. Men i sin Reformation gaar
han en ganske anden Vej end Flertallet. Medens dette først og
fremmest søger Frelsen i en omhyggelig Tilbagevenden til
Dogmerne, en minutiøs Rettroenhed, saa positiv som muligt, bliver S.
mere og mere betænkelig ved dette Grundlag, der staar for ham
som et uheldigt og forstyrrende fremmed, man skyder ind mellem
sig selv og Guddommen til Sinkelse og Hemmelse for den virkelige, 
aktive Religiøsitet: Fortrøstningen og Næstekjærligheden. «Alt
Aanden tiltalende, alt sjælefødende, alt sin Kraft fra Aandens indre
Samstemning hentende i Kristendommen er for mig ganske det, 
det var», siger han. «Kun det, som skulde hente sin Gyldighed
fra Positiviteten, respekterede jeg den Gang som et givet . . . Denne
Afhængighed vil jeg nu slet ikke mere indrømme nogen Gyldighed.» 
Han skjelner med andre Ord i Kristendommen mellem det
religiøse og det blot filosofiske; dette sidste er i mange Maader
uheldigt og har kun gjort ubetalelig ondt i Verden. Reformationen 
var kun en Halvhed. At bygge sin Religion over en Bog
alene gaar aldeles ikke an. Bibelen indeholder saa mange 
Modsigelser, halve Tanker, ja stødende Lærdomme, at den maa
kontrolleres af Samvittigheden, og hvor meget maa da ikke lægges til
Side som blot forstyrrende eller forkastes som uethisk! Man tager
alt det opløftende fra Jesu Liv og Virksomhed ved at gjøre ham
til en Gud. Hvilken religiøs Værdi har vel den uklare
Treenighedslære? Hvor stødende er ikke Læren om en evig
Fordømmelse! Hvor ivrig kan man ikke hænge ved alle disse Dogmer
uden at have Spor af kristeligt Sind. og hvor frodig kan ikke den
kristelige Kjærlighed røre sig, uden at man har mindste Interesse
for disse Lærdomme, der kun have udsaaet Hovmod, Had og Tvedragt 
i Verden! Lad enhver derfor forme sig, hvilke Dogmer han
vil; men lad os fastholde, at «den frie Gudhengivenheds Sindelag»
er det eneste afgjørende og væsentlige!

S. udtalte disse Tanker først i de 3 Universitetsprogrammer
1846, 47 og 49 og senere i sin Moralfilosofi og i Meddelelserne
fra 2135. Han vandt næppe strax mange Tilhængere; Strømmen
i modsat Retning var for stærk, og hans Fremstillingsform var
for lidet stilistisk, for rolig og lidenskabsløs til at kunne vende
Strømme. Heller ikke med sine sociale og politiske Anskuelser
formaaede han at trænge igjennem. Ogsaa her havde han sit
særegne Standpunkt, som han dels forfægtede i en Mængde
Smaaafhandlinger fra Fyrrerne og senere og dels fremstillede i yderste
Konsekvens i det nys nævnte efterladte Skrift, der i hans
Produktion staar som en Slags Parallel til Platos Stat. Ogsaa her var
dog Strømmen for stærk og S. alt for lidt af en Partigænger eller
Døgnpolitiker til at kunne haandtere de rette Vaaben.

Men har han ikke paa denne Maade grebet direkte ind i vor
Aandsudvikling, saa har han gjort det i saa meget desto højere
Grad ved sin mangeaarige Virksomhed som Lærer og Ven for den
studerende Ungdom. Om hvor afholdt og elsket han var som
Universitetslærer, har hans Samtid efterladt sig de talrigste
Vidnesbyrd, der alle kun gaa i én Retning, og enhver, der kom i
nærmere personlig Berøring med ham, satte ham om muligt endnu
højere. Han var paa Filosofiens Omraade den unge begyndende,
endnu rationelle Romantik: sund, jævn, livsfrisk og naiv som
Oehlenschlager. Han manglede paa sit Omraade dennes fuldendte
vindende Form. Men bag det stundum kantede Udtryk skimtes
bestandig den elskelige, ædle, varmtfølende Personlighed, og der
var sikkert rammende Sandhed i Ordene, naar det i en Sang ved
hans Jubilæum lød: «Du selv er mer end alle dine Bøger». 
Erslew, Forf. Lex.
P. L. Møller, Dansk Pantheon XXXVI.
Borchsenius, Fra Fyrrerne.
Høffding, Mindre Arbejder.

<i>K. Kroman.</i>

</chapter><chapter name="Sibbern, Henrik Steffens, 1826-1901, Arkitekt">

<B>Sibbern, Henrik Steffens,</b> 1826-1901, Arkitekt, 
var Søn af Filosofen F. C. S. (s. ovfr.) og født i Kjøbenhavn 4. Nov. 1826,
var udlært som Murer og gjennemgik Kunstakademiet, hvor han
1855 vandt den store Sølvmedaille; han var Elev af Hetsch og
Walther. 1847 foretog han en Studierejse i Udlandet, 1849-50 
deltog han i Krigen. Blandt hans Arbejder kan nævnes: Syge-,
Daare- og Arbejdshus for Roskilde Amt (1856-57), Caroline Amalies
Børneasyl i Rigensgade (1865), Hovedbygningerne til Herresæderne
Rosenfeldt ved Vordingborg (1868-69) og Bellinge i Sverige,
Ombygning og Restavration af Kjøge Kirketaarn, flere Bygninger i
Roskilde og adskillige Herregaarde paa Sjælland og Laaland,
Opførelsen af Kirkerne i Bandholm paa Laaland (1874) og i
Silkeborg (1877). En smuk Virksomhed udøvede han som Skaber af
en Række smagfulde gule Murstens villaer omkring H. C. Ørstedsvej
i Kjøbenhavn. Han døde 8. Sept. 1901, ugift.

Weilbach,  Nyt Kunstnerlex.

<i>Erik Schiødte.</i>

</chapter><chapter name="Sibbern, Ludvig Frederik Gabriel, 1824-1903, Filosof">

<b>Sibbern, Ludvig Frederik Gabriel,</b> 1824-1903, Filosof. 
G. S., Søn af Ovenstaaende F. C. S., er født i Kjøbenhavn 28. Maj 1824.
Han fik først Hjemmeundervisning og sattes senere i Borgerdydskolen 
i Kjøbenhavn, hvorfra han blev Student 1842. Han
studerede Theologi og Filosofi indtil 1848, deltog som menig i Krigen
1849-50 og tog Magisterkonferens i Filosofi 1852. 1856 indsendte
han til Universitetet en Afhandling, «Om det humane», for at faa
den antaget som Grundlag for en Doktordisputats; men den vandt
ikke Fakultetets Billigelse. Han udgav den da senere som 2
Smaaafhandlinger: «Om Humanitet og Alsind» (1857) og «Om
Humanisme» (1858). En anden Afhandling, «Om Forholdet mellem det
saakaldte ydre og indre Naturformaal», indsendtes 1862, men blev
heller ikke antaget; med en Indsigelse fra Forfatteren som Forord
udkom den Aaret efter. 1866-67 foretog S. en Udenlandsrejse til
Tyskland, Frankrig og Italien for at studere Kunst og Filosofi og
holdt efter sin Hjemkomst et Par Aar offentlige Forelæsninger.
1872 blev han Distriktsforstander for Kjøbenhavns Fattigvæsens 9.
Distrikt; 1893 maatte han paa Grund af Legemssvaghed tage sin
Afsked.

S. har foruden de ovennævnte Skrifter endnu udgivet forskjellige 
Smaaafhandlinger: «Den stoiske og epikuræiske Moral» (1853), 
«Dialektisk Spøg af Harmonikos» (1860), «Om religiøs Absolutisme»
(1899), i Aand og Tone nærmest sluttende sig til og fortsættende
Faderens Arbejder. Universitetets Strænghed har sikkert været et
Udslag af de ensidige Hegelske Tendenser, der da have gjort sig
gjældende. -- Han døde 2. Maj 1903.

Erslew, Forf. Lex.

<i>K. Kroman.</i>

</chapter><chapter name="Sibbern, Valentin Christian Wilhelm, 1779-1853, norsk Statsmand">

<b>Sibbern, Valentin Christian Wilhelm,</b> 1779-1853, norsk 
Statsmand, Søn af Major Georg Christian S. (f. 1732 d. 1796) og
dennes 2. Hustru, Søster Huitfeldt, blev født paa Slægtens
Ejendom Værnekloster ved Moss 9. Sept. 1779. 1793 kom han, der
allerede 1783 var udnævnt til Sekondlieutenant à la suite ved
smaalenske Dragonregiment, ind paa Landkadetakademiet i Kjøbenhavn
og udnævntes 1. Jan. 1796 til Sekondlieutenant. Hans Fader døde
s. D., og han levede derefter paa Værnekloster, som han selv
overtog 1800. Under et Besøg i Kjøbenhavn 1801-2 tog han
danskjuridisk Examen. For øvrigt rykkede han efterhaanden op i de 
militære Grader og blev 1812 Major ved akershusiske ridende 
Jægerkorps. I 1814 valgtes S. til Repræsentant ved Rigsforsamlingen
paa Ejdsvold baade for sit Korps og for Smaalenenes Amt, og
han blev ved Fuldmagternes Prøvelse antagen for det første. Paa
Ejdsvold var han til en Tid mistænkt for at hælde til Grev Wedels
Anskuelser, hvad dog ikke ganske var Tilfældet; han var nærmest,
skjønt ikke uden Tvivl, en Tilhænger af Christian Frederik. Atter
mødte han paa det overordentlige Storting i 1814, som Repræsentant 
for den Del af Smaalenenes Amt, der ikke var besat af de
svenske Tropper.

28. Nov. 1814 udnævntes S. til Amtmand over Smaalenenes
Amt. 1822 konstitueredes han tillige som Stiftamtmand over
Akershus Stift og udnævntes 1823 til dette Embede og samtidig til
Amtmand over Akershus Amt, hvorhos det paalagdes ham indtil
nærmere Bestemmelse ogsaa at forestaa Smaalenenes Amt. Dette var
en ret stærk Sammenhoben af Embeder, men det skete, som det
udtrykkelig blev sagt, i Betragtning af «den særdeles
Embedsduelighed, han stedse har udvist, der har erhvervet ham Hs.
Majestæts og Nationens Tillid». S. var saaledes Stiftamtmand, da
«Torveslaget» i Christiania 17. Maj 1829 forefaldt. At Nationens
Tillid ikke var ringere end Kongens, viste sig ved hans gjentagne
Valg til Stortingene 1815-16, 18, 21 og 22, samtlige Gange for
Smaalenenes Amt, og 1824 for Christiania, hvor han imidlertid 
havde bosat sig som Stiftamtmand. I Aarene 1818-24 var han
Præsident i det samlede Storting og i Lagtinget saa vel som
Formand i vigtige Komiteer. Ligeledes var han Præsident i
Rigsretten 1821.

I 1828 og 1841 modtog S. Tilbud om at overtage Posten som
norsk Statsminister i Stockholm, men afslog det begge Gange.
Derimod modtog han 1830 Tilbudet om at indtræde i Regeringen
som Statsraad, i hvilken Stilling han stod til 1850, da han fik sin
ansøgte Afsked med Bevidnelse af Kongens særdeles Tilfredshed
med hans lange og hæderlige Embedstjeneste. Som Statsraad
bestyrede han dels Revisionsdepartementet, dels Justits-, dels Armé-,
dels Marine-, dels Finansdepartementet og var derhos i sin Tur
Medlem af Statsraadsafdelingen i Stockholm. Fra 1850 boede han
paa Carlberg i Rygge til sin Død, i. Jan 1853. -- S. var 2
Gange gift: 1. (19. Maj 1802) med Alette Margrethe f. Aagaard
(f. 1776 d. 1810), Datter af Sognepræst Matthias A., 2. (13. Maj
1811) med Anne Catharine f. de Stockfleth (f. 1785 d. 1865), Datter
af Viceadmiral William Walker de S.

Huitfeldt-Kaas, Efterr. om Fam. Sibbern S. 62 ff. 
Halvorsen, Norsk Forf. Lex. 
(Norsk) Hist. Tidsskr. I, 208 ff. 

<i>Yngvar Nielsen.</i>

</chapter><chapter name="Siboni, Erik Anton Valdemar, 1828-92, Komponist">

<b>Siboni, Erik Anton Valdemar,</b> 1828-92, Komponist, Søn
af nedennævnte G. S., var født i Kjøbenhavn 26. Avg. 1828, gik
i Metropolitanskolen til 1844 og blev i en ung Alder bestemt til
at være Musiker; han fik Undervisning af J. P. E. Hartmann i
Harmonilære og af B. Courlånder i Klaverspil. En Landejendom
i Italien, han havde arvet efter sin Fader, solgte han. 1847 gik
han til Leipzig og studerede der med god Fremgang videre hos
den berømte Theoretiker Moritz Hauptmann og den ikke mindre
berømte Pianist Ignaz Moscheles. Krigen 1848-50 afbrød hans
Studier, i det han gik med som frivillig i den danske Hær. Men
1851 rejste han atter ud, fortsatte i Wien sine Studier (Kontrapunkt 
hos Simon Sechter), tog hjem over Paris, hvor han omgikkes
mange fremragende Musikere og bl. a. stiftede personligt
Bekjendtskab med Rossini, og levede derefter en Del Aar i Kjøbenhavn,
sysselsat med Komposition og Lærervirksomhed: til Elever havde
han f. Ex. de 2 unge Prinsesser Alexandra, den senere Dronning
af England, og Dagmar, den senere Kejserinde af Rusland. Da
P. Heise tog sin Afsked fra Organist- og Sanglærerembedet i Sorø,
blev S. hans Efterfølger (1865) og fungerede som saadan til 1883, 
da hans svækkede Helbred nødsagede ham til at gaa af. Siden
var han i nogle Aar Vikar for J. P. E. Hartmann ved vor Frue
Kirkes Orgel, men levede for Resten som Privatmand, yndet
for sin personlige Elskværdighed. Han døde i Kjøbenhavn 11.
Febr. 1892.

S. var en dygtig og ret frugtbar Komponist, af hvis Værker
adskillige ere opførte i Danmark, og et og andet ogsaa er blevet
bekjendt i Udlandet. De vigtigste ere: «Carl II's Flugt», Opera
i 3 Akter af Overskou, opført paa det kongl. Theater 1861;
«Loreley», Opera i i Akt; «Stabat mater» for Soli, Kor, Orkester og
Orgel, prisbelønnet i Bordeaux, opført i Cæciliaforeningen 1873;
«Wellenspiel» for Kor og Orkester (i Musikforeningen 1857);
Koncert i D-Mol for Piano og Orkester (sammesteds 1881); «Den tredje
Salme» for Bassolo, Kor og Orkester; «Slaget ved Murten» for
Soli, Mandskor og Orkester; «Stormen paa Kjøbenhavn» for Soli,
Kor og Orkester; 2 Symfonier; Klaverkvartet i B-Dur (Musikforeningen 
1862); Strygekvartetter, en Klavertrio, Sonater med Violin
og med Violoncel m. m. I Trykken er der ikke udkommet meget:
den nævnte Klaverkvartet, «Tragisk Ouverture» for 4 Hænder, en
halv Snes Hæfter Klavermusik, nogle faa Hæfter Sange og et
Hæfte Orgelpræludier.

S. var først gift med en Datter af Etatsraad, Bankdirektør
U. N. Fugl; da hun var død, ægtede han 1. Sept. 1866 J<i>osephine
Crull</i> (f. i Rostock 30. Jan. 1839), Datter af Hofraad, Dr. C. Hun
lærte Musik først hos Marschner, siden hos Moscheles, i det efter
hendes Faders Død den svenske Baronesse Stjernblad tog sig af
hendes Uddannelse. Hun blev en ypperlig Pianistinde og foredrog
1864 i Kjøbenhavns Musikforening sin tilkommende Mands
Klaverkoncert. Efter sit Giftermaal optraadte hun kun sjælden ved
offentlige Musikopførelser. Hun døde i Sorø 13. Juni 1894.

Grove, Dictionary of music. 
Schytte, Musiklex. 
Berlingske Tid. og Nationaltid. Febr. 

<i>E. Gigas.</i>

</chapter><chapter name="Siboni, Giuseppe (ell. Joseph), 1780-1839, Sanglærer">

<b>Siboni, Giuseppe</b> (ell. Joseph), 1780-1839, Sanglærer. S.
var Italiener af Fødsel, født i Forll 27. Jan. 1780. Allerede 1797
debuterede han i Florents som Tenorsanger og optraadte derefter
i en Aarrække i forskjellige evropæiske Hovedstæder, baade paa
Operascenen og i Koncertsalen; han medvirkede saaledes i Wien
ved den første Udførelse af Beethovens Terzet «Tremate empi».
Den i sin Tid navnkundige Operakomponist Paer skrev flere af 
sine Tenorpartier for S., der roses for omfangsrig Stemme, god
Skole, heldigt Theaterydre og dramatisk Talent. Prins Christian
Frederik hørte ham paa sin Rejse til Italien i Neapel og indbød
ham siden til Kjøbenhavn, hvorhen S. begav sig fra St. Petersborg. 
Han optraadte første Gang paa det kongl. Theater 1819, i
Scener af Mozarts «Titus» og Spontinis «Vestalinden», og
udnævntes strax til Kammersanger og Direktør for Theatrets
Syngeskole, der aabnedes allerede det nævnte Aar. Som Sanglærer for
den fine Verden blev han stærkt søgt, og 1825 tillodes det harn
at indrette et Musikkonservatorium, hvori Undervisningen begyndte
1827, efter at S. Aaret før var bleven udnævnt til Professor. Som
Sanger maatte han temmelig tidlig holde op med at optræde offentlig, 
da hans Stemme tabte sig, men som fortrinlig Lærer fik han
megen Betydning. Af de Elever, han uddannede, har en yngre
Tilhørerkreds længst haft Lejlighed til at beundre Chr. Hansen og
P. Schram. For øvrigt maatte S. under sin Virksomhed kæmpe
med megen Modstand, i det man beskyldte ham for at begunstige
de «vælske Toner» -- han virkede da ogsaa en Del far at bringe
den forgudede Rossinis bedaarende Musik frem her hjemme --,
og der dannede sig mod «Rossinismen» et stærkt Parti, nationalt
og klassisk i sin Tendens, som skrev Weyses Navn paa sin Fane.
Efter S.s Død, i Kjøbenhavn 29. Marts 1839, gik Konservatoriet
snart ind.

S. var gift 3 Gange. Det er vistnok hans første Hustru, der
har tegnet det Portræt af S. som Licinius i «Vestalinden», hvoraf
D. Weiss udførte et Kobberstik 1813; hans anden Hustru var en
Søster til den tyske Digter Franz Schober; den tredje, Johanne S.,
overlevede ham og boede i mange Aar i Kjøbenhavn. Han var
Fader til den for sin Musikbegavelse beundrede Fru Josephine
(Peppina) Tutein og til Komponisten Erik S. (s. ovfr.).

Grove, Dictionary of music. 
Musikforeningens Festskrift 
I. Schytte, Musiklex.                                                                                       

<i>E. Gigas,</i>

</chapter><chapter name="Sibylla Ursula, Hertuginde af Glücksborg, 1629-71">

<b>Sibylla Ursula,</b> Hertuginde af Glücksborg, 1629-71. Hun 
fødtes 4. (8.) Dec. 1629 i Hitzacker (Dannenberg) i Fyrstendømmet
Lyneborg og var Datter af Hertug August af Brunsvig-Wolfenbüttel 
og Hertuginde Dorothea af Anhalt. I sin Fødeby, hvor
hendes kundskabsrige Fader havde samlet et stort Bibliothek, der
senere kom til Wolfenbüttel, opdroges hun af dygtige Lærere og
tilegnede sig ved sit sjældne Nemme betydelige Kundskaber i 
Latin, Fransk, Theologi og Poesi. Som voxen førte hun en udstrakt
Korrespondance med lærde og skrev selv en lang Række
opbyggelige Skrifter, som dog ikke bleve trykte. Hun blev 20. (13.) Sept.
1663 i Wolfenbüttel viet til Hertug Christian af Glücksborg (III,
529). Hjemvendt efter en Rejse til de spanske Nederlande døde
hun paa Glücksborg 12. Dec. 1671.

Moller, Cimbria lit. II, 883.

<i>Louis Bobé.</i>

</chapter><chapter name="Sick, Johannes Peter Kristian, 1812-84, Sprogmand">

<b>Sick, Johannes Peter Kristian,</b> 1812-84, Sprogmand, var 
Søn af Gehejmelegationsraad Johannes Henrik S. (f. 1786 d. 1850)
og Johanne Margrethe f. Thomsen (f. 1794 d. 1869) og født i
Kjøbenhavn 19. Febr. 1812. Student blev han 1828, privat dimitteret,
var Alumnus paa Borchs Kollegium 1833-38 og afsluttede sin
filologiske Embedsexamen 1839. S. A. ansattes han som Adjunkt
ved Odense lærde Skole og vedblev at virke der, fra 1844 som
Overlærer, indtil han 1872 tog sin Afsked. Hans Fag var Fransk,
og han rejste i Frankrig 1853-54. Efter sin Afgang fra Embedet
levede S. som Privatmand i Hovedstaden, bestandig syslende med
Studiet af Frankrigs Sprog og Litteratur; 1875 fik han Titel af
Professor. Men foruden sin sproglige havde han ogsaa livlig politisk
Interesse: 1864-66 sad han i Rigsraadets Landsting som 1. Medlem 
for den fynske Kreds; han stod flere fremragende sønderjyske
Fædrelandsvenner nær og skrev hyppig i «Dannevirke» og andre
Blade. Af hans litterære Frembringelser er for øvrigt hans sidste,
«Fransk-dansk-norsk Haandordbog» (1883), den vigtigste; desuden
har han udgivet en Del meget benyttede Lærebøger i Fransk,
navnlig en Læsebog, nogle Stiløvelser og en Samling franske
Theaterstykker med Noter (sammen med E. Marcussen), og der findes
i forskjellige Blade en Mængde, til Dels anonyme, kritiske
Anmeldelser fra hans Haand. S. døde efter en kortvarig Sygdom, men
nogen Tids Svagelighed 19. Juli 1884 i Ny Taarbæk. Han blev 4
Gange gift, nemlig 1. (1839) med Louise Josephine Cathrine
Charite Eline Povelsen (d. 1841), Datter af Justitsraad S. K. P.; 2.
(1846) med Anna Margrethe Westengaard (d. 1847), Datter af Pastor
L. C. D. W.; 3. (1848) med Christiane Maria Amalia Berg (d. 1858),
Datter af Justitsraad J. M. B.; 4. (1860) med Anna Dorothea
Olavia de Moldrup (f. 1829), Datter af Kapitajn P. de M.; hun
overlevede ham.

Erslew, Forf. Lex.
Berlingske Tid. 21. Juli 1884.

<i>E. Gigas.</i>
</chapter>
<chapter name="Sick, Julius Frederik, 1815-84, Diplomat">

<b>Sick, Julius Frederik,</b> 1815-84, Diplomat, fødtes i
Kjøbenhavn 17. Maj 1815 og var Broder til ovennævnte Professor J. P.
K. S. Efter at have taget Studenterexamen 1832 og Philosophicum
Aaret efter blev S. Volontær i Udenrigsdepartementet, hvor han i
Aaret 1834 blev Kancellist og i 1848 Departementssekretær,
hvilken Stilling han beklædte, indtil han 1853, udnævntes til
Ministerresident ved Hofferne i Briissel og Haag. S., der var en dygtig
og kundskabsrig Mand, havde imidlertid forinden forstaaet at gjøre
sig nyttig ved forskjellige Lejligheder; saaledes ledsagede han som
Sekretær det Gesandtskab, der i 1841 afgik til Strelitz i Anledning
af Kronprinsens (Frederik VII's) Formæling, i 1848 blev han sendt
med mundtlige Instruktioner til Gesandten i London, Grev
Reventlow, og maatte under et antaget Navn rejse gjennem
Hertugdømmerne, endelig var han adjungeret Kammerherre Reedtz ved
dennes Sendelse til Warschau i 1851 i Anledning af Arvefølgesagen.

I Brüssel forblev S. kun til Foraaret 1857, da han efter eget
Ønske af Helbredshensyn entledigedes af Statens Tjeneste; men
hermed var hans offentlige Virksomhed ingenlunde afsluttet, selv
om han aldrig egentlig paa ny indtraadte i Statstjenesten. I 1863
skal det saaledes have været S. tilbudt at blive Kong Georg af
Grækenlands Raadgiver, hvad han dog afslog, Aaret efter adjungeredes 
han Fredsunderhandlerne i Wien, og i 1865 skal det ved
Dannelsen af Ministeriet Frijs et Øjeblik have været paatænkt at
stille ham som Direktør i Spidsen for det samlede Udenrigsministerium; 
dog denne Tanke opgaves i alt Fald, og S. sendtes s. A.
en Tid som Gesandt i overordentlig Mission til Stockholm under
en Grev Scheel-Plessen tilstaaet længere Orlov. S., der var
Medlem af Bestyrelsen for det store nordiske Telegrafselskab, rejste
dernæst i 1869 2 Gange til St. Petersborg for at opnaa forskjellige
Koncessioner, ligesom han fra 1869-70 sendtes som Gesandt i
overordentlig Mission til Kina og Japan, hvorved det lykkedes ham
at fremme danske Interesser i det hele. Som Anerkjendelse fra
Statens Side for denne forskjelligartede Virksomhed blev S. 1869
Kommandør af Danebrog af 2. Grad og 1871 af 1. Grad;
Kammerherretitelen havde han faaet i 1850.

S., der 20. Juni 1878 havde ægtet Alice Woolridge, født i
Hungerford i England, afgik ved Døden i Kjøbenhavn 1. Nov. 1884.
Medens han var ansat i Nederlandene og Belgien, anstillede han
historiske Undersøgelser, og en Frugt heraf var hans «Bidrag til
Christiern II's Historie under Landflygtigheden» (1860). 1884 
gav han «Notice sur les ouvrages en or et en argent dans le
Nord et sur la «Sølvkammer» des rois de Danemark».

F. C. Bruun, Udenrigsministeriet  1770-1870.

<i>C. Zytphen-Adeler.</i>

</chapter><chapter name="Sick, Theodor Bernhard, 1827-93, Komponist og Officer">

<b>Sick, Theodor Bernhard,</b> 1827-93, Komponist og Officer.
S., der var Broder til de 2 foregaaende og født i Kjøbenhavn 7.
Nov. 1827, blev 1848 Elev ved den militære Højskole, hvorfra han
afgik 1853, i det han imidlertid havde gjort Tjeneste som Sekondlieutenant 
i Felttoget 1850. Han tjente derefter ved Artilleriet, var
med i 1864 som Kapitajn og Kompagnichef og fangedes 18. April
ved Dybbøl. Efter Krigen fungerede S. efterhaanden som Adjudant
ved Artilleristaben og som Kompagnichef ved Søbefæstningen og
ved Tøjhusafdelingen, indtil han 1882 faldt for Aldersgrænsen; men
endnu til 1889 havde han en Kommando i Forstærkningen; tillige
var han Medlem af Besigtigelseskommissionen ved Munderingsdepotet. 
Han døde i sin Fødeby 27. Maj 1893. -- Allerede som
Dreng røbede S. betydelig musikalsk Begavelse og fik rig
Lejlighed til at øve den i sine Forældres Hus: han fik Undervisning
i Pianoforte- og Violoncelspil og lærte Theori hos J. C. Gebauer.
Han har skrevet nogle Sange, men navnlig en stor Mængde Kammermusik: 
en Nonet, 3 Septetter, 5 Strygekvintetter, 4 Klaverkvintetter, 
11 Strygekvartetter, en Kvartet for 3 Strygeinstrumenter og
Obo, en Klaverkvartet, 10 Klavertrioer og 26 Sonater, de fleste
med Violoncel. Flere af disse Værker ere spillede offentlig her
hjemme og i Tyskland, en Trio i A-Dur 1865 i den kjøbenhavnske
Musikforening; nogle ere trykte som Manuskript i Kjøbenhavn, et
Par i Hamborg. I Aarenes Løb tilegnede S. sig megen Indsigt i
Benyttelsen af de musikalske Midler. For vor Militærmusik havde
han levende Interesse, og lige Dagen før hans Død indsendtes til
Krigsministeriet et Skrift om Kammertonen, som han længe havde
haft under Arbejde. -- S. ægtede 17. Dec. 1863 Amélie Frederikke
Charlotte Lesser (f. 1844), Datter af Kapitajn Carl Aug. L.

Schytte, Musiklex. 
Nationaltid. 31. Maj 1893. 
Militærtid. 15. Juni 1893.

<i>E. Gigas.</i>

</chapter><chapter name="Siegumfeldt, Herman Carl, f. 1833, Maler">

<b>Siegumfeldt, Herman Carl,</b> f. 1833, Maler. Han er Søn af
Landmand Heinrich Anton S. og Maren Cathrine f. Schou og født
i Esbønderup nær Esrom 18. Sept. 1833. n Aar gammel blev han
optagen paa Kunstakademiet; lidt senere tog Maleren N. Simonsen
sig af ham, og af ham blev han undervist, samtidig med at han
gik Haandværkslæren igjennem. Den mindre Sølvmedaille vandt 
han i en Alder af kun 17 Aar, men opnaaede aldrig den større;
hans Kaar vare saa knappe, at det var ham umuligt at afse Tid
nok til at øve sig i at male efter nøgen Model, og efter at han
var bleven Svend, maatte han ernære sig ved det groveste
Haandværksarbejde. Lidt Penge lykkedes det ham dog at spare sammen,
saa han i Vinteren 1854-55 kunde ofre sig helt til kunstnerisk
Virksomhed og faa et Maleri færdigt, «En Dreng ved et Bord
med en Kop Kaffe», der blev solgt til Kunstforeningen, som ogsaa
i de følgende Aar erhvervede flere af hans Arbejder. I det store
Publikum vakte S. dog endnu en Tid lang kun ringe Opmærksomhed, 
skjønt hans Genrebilleder vare baade smagfuldt og naturlig
komponerede, nydelig formede og tiltalende i Farven og ved deres
omhyggelige Foredrag, medens hans Portrætter udmærkede sig saa
vel ved formel Lighed som ved fin Opfattelse; ogsaa de
Landskabsbilleder, han i Aarene 1857-60 malede ved Siden af sine
Figurstudier, indtage en smuk Plads i Tidens kunstneriske
Produktion.

Vedblivende maatte han da leve under trykkende Forhold,
og i 1860 fik han det haardeste Stød, Livet endnu havde budt
ham: paa en Rejse i Sverige kom han til Skade med sin
højre Arm, og i flere Aar vare Udsigterne til, at den helt skulde
komme sig, saa ringe, at han, hvorvel han med Opbydelsen af al
sin Energi af og til fik et Billede færdigt, dog maatte prøve at
forsone sig med Tanken om helt at opgive Kunsten. I 1863 havde
han den Opmuntring, at Akademiet, efter at han havde udstillet
og solgt til Kunstforeningen det indtagende Maleri «En Sømand
bringer Efterretninger om en afdød» samt udført flere ypperlige
Interiører med Figurer, tilkjendte ham Rejsestipendium, med hvilket
han i 2 Aar studerede i Belgien, Frankrig og Italien; blandt
Frugterne af hans Ophold der bør nævnes «2 romerske Bønder i en
Kirke», udstillet 1866. Men saa kom der en ny Ulykke: paa
Grund af Betændelse i højre Haands Tommelfinger maatte denne
amputeres, og efter længere Tids delvise Uvirksomhed bestemte
han sig til at opgive Kunsten og, i 1872, tage mod en Plads
som Skriver paa Østifternes Sindssygeanstalt. 3 Aar efter viste
der sig dog saa god Bedring, at S. turde ombytte Pennen med
Penselen; 1877 aflagde han ved forskjellige Arbejder Vidnesbyrd
om, at han nu efter at have gjennemgaaet de tunge Aar var
kraftigere i sin Kunst end nogen Sinde. Her bør særlig nævnes
Billedet af Provst TaafTe. 1880 blev S. kaldet til Medlem af 
Akademiet. Faa Bestilling af Udstillingskomiteen udførte han Portrætter
af Malerne Heinrich Hansen og Kyhn samt af Medaillør H. Conradsen. 
Ved denne Tid og senere har S. udført forskjellige, til
Dels genreagtige Portrætbilleder, saaledes det i 1879 udstillede «En
Dame ved sit Skrivebord», der udmærker sig ved en helt
Vermehrensk Delikatesse i Udførelsen, ikke mindre end ved dyb og
klar Opfattelse og sjælden Sikkerhed i Opbygningen.

S. Müller, Nyere dansk Malerkunst. 
Weilbach, Nyt Konstnerlex.

<i>Sigurd Müller.</i>

</chapter><chapter name="Siemonsen, Lorenz, 1800-72, Præst">

<b>Siemonsen, Lorenz,</b> 1800-72, Præst, Søn af Møller Marx
Detlef S. og Ingeborg Christine f. Jensen, er født i Flensborg 20.
Avg. 1800. Fra sin Fødebys Skole gik han 1818 til Kiels Universitet 
og siden til Berlin, og 1823 tog han theologisk Embedsexamen
paa Gottorp. 1827 blev han Kapellan pro persona ved Frederiks
tyske Kirke paa Christianshavn, ved hvis Friskole han forinden
var bleven Kateket, og hvor han 1829-31 tillige var konstit.
Sognepræst. Han var paavirket af Harms og Twesten, og i
Kjøbenhavn holdt han gudelige Forsamlinger i sin Skole sammen med
en Kieler-Student Harmsen. Han sluttede sig til J. C. Lindberg,
og ved dennes Forsamlinger holdt han en Række Prædikener
om, hvor pinlige Præstens Forretninger vare, fordi Folket var
affaldet fra Troen; af denne Grund søgte han ogsaa 1831 om, at
hans Konstitution som Sognepræst maatte blive taget tilbage. S. A.
androge Lindberg og hans Tilhængere om at maatte oprette en fri
dansk-tysk Menighed med Grundtvig og S. som Præster. 1836
udnævntes han, man mente ved Caroline Amalies Gunst, til
Sognepræst i Husby i Angel. Her var han en nidkjær og godgjørende
Præst, men blev indviklet i den slesvig-holstenske Bevægelse, og
da de danske Tropper 1850 kom til Husby, flygtede han, hvorfor
han s. A. afsattes. Han blev gjenindsat 1864 af den nye
Regering, men entledigedes 1866 og døde 17. Dec. 1872 i Flensborg. -- 
Han var gift med Elise Sophie Frederikke f. Gøricke, Datter af
Sognepræst ved Frederikskirken C. G. W. G.

Erslew, Forf. Lex. 
Kirkehist. Saml. 4. R. III, 227 f. 

<i>L. Koch.</i>

</chapter><chapter name="Siesby, Gottlieb, 1803-84, Bladredaktør">

<b>Siesby, Gottlieb,</b> 1803-84, Bladredaktør, blev født 4. Maj
1803 i Kjøbenhavn og var Søn af den jødiske Slagter Isaschar
Meyer (f. 1765 d. 1825) og Liebe f. Eichel (f. 1765 d. l852). Sit
Efternavn fik han og hans Brødre af M. L. Nathanson, da de kom
i den jødiske Friskole. Der var tarvelige Kaar i Hjemmet, og 
som yngste Søn blev han, efter at have gaaet Skolen igjennem,
sat i Skomagerlære, 1826 nedsatte han sig som Mester. Allerede
som Dreng havde han skrevet Vers, og 1825 udgav han en
Samling «Lyriske Forsøg». 1834 blev et Syngestykke af ham, 
«Robinson», med Musik af N. P. Jensen (VIII, 424) opført, men gjorde
kun liden Lykke. S. blev stærkt greben af Frihedsrøret efter 1830,
var Medlem af «Læseforeningen» (fra 1835) og skrev mange politiske 
Digte og Sange, bl. a. til Majfester og lignende Lejligheder.
De optoges til Dels i Cl. Rosenhoffs «Den frisindede» og samledes
senere i «Poetisk-politisk Nytaarsgave» (1839) og dens Fortsættelser
(1840 og 1843). Fremdeles skrev han Theater- og Musikanmeldelser
i «Kjøbenhavns Morgenblad», blev selv Redaktør heraf 1839-40 
og senere af «Folkevennen, en Tidende for Borgere og borgerligsindede» 
1840-41; samtidig udgav han et belletristisk
Maanedsblad: «Salonen» (3 Bd.). Omtr. 1840 opgav han sit Haandværk for
at hengive sig alene til litterære Sysler. 1847 blev han Medarbejder
af «Flyveposten». Det var J. Davidsen (IV, 221), der fik ham
knyttet hertil for at lægge et Baand paa Ed. Meyer, og ved sin
værdige Ro øvede S. ogsaa stor Indflydelse paa denne.

I Efteraaret 1852 fik S. og Davidsen Midler til selv at kjøbe
«Flyveposten», som nu blev et ret konservativt Blad for den lavere
Middelstand, forsvarende Smaafolks Tarv -- stundum ogsaa deres
Fordomme -- og hævdende bl. a. Lavsvæsenet imod Næringsfriheden. 
Det var desuden helstatligt og talte blandt sine jævnlige
Medarbejdere J. C. Fischer og P. Hjort. S. skrev kun sjælden
politiske Artikler og nøjedes med at være det kritiserende og
modererende Led i Redaktionen, hvorhos han vedblev at anmelde
Theater, Musik og Kunst, et Hverv, han udførte med Smag og
Indsigt. Dog blev han stærkt angreben af de unge Akademikere,
der end ikke forsmaaede at spotte ham for hans tidligere
Haandværk, ligesom han i Vittighedsbladene stadig afbildedes med en
Støvle paa Hovedet. Endnu 1859 var «Flyveposten» det mest
udbredte Blad i Kjøbenhavn næst efter «Berlingske Tidende»; men
i de følgende Aar gik det stærkt tilbage, og 1862 maatte begge
Redaktører opgive deres Bo, hvorved S.s opsparede Formue gik
tabt. Bladet kunde de dog kjøbe tilbage, men 1865 skilte
Davidsen sig fra, og med Helstatens Ophør havde det tabt sit naturlige
Grundlag; i Marts 1870 gik det helt ind. I sine sidste Aar maatte
S. derfor leve med største Nøjsomhed, men han bar sine tarvelige
Kaar med Ro og Værdighed. Et Udvalg af sine Digte samlede 
han 1871 under Titelen «Ved Tid og Lejlighed»; det indeholder
mange Kantater og Sørgedigte, men ogsaa Lejlighedssange af lettere
Art. Man kan vel ikke frikjende hans Digtning for en vis
Sentimentalitet, men Chr. Winther har dog valgt et af hans ældste
Digte til at aabne Samlingen «Dansk Lyrik» (1865).

S. døde 28. Nov. 1884. Han havde 15. Maj 1827 ægtet Eva
Bendixen (f. 29. Nov. 1790 d. 24. Maj 1877).

Erslew, Forf. Lex. 
Søndagsposten 1889, Nr. 279. 
Nutiden 7. Dec. 1884.

<i>Emil Elberling.</i>

</chapter><chapter name="Siesbye, Oskar, f. 1833, Filolog">

<b>Siesbye, Oskar,</b> f. 1833, Filolog, er Søn af praktiserende 
Læge i Æbeltoft Wolf Isaschar S. (d. i Kjøbenhavn 1840, Broder
til forud nævnte Gottlieb S.) og Esther f. Wallich. Han blev født
i Æbeltoft 19. Juli 1833 og kom efter Faderens Død 1841 til
Kjøbenhavn, hvor han fik en Friplads i det v. Westenske Institut.
Her fra dimitteredes han 1849 og fik sin Examen artium med
Udmærkelse, tog derpaa i 1850 den filologisk-filosofiske Examen,
studerede saa Filologi og underkastede sig 1856 den filologisk-historiske Skoleembedsexamen. 1853 begyndte han at virke som Lærer 
i Latin og Græsk ved det v. Westenske Institut og vedblev
dermed, indtil denne Skole nedlagdes 1893. Ved kongl. Resolution
overdroges det ham 1871 ved Universitetet at holde sproglige og
exegetiske Øvelser og Forelæsninger i klassisk Filologi for 3 Aar,
og Beskikkelsen blev forlænget for de 2 følgende Universitetsaar;
men da der i 1876 blev Tale om at oprette en Post for en
extraordinær Docent, som ogsaa skulde foredrage de historiske
Bidiscipliner, vilde han ikke modtage den. 1876 udnævntes han til
Æresdoktor i Filosofien. Efter at han i flere af de mellemliggende
Semestre havde holdt Øvelser som Privatdocent, fik han fra
Foraarssemestret 1882 paa ny overdraget den samme Virksomhed ved
Universitetet som tidligere og har siden virket i denne Stilling
som en af de studerende meget afholdt Lærer.

S. har ikke selv udgivet meget, væsentlig kun nogle faa
grammatiske og semasiologiske Smaaaf handlinger (i «Filologisk
Tidsskrift», «Dania», «Opuscula philologica ad Madvigium missa»,
«Festskrift til J. L. Ussing»); men hans omhyggelige og omfattende
sproglige Iagttagelser have sat ham i Stand til at yde andre, som have
givet sig af med Arbejder særlig paa den klassiske og den danske
Filologis Omraade, betydelig Hjælp, og han har altid vist stor
Beredvillighed til at lade dem, der ønskede det, nyde godt af 
hans rige Samlinger. Der er i den sidste Menneskealder ikke
udkommet ret mange filologiske Arbejder paa det nævnte Omraade
her i Landet, uden at han, tit under den beskedne Titel af
Medhjælper ved Korrekturlæsningen, har givet værdifulde Bidrag til dem.

Hundrup, Biogr. Efterr. om philol. Kandidater (1875) S. 35.
Universitetsprogr. til Reformationsfesten 1876. 

<i>M. Cl. Gertz.</i>

</chapter><chapter name="Sievers, s. Sivers.">

<b>Sievers,</b> s. Sivers.

</chapter><chapter name="Sievertz, Gerhard, 1682-1717, Søofficer">

<b>Sievertz, Gerhard,</b> 1682-1717, Søofficer, 
er døbt 8. Sept. 1682 i Aalborg og var Søn af Kapitajn Joh. 
Sievertz og Cornelia Sibarsdatter. Han blev Lærling 1700 og 
var da udkommanderet med Orlogsskibet «Nældebladet», der 
hentede Mandskab fra Norge og senere indlemmedes i U. C. 
Gyldenløves Flaade; 1703-6 gik han i engelsk Orlogstjeneste 
og deltog 1704 i den engelske Flaades Angreb paa Barcellona; 
1708 blev han Underlieutenant i den danske Marine. 
S. A. giftede han sig med Elisabeth Bewen (f. 1686
d. 7. Marts 1769). Det paafølgende Aar avancerede han til
Premierlieutenant, 1710 til Kapitajnlieutenant og 1711 til Kapitajn; 
1710 og 11 var han Chef for Fregatten «Lossen» og erobrede med
denne en svensk Fregat «Sophie» i Nordsøen, 1712 førte han
Linjeskibet «Tumleren», der blokerede Wismar, Aaret efter Fregatten
«Raa», som deltog i Tønnings Indeslutning; han optraadte ved
denne Lejlighed noget hensynsløst over for en Del hollandske
Koffardimænd og stilledes for en Krigsret, dog uden at blive
straffet. 1715 deltog han som Chef for «Raa» i Admiral Gabels
Sejer over den yngre Wachtmeister i Slaget paa Kolberg Red;
1716 var han som Chef for Orlogsskibet «Fyn» underlagt Admiral
Gabel ved de norske Kyster, men overgik i Nov. til Tordenskjolds
Eskadre. Under denne deltog han i Maj 1717 i det bekjendte
mislykkede Angreb paa Gøteborg, hvor han d. 14. faldt. I sin
Rapport over Slaget roser Tordenskjold ham for hans Tapperhed
og gode Forhold ved den nævnte Lejlighed.

<i>C. With.</i>

</chapter><chapter name="Sievertz, Peter August, --1717, Præst">

<b>Sievertz, Peter August,</b> --1717, Præst, blev født i Oldenswort 
i Ejdersted, hvor hans Fader, Mag. Jacob S. (d. 1670), 
var Præst; Moderen hed Dorothea Schwenck (d. 1707). Han studerede
i Kiel, hvor han 1688 disputerede. 1698 blev han Diakon i
Tønning, og allerede Aaret efter rykkede han op til Sognepræst
sammesteds. I hans Embedstid hjemsøgtes Tønning gjentagne Gange af
Krigens Uroligheder, først 1700 ved de danskes Bombardement, da
Kirken næsten blev forvandlet til en Ruin, og 1713, da Stenbock 

kastede sig her ind med hele sin Hær. I disse strænge Tider
stilledes der store Krav til Byens Præst; men S. var en nidkjær
Sjælesørger, der ikke svigtede sin Menighed i Nøden. Han døde
16. Febr. 1717. Af ham haves flere dygtige kateketiske Skrifter,
bl. a. en «Passionskatekismus» (1699 og 1709); tillige har han
(anonymt) udgivet en Parafrase af Davids Salmer: «Die wohlklingend 
Harfe Davids» (Hamb. 1711). Da Kirken i Tønning 1703
paa ny var bleven taget i Brug efter Bombardementet, udgav han
sin Indvielsestale, «Jesu sonderbarer Predigtstuhl» (Slesvig 1706),
og tilføjede Efterretninger om Præsterne i Byen fra 1562 til
Datiden.

Moller, Cimbria lit. I. 
Voss, Nachrichten von den Propsten u. Predigern in Eiderstedt (1853) S. 35. 42. 

<i>A. Jantzen.</i>

</chapter><chapter name="Sigbrit</b> (Villumsdatter), --1523--, Christian II's Raadgiverske">

<b>Sigbrit</b> (Villumsdatter), --1523--, Christian II's Raadgiverske.
Om denne mærkelige Kvindes Forhistorie véd man i Virkeligheden
ikke andet, end at hun var fra Amsterdam, at hendes Fader hed
Villum, og at hun havde været gift med en Mand ved Navn 
Nicolaus; at hun var af borgerlig Stand, viser hendes Bomærke. I
Smædedigte om Christian II og i lignende Kilder siges, at hun
havde været Høkerske i Amsterdam, men senere flyttede til Bergen,
hvor hun ernærede sig paa lignende Maade. Efter at hun havde
prisgivet sin Datter Dyveke (IV, 387) til Kongens Gunst, fik hun
en forbavsende Indflydelse paa ham. Han tog hende og Datteren
med sig til Oslo, hvor han lod bygge et eget Hus til hende, hvis
Plads endnu vises; senere fulgte hun med til Kjøbenhavn, hvor
der dog først anvistes hende og Datteren Bolig paa Hvidøre
Kongsgaard ved Skovshoved; senere kjøbte Kongen til dem den
bekjendte Gaard paa Hjørnet af Helliggejststræde (Niels
Hemmingsens Gade) og Amagertorv. Allerede i Norge havde S. vistnok
haft stor Indflydelse; hendes Broder Herman Villumsen (Hund),
der førte et Slags adeligt Vaaben, blev nogle Aar Høvedsmand paa
Bergenhus og indtog senere en anset Stilling i Amsterdam, hvor
han endogsaa en Tid lang synes at have været Borgmester; en
anden Broder er rimeligvis den Dionysius Villumsen, der ved hendes
Hjælp blev Apotheker i Kjøbenhavn.

Af Ydre var S. hæslig, med nedhængende Kjæber, men med
et Par spillende Øjne, der vidnede om hendes ualmindelige
Klogskab. Hun havde store Indsigter i Handels- og Toldforhold, saa
at Kongen endogsaa til sidst (o. 1516) gav hende Overledelsen af 

Øresundstolden og i det hele lagde hele Toldvæsenets Styrelse
under hende. Navnlig efter Dyvekes Død, hvori hun saa et aftalt
Spil mellem det nederlandske Hof og det danske Aristokrati, steg
hendes Indflydelse i stedse højere Grad. Hun blev en Personlighed, 
som alle maatte tage Hensyn til; selv Konger og Fyrster
skreve til hende. Hun blev Sjælen i hele Kongens Indenrigsstyrelse. 
Om hende samledes et demokratisk Parti, der traadte i
stadig Modsætning til Rigsraadet, som næsten mistede al
Indflydelse. Fremhævelsen af Borgerstanden som Statens vigtigste Stand
var Midtpunktet i hendes Politik. Derfor søgte hun at fremme
Handel og Vandel; fra de hollandske Stæder var hun vant til
Orden og Renlighed; dette skulde ogsaa gjennemføres i de danske
Kjøbstæder, selv med stærk Indgriben i Borgernes personlige
Frihed. Havde hun indskrænket sig hertil, siger en af hendes
Fjender, var hun bleven til stor Gavn for de danske Stæder. Men
hendes plumpe Væsen, hvis buldrende Ordflom og bidende
Skjældsord bedre passede for Gadesælgersken end for Kongens
Raadgiverinde, og som for øvrigt ofte gik ud over ham selv, bidrog
end mere til at skaffe hende mange Fjender, navnlig blandt
Adelen, der frygtede hendes hvasse Tunge og tilskrev hendes
Indflydelse alt det onde, som Kongen lod sig henrive til. Men ogsaa
blandt de lavere Stænder havde hun mange Fjender. Man gav
hende Skylden for de høje og trykkende Accisepaalæg og store
Skatter, som Kongen maatte udskrive. At en Del Bønder paa
Amager maatte fortrække for at give Plads for hollandske
Havedyrkere, satte meget ondt Blod.

Hvad der upaatvivlelig skaffede S. endnu større Indflydelse
hos Kongen, var hendes Lægekyndighed og store Indsigt i Alkymi.
Hun hørte nemlig til den Retning inden for Humanismens
Tidsalder, der fandt sin fyldigste og mest banebrydende Repræsentant
i Theophrastus Paracelsus. Denne Mand var selv som Feltskær
med paa Toget til Sverige (formodentlig 1520) og omtaler selv,
hvorledes han af en fornem Kvinde fik en Saardrik, der skaffede
mange Helbredelse, og denne Kvinde kan næppe være nogen
anden end S. Den nye Retning søgte ved hemmelige Lægemidler
(Arcana) at bibringe Sundhed og at finde en Livselixir eller et 
metallisk Lægemiddel (de vises Sten), der kunde overvinde al
Sygdom. Til samme Retning hørte vistnok ogsaa den berygtede
Diderik Slagheck, der ogsaa var begyndt som «Barbér», og som ved
sin Slægtning eller Veninde S.s Hjælp steg til Ærkebiskop i Lund. 
Denne Retning inden for Naturvidenskaben opfattede Natur og
Aand som uopløselig forbundne. Ved «Sympathi» og «Imagination» 
(«Fantasi») troede man at kunne virke uden Hensyn til
Afstand. Naar derfor S. ytrede, at naar hun kun havde Kongen
inden for 10 Miles Afstand, maatte han gjøre alt, hvad hun vilde,
saa har hun selv troet paa denne sin Magt i Følge Naturens
hemmelige Kræfter. Men Folk ansaa og maatte i Følge Tidens
aandelige Standpunkt anse dette for Hexeri. Mange Rygter
udbredtes om de hemmelighedsfulde Glas og Krukker, der stode
opstillede i S.s Værelse, og hvori man troede at hun havde gjemt
«en ond Aand». Da Kongens hele Regeringssystem brast,
væltede Forbitrelsen i fuldt Maal ud over hende. Drukne Soldater
kastede en Gang hende, «der havde forgjort Kongen», i Peblingesøen, 
saa hun nær var omkommet, og for at redde hende mod
Kjøbenhavns Borgeres Mishandlinger maatte Kongen ved sin
Afrejse (1523) lade hende bære om Bord i en Kiste. Hendes i
Danmark efterladte Gravsten lod Torben Oxes Fætter Knud Pedersen
Gyldenstjerne opstille paa sin Gaard Tim til Besudling og
Forhaanelse.

I Nederlandene maatte S. holde sig skjult af Frygt for Regeringens 
Efterstræbelser; en Tid lang havde hun Tilhold i den mod
den nederlandske Regering fjendtligsindede Hertug Carl af
Gelderns Land; senere træffes hun forklædt som Nonne i Stiftet
Utrecht. Saa længe der var Tale om Kongens Restitution,
forlangte de ham venligsindede Regeringer, at han skulde opgive al
Forbindelse med den «onde gamle Kvinde». Officielt maatte han
gjøre det, men hemmelig stod han endnu af og til i Forbindelse
med hende og skaffede fra hende hemmeligt Lægemidler til sin
syge Søster, Kurfyrstinde Elisabeth af Brandenborg. Endnu i Maj
1531 har en hollandsk Statsmand optegnet, at han da i Gent havde
truffet S. Derpaa forsvinder ethvert Spor af hende.

Allen, De rebus Chr. II exulis S. 44 ff. 
Allen, Breve og Aktst. t. Chr. II's og Fred. I's Hist. I, 344 f. 
Allen, De tre nord Rigers Hist. II og III.
Aarh. f. nord. Oldkynd. 1879.

<i>A. Helse.</i>

</chapter><chapter name="Sigrid Storraade,</b> --o.1000--, Dronning">

<b>Sigrid Storraade,</b> --o.1000--, Dronning, var en Datter af 
den mægtige og rige Bonde og Viking Skaagul-Toste i Gøtaland,
efter hvem hun arvede mange Ejendomme. S. ægtede den svenske
Konge Erik Sejersæl, med hvem hun havde Sønnen Olaf (Skotkonge) 
og Datteren Holmfrid, der blev gift med Hakon Jarls Søn
Svend. Efter at være skilt fra Erik drog hun til sine Besiddelser 
i Gøtaland og havde her mange Bejlere, saaledes den norske
Konge Harald Grænske og en russisk Konge Vsevolod, men hun
lod begge indebrænde «for at gjøre Smaakonger lede af at fri til
hende». Et Giftermaal med Olaf Tryggvason blev aftalt, men da
han forlangte, at hun skulde antage Kristendommen, afslog hun at
forlade sine Fædres Tro, hvorfor Olaf haanende slog hende i
Ansigtet med sin Handske og kaldte hende en hedensk Hund. S.,
der paa Grund af sine højtstræbende Planer havde faaet Navnet
Storraade, ægtede derpaa Kong Svend Tveskjæg; hun havde med
ham Datteren Estrid (IV, 603). S. ophidsede sin Ægtefælle mod
den norske Konge, der desuden havde taget Svends Søster Thyre
til Ægte uden hans Samtykke. I Forening med sin Stifsøn Kong
Olaf overfaldt Svend Olaf Tryggvason ved Svold, og denne faldt
(1000). Vi vide intet om S.s senere Skæbne eller hendes Dødsaar.
I «Kong Valdemars Jordebog» nævnes endnu Sigridlef blandt den
danske Konges Besiddelser i Sverige. 

<i>Johannes C. H. R. Steenstrup.</i>

</chapter><chapter name="Sigrid, --1066--, en uægte Datter af Kong Svend Estridsen">

<b>Sigrid,</b> --1066--, en uægte Datter af Kong Svend Estridsen,
blev gift med Obotriterfyrsten Utos Søn Godskalk, der som ung
var traadt i Knud den stores Tjeneste og senere med Bistand af
Svend Estridsen vandt sin Faders Rige og desuden Magt over
Nabostammer. Ved sin Iver for at udbrede Kristendommen skaffede
Godskalk sig Fjender, og 7. Juni 1066 udbrød der en Opstand
af hedenske Vender, under hvilken han og mangfoldige gejstlige
og verdslige bleve myrdede. S. faldt tillige med sine Terner i
Oprørernes Vold i Meklenborg; hun blev pisket og nøgen jaget
ud af Landet. Om S.s følgende Skæbne vides intet med Sikkerhed 
(se i øvrigt Hist. Tidsskr. 7. R. III, 194 ff.). Det lykkedes
hendes Søn Henrik senere at gjenvinde sit Fædrenerige (o. 1100).

<i>Johannes C. H. R. Steenstrup.</i>

</chapter><chapter name="Sigurd, --1030--, Biskop">

<b>Sigurd,</b> --1030--, Biskop. Da Knud den store i 1028 vandt
Norge og satte sin Søstersøn Hakon til Jarl, «gav han Jarlen den
Hirdbiskop, som hed S.; han var dansk af Æt og havde længe
været hos Kong Knud». Biskoppen støttede ivrig det danske
Parti i Norge og havde megen Del i Modstanden mod Olaf den
hellige, da denne forsøgte at vinde Landet tilbage, men faldt paa
Stiklestad (1030). Da i Løbet af den følgende Vinter Folkestemningen 
i det throndhjemske vendte sig, og Troen paa Olafs Hellighed 
udbredte sig, vendte Hadet sig mod Biskop S., som da fandt 

det raadeligst at forlade Norge og drog til Kong Knud i England
(1031). Denne Biskop S. kjendes kun af Snorre Sturlason, og
nyere Historikere have paa forskjellig Maade forsøgt at identificere
ham med samtidige Biskopper af Navnet Sigfrid.

Snorre, Olaf d. helliges Saga, Kap. 217 ff. 
P. A. Munch, Det norske Folks Hist. I, 2, 598 ff. 
A. D. Jørgensen, Den nord. Kirkes Grundlæggelse, Tillæg S. 97. 
A. Taranger, Den angelsaxiske Kirkes Indflyd. paa den norske, S. 176 ff.                                                                                

<i>Gustav Storm.</i>

</chapter><chapter name="Sigurdsen, Find, 1567-1627, Præst">

<b>Sigurdsen, Find,</b> 1567-1627, Præst, var født 18. Jan. 1567 og 
Søn af Sognepræst Sigurd Pedersen i Trygstad (Oslo Stift) og
Margrethe Nielsdatter. Han var Søstersøn af Oslobispen Jens Nielsen
(XII, 240), som under hans Skolegang og senere tog sig meget af
ham, og hvis Ledsager han jævnlig var paa Visitatsrejserne.
Allerede 1594 var F. S. ordineret Præst, men synes i lang Tid ikke
at have haft fast præstelig Stilling. Fra 1594-97 studerede han
udenlands, og i Slutningen af 1599 begav han sig atter paa Rejse.
I Rostock, hvor han 1600 tog Magistergraden, traf han sammen
med den unge Jens Bielke til Østeraat, der antog ham til sin
Hovmester. I dennes Følge besøgte han flere tyske Universiteter, men
de skiltes i Leipzig, hvorfra F. S. begav sig til Prag, hvor han
gjennem en derboende Slægtning ventede at opnaa Understøttelse
hos Jesuiterne, af hvis Lærdomme han vistnok allerede under sin
første Udenlandsrejse var paavirket. I Prag har han rimeligvis
opholdt sig, indtil han 1602 kom tilbage til Danmark og blev
Rektor ved Herlufsholms Skole. Sine katholske Sympathier maa han
have faaet Bugt med, men tillod sig som Rektor et andet Kjætteri,
i det han ved sin Skole indførte den reformerte Kirkes (saakaldte
heidelbergske) Katekismus, hvorfor der senere klagedes over, at
«en norsk Rektor havde fordærvet Ungdommen paa Herlufsholm».

Efter knap 2 Aars Skoletjeneste opnaaede han en anselig Stilling
i sit Fødeland, i det han 1604 udnævntes til Sognepræst i
Tøns-berg og af Kongen blev forlenet med det tønsbergske «Provsti»,
en Forlening, som gav gode Indtægter, men rigtignok ogsaa
forpligtede Indehaveren til at bestride den lille Latinskoles Udgifter
og forsørge de fattige i Hospitalet. -- F. S. døde 1627; da hans
Gravsten findes i Lunds Domkirke, maa han antages at være død
under et Besøg i denne By. Hans Hustru, Karen Hjort, var
Datter af hans Formand som Provst i Tønsberg, Rasmus H. (VII, 479).
Hun blev efter hans Død gift med Christen Andersen, Sognepræst
i Hurum. 
Wad, Rektorerne p. Herlufsholm S. 15 ff. 
Personalhist. Tidsskr. 3. R. I, 275 f. 
Kirkehist. Saml. 3. R. I, 340 ff.

<i>A. E. Erichsen.</i>

</chapter><chapter name="Sigurdsson, Einar, 1539-1626, Salmedigter">

<b>Sigurdsson, Einar,</b> 1539-1626, Salmedigter. E. S., hvis 
Forældre vare Præsten Siguður Thorsteinsson og Guðrún Finnbogadatter, 
fødtes paa Gaarden Hraun i Thingø Syssel i det nordostlige
Island. Efter 4 Aars Skolegang paa Holar præsteviedes han, kun
18 Aar gammel, og ægtede allerede næste Aar sin første Hustru,
Margrét Helgadatter; efter hendes Død giftede han sig med Olof
Thorarinsdatter. Han fik en Mængde Børn og levede i trange
Kaar, da hans Søn af første Ægteskab Oddur Einarsson (IV, 478)
1589 som nyudnævnt Biskop til Skalholt vendte tilbage til Island.
Denne tog strax Faderen og hele hans Husstand hjem tij sig,
skaffede ham næste Aar et Kald i sit eget Bispedømme og
forflyttede ham her fra 1591 til det anselige Præstekald Heydalir i
det østlige Island, hvilket han indehavde til sin Død, 15. Juli 1626.
E. S. syslede hele Livet igjennem med opbyggelig Digtning og
regnes blandt sin Tids bedste Salmedigtere. Et Vidnesbyrd om
Samtidens Paaskjønnelse afgiver den af Biskop G. Thorlaksson 1612
udgivne «Vísnabók» (en Samling aandelige Sange), hvis første
Afsnit næsten udelukkende skyldes E. S.

F. Johannæus, Hist. eccles. Islandiæ III, 196 f. 
J. Thorkelsson, Digtningen p. Island i 15.-16. Aarh. S. 438 ff.                                             

<i>K. Kaalund.</i>

</chapter><chapter name="Sigurðsson, Jón, 1811-79, Politiker, Filolog og Historiker">

<b>Sigurðsson, Jón,</b> 1811-79, Politiker, Filolog og Historiker.
J. S. fødtes 17. Juni 1811 paa Rafnseyri i det nordvestlige Island;
Forældrene vare Stedets Præst Sigurður Jónsson og Præstedatteren
Thórdis Jónsdatter. Sine Skolekundskaber fik han ved
Undervisning i Hjemmet, samtidig med at han deltog i det forefaldende
Arbejde, baade Landbrug og Fiskeri. Efter 1829 at være privat
dimitteret var han et Aar ved Handelen i Reykjavik og derefter 3
Aar Kontorist hos Biskop Steingrimur J6nsson (VIII, 551), gjennem
hvis Arkiv og Samlinger han fik et første Indblik i Islands
Historie. 1833 indskreves han ved Kjøbenhavns Universitet, viste ved
de forberedende Examiner solide Kundskaber og gode Anlæg for
Filologi og Historie, hvilke Fag han med Iver kastede sig over,
saaledes at navnlig Islands Sprog og Historie bleve Gjenstand for
hans Studier, men hindredes ved sin mangesidige Virksomhed i at
tage nogen afsluttende Examen. Efter 1835 at være knyttet til det
Arnamagnæanske Legat som Stipendiar blev han 1848 den 
Arnamagnæanske Kommissions Sekretær og indehavde denne Stilling til
sin Død. I øvrigt levede han som privatiserende Videnskabsmand
og for sin politiske Virksomhed. Efter at der ved kongl.
Resolution 1845 under det kongl. nordiske Oldskriftselskab var blevet
oprettet et historisk-arkæologisk Arkiv, blev J. S. ved dettes
islandske Afdeling Arkivsekretær og 1847 Arkivar, men Arkivet
ophævedes igjen 1849; dog forblev han knyttet til Oldskriftselskabet
indtil dettes Omdannelse 1865.

1841 foretog J. S. for det Arnamagnæanske Legat og det
kongl. nordiske Oldskriftselskab en 3 Maaneders Rejse til Sverige,
paa hvilken han med Bistand af den senere Præst Olafur Pálsson
undersøgte de oldnordiske Haandskriftsamlinger i Stockholm og
Upsala. 1859 sendtes han af Regeringen i Forening med Professor
Tscherning til Island for at udrydde det truende Faareskab. 1861
udnævntes han til Medlem af den af Regeringen nedsatte Kommission 
angaaende Islands finansielle Forhold. Han havde Sæde paa
Altinget fra dettes første Sammentræden 1845 og var fra 1849
Altingets Formand undtagen 1859 og de enkelte Samlinger, hvor han
ikke mødte; naar den samme Æresbevisning ikke blev ham til
Del 1851 i den i Anledning af den islandske Forfatningssag særlig
sammenkaldte Forsamling, skyldtes det kun, at hans Parti ikke
mente at kunne undvære ham som Deltager i Forhandlingerne. I
den grundlovgivende Rigsforsamling 1848-49 deltog han som kongevalgt 
for Island. I det islawlske litterære Selskab («Bókmentafjelag») 
virkede han fra 1840 og havde fra 1851, da han blev den
kjøbenhavnske Afdelings Formand, hele Ledelsen i sin Haand. Af
det til Støtte for hans politiske Virksomhed 1871 stiftede islandske
«Folkevenneselskab» (Thjóðvinafjelag) oppebar han i nogle Aar
Understøttelse, indtil det første lovgivende Alting 1875 bevilgede
ham en aarlig Hæderslønning. J. S., som 1845 havde ægtet en
Slægtning, Ingibjorg, Datter af Kjøbmand i Reykjavik Einar
Jónsson, levede i et barnløst Ægteskab, med Kjøbenhavn som fast
Opholdssted. Her døde han 7. Dec. 1879, og faa Dage efter
fulgte hans 3 Aar ældre Hustru ham i Graven. De bisattes i
Kjøbenhavn, men deres Lig førtes næste Foraar til Reykjavik, hvor
de under stor Højtidelighed begravedes 4. Maj 1880. I Følge de
afdødes Bestemmelse oprettedes for største Delen af deres
efterladte Midler, som væsentlig vare fremkomne ved, at den islandske
Landskasse 1878 for en Sum af 25000 Kr. havde afkjøbt J. S. hans
værdifulde Samling af Haandskrifter og trykte Bøger, et o. 8500 
Kr. stort Legat, hvis Renter skulle anvendes til Prisbelønning af
Skrifter angaaende Islands Historie, Litteratur, Lovgivning,
Forfatning eller Udvikling.

J. S. er den betydeligste Personlighed i Islands nyere Historie,
og næppe nogen har haft en større Indflydelse end han. Han har
været sine Landsmænds Leder og politiske Opdrager, og de
Fremskridt paa alle Omraader, som det 19. Aarhundrede har været
Vidne til i Island, ere for en ikke ringe Del hans Værk. En
saadan Virksomhed havde han tidlig stillet sig som Opgave, og dette
Maal forfulgte han til det sidste med Fasthed og Bestemthed, i
det han som Indsats bragte sin store Arbejdskraft, parlamentarisk
Evne, Organisationstalent og grundig Indsigt i Islands Historie.
Hans første offentlige Optræden knytter sig til Christian VIII's
Tronbestigelse. Efter de raadgivende Stænders Oprettelse under
Frederik VI havde Islænderne maattet lade sig nøje med enkelte
kongevalgte Medlemmer i Østifternes Stænderforsamling, hvortil
senere kom en i Reykjavik sammentrædende Embedsmandsforsamling. 
For den nye Konge udtalte nu de i Kjøbenhavn tilstedeværende 
Islændere Ønsket om forskjellige Reformer paa Island,
deriblandt Oprettelsen af en indenlandsk repræsentativ Forsamling,
hvilken Henvendelse besvaredes imødekommende og med Løfte
om, at det ved Aarhundredets Begyndelse nedlagte Alting skulde
gjenoprettes. For at aabne Islændernes Øjne for den rette
Deltagelse i det politiske Liv og Gjennemførelsen af de nødvendige
Reformer fandt J. S. det nødvendigt at have et Presseorgan til sin
Raadighed, og han stiftede saaledes Tidsskriftet «Ný Fjelagsrit»,
som udkom i 30 Aargange (1841-73) og fuldstændig prægedes af
hans personlige Opfattelse; man regner, at 2/3 (o. 200 Ark) af det
samlede Indhold skyldes hans Pen. J. S. fik strax sat igjennem,
at Altinget fik Reykjavik til Mødested og Karakter af en
almindelig (hvert andet Aar sammentrædende) Stænderforsamling -- i
Modsætning til de romantiske Ønsker, der oprindelig havde gjort sig
gjældende om dettes Henlæggelse til Tingvoldene ved Øxaraa
(«Thingvalla») og Tilslutning til det ældre Alting. Dernæst bleve navnlig
Skolevæsenet og de utilfredsstillende Handelsforhold Gjenstand for
hans Opmærksomhed.

Efter at med 1848 Enevældens Tid var forbi, traadte ogsaa
for Islands Vedkommende Forfatningsspørgsmaalet i Forgrunden. I
et Opraab til sine Landsmænd fremstillede allerede nu J. S.
væsentlig de samme Grundsætninger med Hensyn til Forholdet 
mellem Danmark og Island, som han i den følgende Tid fastholdt.
De 2 Lande skulde være ligestillede, Regeringen i alle særlige
Sager forlægges til Island med Ansvar for Altinget, mellem Island
og Danmark skulde en finansiel Opgjørelse finde Sted og Island
derefter tilskyde en passende Del til de almindelige Rigsfornødenheder. 
Han mente nemlig, støttet til en højst tvivlsom Fortolkning 
af de ældre Hyldingsakter (som af ham delvis forblandedes)
samt en yderlig doktrinær Opfattelse af den følgende Tids
Udvikling, at Island retslig set egentlig endnu var i Personalunion
med Kongeriget Danmark, hvortil kom en stærk Følelse af, at
Island ved Nationalitet, Samfundsforhold og afsondret Beliggenhed
havde de naturlige Betingelser for Selvstyre, medens Landets
bristende Evne -- under dets nuværende materielle Vilkaar og
Folketal -- til at fyldestgjøre de Krav, som et selvstændig organiseret,
moderne Statssamfund stiller, for ham traadte i Skygge. I
Danmark gik man ud fra, at Grundloven skulde omfatte Island, og da
noget Valg paa Grund af Tidens Knaphed ikke lod sig foretage,
udnævnte Kongen 5 herværende Islændere til at tage Del i den
grundlovgivende Rigsforsamling, men samtidig lovedes det, at intet
skulde afgjøres om Islands Stilling i Riget, før Islænderne i en
Forsamling i Landet derover vare hørte. Denne «Nationalforsamling» 
(Thjóðfundur), som den sædvanlig kaldes paa Island,
afholdtes først 1851, og det fremlagte Forslag, som unægtelig var
lidet tilfredsstillende, var i saa bestemt Modstrid med Flertallets
efter J. S.s Opfattelse formede Ønsker, at det indstilledes til
Forkastelse, hvad kun forhindredes ved, at den kongl. Kommissær
forinden opløste Forsamlingen. Herefter laa Forfatningssagen længe
i Dvale, Oppositionen ansaa paa Grund af Opløsningen ikke Regeringens 
Løfte for indfriet og forlangte en ny «Nationalforsamling»
indkaldt, Regeringen vilde kun forhandle med det sædvanlige
Alting. Imidlertid vare dog de følgende Aar ikke spildte. 1854
gjennemførtes paa den danske Rigsdag endelig den af Islænderne
længe forlangte fuldstændige Frihandel, der medførte et stort
økonomisk Opsving, og da denne Sag var udkæmpet, optog J. S. i
«N^ Fjelagsrit» paa ny Forfatningssagen og særlig det finansielle
Mellemværende mellem Danmark og Island til Drøftelse, hvorunder
megen Uklarhed svandt, og Islands Krav alsidig belystes. End
videre udgav han som et særligt Skrift 1855 «Om Islands
statsretlige Forhold» rettet imod en s. A. som Universitetsprogram af 
Professor J. E. Larsen udgiven Afhandling «Om Islands  hidtilværende 
statsretlige Stilling». Afgjort paa J. S.s Side stillede sig
den bekjendte tyske retslærde, Professor K. Maurer i nogle af
stærk politisk Uvilje farvede Indlæg i den tyske Presse. J. S. har
Fortjenesten af at have paavist, at de islandske Finanser ikke, som
antaget, udviste en Underbalance, men at dels Billighedshensyn,
dels ligefrem paatagne Forpligtelser over for bortsolgt Krongods
og særlige Fonds berettigede til Udbetalingen af Beløb, som kunde
dække de aarlige Udgifter. I Spørgsmaalet om, hvor stort et
Tilskud der ved en endelig Opgjørelse kunde tilkomme Island, gik
han dog meget vidt, ikke alene i Beregningen af Vederlag for
bortsolgt Gods m. v., men føjede hertil Krav paa Erstatning for
den ved 200 Aars Monopolhandel Island paaførte Skade, hvorved
han vistnok lod sig lede af Ønsket om at skaffe Landet en saa
stor Aarsindtægt, at det kunde yde Tilskud til Rigets
Fællesudgifter og saaledes i denne Henseende naa Ligestilling.

Da Forfatningssagen igjen optoges til Forhandling med
Altinget, tilbød Regeringen først 1865 Finanskontrol samt et rigeligt,
men foreløbig til et vist Aaremaal begrænset Tilskud, men
Forslaget forkastedes ved J. S.s Indflydelse; derefter fremlagdes 1867,
paa Tilskyndelse af den daværende Stiftamtmand H. Finsen (V,
162), et overordentlig imødekommende Udkast til Forfatning og
Finansopgjørelse, hvilket vel fik en velvilligere Modtagelse, men
dog ændredes; endelig fremlagdes 1869, efter at Rigsdagen var
begyndt at vise Utaalmodighed over Sagens stadige Forhaling, 2
særskilte Lovudkast, henholdsvis angaaende Islands Stilling i Riget og
dets særlige Anliggender. Da ogsaa disse Forslag tilbagevistes,
forelagdes det første af de nævnte Udkast for den danske
Rigsdag, hvorefter 2. Jan. 1871 udkom «Lov om Islands forfatningsmæssige 
Stilling i Riget», i Følge hvilken Island er en uadskillelig
Del af den danske Stat med særlige Landsrettigheder, som
foreløbig hverken er repræsenteret i Rigsdagen eller deltager i
Rigslovgivningen, men heller ikke yder Bidrag til Rigets almindelige
Fornødenheder, hvorhos Islands særlige Anliggender opregnes, og
det aarlige Tilskud til dets særlige Udgifter fastsættes. Ved denne
Lov var i Realiteten meget af, hvad J. S. havde kæmpet for,
naaet, men dens Vedtagelse af den danske Rigsdag var i
Modstrid med den islandske Oppositions hidtil hævdede Grundsætninger,
og den modtoges derfor paa Island med den største Uvilje. 1873
havde Ophidselsen naaet en betænkelig Højde, saaledes som det
navnlig gav sig Udslag ved et umiddelbart forud for Altinget paa 
det gamle Tingsted afholdt Folkemøde, som stillede Krav i
Retning af en blot og (bar Personahmion. Dette gjorde J. S., som
hidtil havde modsat sig enhver Eftergivenhed, betænkelig, han
indsaa Fordringernes Uigjennemførlighed og frygtede en Reaktion; paa
det følgende Alting fik han sat igjennem, at man vel principielt
fastholdt Oppositionens yderliggaaende Fordringer, men under
Henvisning til den næste Aar forestaaende Tusendaarsfest subsidiært
bad Kongen give en fri Forfatning saa nær Flertallets Ønsker som
muligt. Saaledes udkom «Forfatningslov for Island» af 5. Jan. 1874,
der gav Altinget lovgivende Myndighed i alle særlige Anliggender.
Om denne Lov ligesom om Loven af 2. Jan. 1871 gjælder det, at
den i Virkeligheden kommer de af J. S. opstillede Krav temmelig
nær, og at uden hans mangeaarige ihærdige Virksomhed sikkert
ikke noget saa tilfredsstillende vilde være naaet. De tilbagestaaende 
Stridspunkter ere væsentlig af theoretisk-statsretlig Natur
og med gjensidig god Vilje næppe nogen Hindring for Forfatningens 
Brugbarhed. Men selvfølgelig kunde han ikke uden Bitterhed
mindes, at han havde maattet slaa af paa Idealet og tillige paa,
hvad der efter hans bedste Overbevisning var Retsstandpunktet.
Efter den nye Forfatnings Indførelse deltog han kun lidet i det
politiske Liv, paa Altinget 1877 viste hans Helbred sig synlig
svækket, og 1879 nedlagde han sit Mandat. Han sidste politiske
Artikler findes i det af «Folkevenneselskabet» som Afløser af «Ný 
Fjelagsrit» udgivne Tidsskrift «Andvari».

J. S.s videnskabelige Virksomhed vilde alene være nok til at
gjøre ham bekjendt, blandt den nordiske Filologis Dyrkere har
den sikret ham en anset Stilling. Over for Oldskrifterne viser han
sig som en fortrinlig Haandskriftlæser og nøjagtig Udgiver, med
klart Blik for Kildernes Betydning. Han har for det kongl.
nordiske Oldskriftselskab udgivet «Íslendinga sögur» I-II (1843-47),
omfattende «Islendingabók» og «Landnámabók» samt 6 særskilte
Sagaer, og i « Annaler f. nord. Oldkyndighed» 1848-54 4 Sagaer med
Stof fra fremmed Litteratur, end videre for det Arnamagnæanske
Legat navnlig «Snorra Edda» I-II (med Undtagelse af den latinske
Oversættelse), 1848-52, samt i 3. Bind «Skáldatal» med
Begyndelsen af den dertil hørende Kommentar. Hans Udgaver udmærke
sig ved, at de ældste og bedste Haandskrifter ere lagte til Grund,
ved en omhyggelig Variantsamling (som dog maaske kunde
begrænses noget) og ved udførlig Haandskriftbeskrivelse. Ogsaa ved
andre af Oldskriftselskabets Foretagender har han medvirket, ham 
skyldes saaledes den sagkyndige litterærhistoriske Indledning til
Sveinb. Egilssons «Lexicon poëticum», som delvis er gjengivet paa
Dansk i Indledningen til E. Jónssons oldnordiske Ordbog. For
det Arnamagnæanske Legat var han som Stipendiar væsentlig
sysselsat med Revision af Haandskrift- og Diplomsamlingen med
Udarbejdelsen af en ræsonnerende Katalog for Øje; Efterretning om
disse Arbejder vil man finde i «Antikvar. Tidsskrift» 1846-51;
sammesteds er offentliggjort en Oversigt over Udbyttet af hans
Undersøgelser i de svenske Bibliotheker 1841; i Manuskript haves
en af ham forfattet Beskrivelse over disse Samlingers oldnordiske
Haandskrifter, som, hvad Stockholms kongl. Bibliothek angaar, i
noget forkortet Skikkelse er udgivet paa Svensk 1848 af A. I.
Arfvidsson. Ogsaa til andre videnskabelige Foretagender var han
knyttet; saaledes har han betydelig Andel i Forarbejderne til
«Regesta dipl. hist. Dan.» og til Registeret i «Scriptores rer. Dan.».
Til Islands særlige Historie foreligger et ypperligt Materiale i det af
ham udgivne 1. Bind af «Diplomatarium Islandicum» (1857-76) med
de til de enkelte Aktstykker knyttede udførlige Indledninger samt i
forskjellige Afhandlinger i «Safn til sögu Íslands», særlig hans
«Lögsögumannatal og lögmanna á Íslandi»; af Betydning for
Islands Historie ere ogsaa flere af hans ældre Artikler i «Ný 
Fjelagsrit». Saa vel Diplomatariet som Samlingsværket «Safn» hørte
til de mange vigtige Foretagender, han som Formand i det
islandske litterære Selskab fik fremmet gjennem dette, hvis
Medlemsantal han efterhaanden naaede at firdoble, og for hvilket han fik
anlagt en anselig Haandskriftsamling; blandt Arbejder, der her
fremkom under hans Ledelse, kan fremhæves 2 Bind Bispesagaer,
3 Bind «Stjórnarmálstíðindi» (islandske Love), 5 Bind «Landshagsskýrslur» 
(statistiske Meddelelser), disse 2 sidste udgivne med offentlig
Understøttelse. Ved Statstilskud udkom den af ham væsentlig besørgede 
«Lovsamling for Island» (s. Art. O. Stephensen), 1853 ff., hvoraf
han fik udgivet 17 Bind, et Værk af stor Betydning for islandsk
Historie og Ret. Bortset fra flere mindre Arbejder, som han besørgede,
deriblandt ogsaa Smaabøger til praktisk Vejledning angaaende
islandske Næringsveje, kan sluttelig nævnes hans Deltagelse i
«Íslenzk Fornkvæði» (1854-59), som han udgav sammen med Sv.
Grundtvig. En betegnende Ejendommelighed er, at af disse mange
Foretagender er intet Hastværksarbejde; fælles for alle J. S.s
Værker ere indgaaende Undersøgelse, samvittighedsfuld Udarbejdelse og
en mønsterværdig Korrektur. Han fik Tid til det utrolige. Ved 
Siden af at besørge sin politiske Virksomhed, udstrakte Korrespondance 
og litterære Produktion har han efterladt sig betydelige, af
ham anlagte Samlinger. Han skrev en udmærket Haand, excerperede 
hurtig og klart, og paa den Maade har han samlet i Uddrag
det meste af, hvad vore Arkiver og offentlige Samlinger indeholde
angaaende Island.

J. S. var en harmonisk Natur, en sund Sjæl i et sundt Legeme.
Han var en høj, kraftigbygget Skikkelse, som først de sidste Aar
svækkedes af Sygdom; Haaret blev tidlig hvidt, men de brune
Øjne vare livlige og spillende. Hans Udtryk var velvilligt, men
bestemt, hans Optræden værdig og tillidvækkende; et kraftigt
Organ støttede hans naturlige Veltalenhed. Han var en pletfri
Karakter og hans Privatliv ulasteligt. Hans Hjem var Samlingssted
for de herværende Islændere, hvem hans naturlige Gjæstfrihed drog
til Huse, uagtet de økonomiske Kaar i Virkeligheden kunde være
vanskelige nok. Vel opnaaede han dels til bestemte Arbejder,
dels mere i Almindelighed forskjellig offentlig Understøttelse, men
ingenlunde i det Omfang, som Tilfældet vilde have været, om han
udelt havde kunnet ofre sig for litterær Virksomhed, og at indtræde 
i Statstjenesten maatte snart vise sig uforeneligt med fortsat
politisk Virksomhed. Medens han i største Delen af sit Liv fuldt
ud kunde betragte sig som Repræsentant for Islands offentlige
Mening, kom han ved en enkelt Lejlighed i bestemt Modsætning til
denne, nemlig da han 1857 og følgende Aar sluttede sig til
Regeringen i dennes Opfattelse af, at det opblussende Faareskab skulde
betvinges ved Kur, medens man paa Island med stor Lidenskab
kæmpede for Nedslagtning. Dette førte til, at han efter sin
Virksomhed i denne Sag 1859 i de 5 følgende Aar (1860-64) ikke
betraadte Islands Jordbund. J. S.s Stilling som Privatmand medførte,
at man havde Vanskelighed ved at finde en Betegnelse for ham
til Adskillelse fra andre af samme Navn; jævnlig greb man til at
kalde ham «Arkivar» efter hans kortvarige Ansættelse ved det
historisk-arkæologiske Arkiv; sædvanlig nævnede hans Landsmænd
ham dog «Formand» efter hans stadige Gjenvalg til Altingsformand; 
heller ikke sjælden træffer man «Ridder» (efter hans
Udnævnelse til Ridder af Danebrog 1859).

Andvari VI (1880). 
Timarit III (1882). 
K. Maurer, Zur polit. Gesch. Islands (Lpz. 1880) S. 301 ff. 
Jón Sigurðsson, the Icelandic patriot (Reykj. 1887). 
Erslew, Forf. Lex.

<i>Kr. Kaalund.</i>
</chapter>
<chapter name="Sigurdsson, Jón,1828-89, Politiker, Bonde">

<b>Sigurdsson, Jón,</b> 1828-89, Politiker, Bonde. J. S. er født 
11. Maj 1828 paa Gautlond i Thingø Syssel i det nordostlige
Island, hvilken Gaard, som ejedes af hans Forældre, Sigurður
Jónsson og Kristjana Aradatter, han allerede i en Alder af o. 17 Aar
ved Faderens Død maatte overtage. Han viste sig ikke alene som
en dygtig og energisk Landbruger, men blev snart paa alle
Omraader sin Hjembygds Fører. I det politiske Liv deltog han som
Altingsmand fra 1858 og var fra 1879 som Regel Formand i nedre
Afdeling. Han besad i og uden for Altinget stor Indflydelse og
arbejdede ivrig for et udvidet Selvstyre, efter at Altinget 1881 havde
optaget Kravet om en Revision af den 1874 givne Forfatning for
Islands særlige Anliggender, ligesom han allerede tidligere i
Forfatningsspørgsmaalet havde stillet sig paa et yderliggaaende
Standpunkt. Han havde desuden adskillige offentlige Hverv, deriblandt
Bestyrelsen af en stor Forbrugsforening. J. S., som 1848 ægtede
Solveig, Datter af Præsten Jón Thorsteinsson, efterlod sig mange
Børn, hvoraf flere beklæde ansete Stillinger. Han døde 26. Juni
1889 paa Rejse til Altinget som Følge af et Fald fra Hesten.

Andvari XVI (1890).

<i>Kr. Kaalund.</i>

</chapter><chapter name="Sigvalde,</b> --1000--, Jarl">

<b>Sigvalde,</b> --1000--, Jarl, var Søn af Strut-Harald, Jarl i 
Skaane. Han har maaske deltaget i det uheldige Tog mod Kong 
Erik Sejersæl, der førte til de danskes Nederlag ved Fyrisvoldene.
Her faldt Styrbjørn, og S. arvede hans Post som Høvding i
Jomsborg. Da kort efter Strut-Harald døde, fejrede S. et prægtigt
Gravøl over sin Fader og gav her det ubesindige Løfte, inden 3
Aar gik, at dræbe Hakon Jarl eller fordrive ham fra Norge. Hans
Broder Thorkil den høje og andre Jomsvikinger lovede at følge
ham, og kort efter sejlede Jomsborgerne afsted for at overrumple
Hakon, men lede i det berømte Slag i Hjørungavaag et
fuldstændigt Nederlag; S. flygtede fejt under Kampen. Da der i
Slutningen af Harald Blaatands Levetid udbrød Splid mellem Kongen
og hans Søn Svend, understøttede S. Harald, der flygtede til
Jomsborg og døde her. S. søgte derpaa at forhandle med Kong Svend;
ved et Møde med ham i Grønsund fik han ham ved List draget
ned i sin Baad og ført i Fangenskab, hvorfra Svend maatte kjøbe
sig fri for dyre Penge. S. var imidlertid bleven gift med Astrid,
en Søster til den polske Hertug Boleslav Chrobri, hvis anden Søster
Gunhild (VI, 304) Svend ægtede, men dog nogle Aar derefter
forskød. Da Kong Svend indgik Forbund med Olaf Skotkonge om 
at anfalde og overrumple Kong Olaf Tryggvason paa hans Tog til
Venden, fik S. af Svend, med hvem han havde forsonet sig, det
Hverv at være Spejder og tillige at gjøre Olaf tryg; han tilbød
Olaf at ledsage ham fra Odermundingen med sine Skibe og førte
ham til Svold, hvor han vidste, at den forenede Flaade laa; Olaf
maatte optage Kampen og bukkede under (1000). Saaledes viser
en Række lidet hæderlige Handlinger S.s træske og underfundige
Karakter. Om hans sidste Leveaar vides intet; mulig har han
deltaget i Kong Svends Englandstog saaledes som hans Brødre
Thorkil og Hemming.

<i>Johannes C. H. R. Steenstrup.</i>

</chapter><chapter name="Sigwardt, Matthias, 1770-1840, Biskop">

<b>Sigwardt, Matthias,</b> 1770-1840, Biskop, er født i Borre 20. 
Okt. 1770 af Forældrene Sognepræst Søren S. (f. 1729 d. 1792) og
hans første Hustru, Ulrikke Eleonore f. Weinwich. Han blev
undervist af Faderen til sit 18. Aar, da han kom i Christiania Skole og
fik til Lærer Herman Amberg (I, 193), som endnu levede, da han
blev Biskop. 1791 blev han Student og fik 1795 Examen theol. med
egregie. 1796 blev han personel Kapellan hos Sognepræst F.
Hopstock (VIII, 77), med hvis Datter Louise Catharine Juliane han 1798
blev gift. S. A. blev han resid. Kapellan i Vaale, 1799 Aftensangspræst 
og Førstelærer ved Borgerskolen i Tønsberg samt Inspektør
ved Skolelærerseminariet der, 1804 Sognepræst til Oslo Hospital og
Christiania Tugthus, 1816 Sognepræst i Tune og 1820 Stiftsprovst i
Christiania. Som saadan blev han Hofprædikant 1825 og 1832
udnævnt til Biskop i Christianssand. Han havde udmærket sig som
Student, var meget yndet af Moldenhawer og Horneman og
hævdede sin Plads som en af Norges dygtigste Præster, uagtet han
hverken var Taler eller Skribent. Efter de faa Prædikener og
Lejlighedstaler, han udgav, maa han som Theolog have været
rationaliserende, men de ere udgivne, før han kom i Forbindelse
med Hersleb, Stenersen og W. A. Wexels. Da han i høj Alder
blev Biskop, var Fattigdommen i Landet, ikke mindst i
Christianssands Stift, som Følge af Krigsaarene 1807-14 endnu saa
stor, at der ikke kunde blive Tale om at sætte noget nyt i Værk,
om ogsaa denne blide, sagtmodige og hjærtensgode Biskop havde
været i Stand dertil. 1839 blev han syg paa Visitatsrejsen i
Mandal og var fra nu af svagelig til sin Død, 8. Okt. 1840. Efter sin
første Hustrus Død (7. Nov. 1815) ægtede han 1822 sin Formand,
Stiftsprovst (titulær Biskop) N. Lumholtz' Enke, Karine f. Næschill
(s. X, 419). 
Faye, Christianssands Stifts Bispe- og Stiftshist. S. 476 ff. 
Halvorsen, Norsk Forf. Lex.                                                                                      

<i>D. Thrap.</i>

</chapter><chapter name="Silfverberg, Anton Frederik, 1808-59, Præst">

<b>Silfverberg, Anton Frederik,</b> 1808-59, Præst, Søn af Guldsmed 
Jacob S. og Juliane Vilhelmine Charlotte f. Carlsen, fødtes i
Kjøbenhavn 26. Juni 1808, blev Student fra den kjøbenhavnske
Borgerdydskole 1825 og 1830 theologisk Kandidat. 1830-35 boede
han paa Borchs Kollegium og var i den Tid Lærer ved Borgerdydskolen 
i Kjøbenhavn og Landkadetakademiet. 1835 vandt han
den theologiske Licentiatgrad for en Afhandling om Klosteret paa
Øen Lerina. 1836 blev han ordineret Kateket og Førstelærer ved
Borgerskolen i Skanderborg, 1843 Sognepræst for Søndersogns
Menighed i Viborg og 1846 Sognepræst for Nicolai Menighed i
Svendborg og Annexet Thurø. Han var gift med Augusta Caroline f.
Damkier, Datter af Overretsprokurator Jacob Georg D. Foruden
forskjellige Afhandlinger i kirkelige Tidsskrifter har S. skrevet et
«Omrids af Geografien» (3. Udg. 1852). Han døde i Svendborg
4. Jan. 1859.

Erslew, Forf. Lex.

<i>Fr. Nielsen.</i>

</chapter><chapter name="Simensen, s. Simonsen.">

<b>Simensen,</b> s. Simonsen.

</chapter><chapter name="Simesen, Rasmus Johannes, 1810-90, Skolemand">

<b>Simesen, Rasmus Johannes,</b> 1810-90, Skolemand, Søn af 
Militærlæge Dines S. og Vilhelmine f. Wisbech, er født i
Fredericia 20. Juni 1810. I sit 2. Aar kom han i Huset hos sin
Farbroder Kancelliraad Rasmus S., blev 1828 Student fra det lærde
Institut i Fredericia og tog næste Aar 2. Examen ved Universitetet. 
Han begyndte nu at studere Theologi, men da han levede
under trange Kaar, tog han 1830 imod en Lærerstilling ved Skolen
i Fredericia. Han underviste der i Mathematik og Sprog, men
hans voxende Interesse for Naturvidenskaberne bragte ham til 1833
at opgive sin Stilling for at søge videre Uddannelse ved den
polytekniske Læreanstalt; han blev polyteknisk Kandidat 1838 og var
fra 1836-39 Amanuensis hos H. C. Ørsted. Derved fik han Lejlighed 
til at uddanne sig i forskjellig Retning, navnlig som Lærer og
Foredragsholder, og han optog fra H. C. Ørsted Ideer og Tilskyndelser, 
der fik stor Betydning for hans hele Liv. Aarene 1839-43
tilbragte han i Altona, hvor han holdt Forelæsninger over
Mathematik og Fysik for Haandværkere og underviste i Byens Skoler;
ved Siden deraf satte han sig ind i Undervisningsforholdene ved
de tyske Skoler. 1843 kaldedes han til Bestyrer for den højere
(«videnskabelige») Realskole i Helsingør, hvor Mathematik og 
Naturvidenskab skulde indtage en fremtrædende Plads. Han maatte
saaledes siges i flere Henseender at være vel udrustet til den
vanskelige Stilling som Rektor for Flensborg Latinskole, som
han overtog i 1851. De fleste af Skolens Lærere vare ansatte
af den provisoriske Regering i 1848 og havde ondt ved at finde
sig i den danske Styrelse. De maatte til Dels erstattes af nye
Mænd. Samtidig oprettedes en Realafdeling ved Skolen. Men
navnlig voldte Sprogforholdene store Vanskeligheder, i det
Undervisningen afvexlende skulde gives paa Dansk og Tysk. I det hele
maa det dog siges, at S., der i 1852 var blevet udnævnt til
Professor, viste sig Stillingen voxen. Han blev, som de fleste danske
Embedsmænd, fordreven fra Slesvig i 1864 og opholdt sig derefter
i Kjøbenhavn, hvor han døde 28. Okt. 1890. Fra 1873-83 var
S. beskikket Censor ved Realskolernes Examen. S. var 3 Gange
gift: 1. (1839) med Helene Georgine f. Rønne (d. 1851); 2. (1851)
med Fanny Ludovica f. le Normand de Bretteville (d. 1859), Datter
af Oberst Louis le N. de B.; 3. (1860) med Hanne Marie Sabroe
f. Gerlach, Datter af Generallieutenant Georg Dan. G. (V, 602).

Foruden enkelte mindre Afhandlinger har S. udgivet Lærebøger 
i Geometri og Algebra paa Tysk samt «Grundtræk af Rumforholdenes 
Naturlære eller Geometrien, Trigonometrien og Stereometrien 
genetisk fremstillede» (1867). I Forordet til denne gjør
han Regnskab for den «genetiske» Methode, han benytter; Ideen
til denne skyldte han H. C. Ørsted. I «Vidensk. Selsk. Skrifter»
5. R., naturvidskb. og math. Afd. I og III (1849 og 1853) har
han offentliggjort 2 Afhandlinger om Frenologien. I den første af
dem beskriver han et Apparat til nøjagtig Udmaaling af Hovedets
Form, i den anden meddeles Resultatet af en stor Mængde
Maalinger; han uddrager af dem Formen for et normalt Hoved og
sammenligner det med Maalinger paa Forbryderkranier. Herved
faar han et nogenlunde exakt Middel til at prøve de af ældre
Frenologer fremsatte Anskuelser. Hans Resultater tale just ikke
til Gunst for disse.

Erslew, Forf. Lex.

<i>C. Christiansen.</i>

</chapter><chapter name="Simmonds, Peter Lund,1814-97, Forfatter">

<b>Simmonds, Peter Lund,</b> 1814-97, Forfatter. Ved sin Virken 
tilhører denne Mand udelukkende England, hans Adoptivfædreland,
og Beretningerne om hans danske Oprindelse og tidligste Aar i
Danmark ere indbyrdes modstridende. Det hedder, at hans Navn
egentlig var P. Lund, at han var født i Aarhus 24. Juli 1814, og 
at Faderen var dansk Søofficer; i Følge en anden Beretning, som
nævner samme Fødested, vare Forældrene engelske. I Kirkebøgerne
for Aarhus anføres dog ikke, at der det Aar er døbt nogen «Peter
Lund». En engelsk Marinelieutenant George S. adopterede ham,
fortælles der, hvorefter S. antog dennes Efternavn og blev
fuldstændig engelsk opdraget. Fra sit 12. Aar tjente han som
Midshipman. 1831-35 (eller, efter en anden Kilde, kun 3 Aar) boede
han paa Jamaica, beskæftiget ved en Sukkerplantage; siden levede
han i England, hvor han blev Sekretær ved det kongl. Agerdyrkningsselskab 
og efterhaanden Docent ved South Kensington Musæet
og andensteds, Vicepræsident for City college i London, Medlem
af den engelske Udstillingskomité ved Verdensudstillingerne i Paris
1867 og 1878 samt i Amsterdam og Antwerpen, korresponderende
Medlem af adskillige geografiske Selskaber, Landhusholdningsselskaber 
o. dsl. Han siges at have henlevet sine sidste Dage i Fattigdom. 
1897 døde han, i Slutningen af Sept. eller Begyndelsen
af Okt. -- Foruden at have udfoldet en ivrig journalistisk
Virksomhed, i det han var Medarbejder ved en Række engelske
Industri- og Landbotidsskrifter -- selv ejede og redigerede han i nogle
Aar «The Technologist» og «Journal of applied science» --,
udgav S. et betydeligt Antal Bøger vedrørende Nationaløkonomi,
anvendt Naturvidenskab, Landvæsen, Handel, Industri o. m.

Allibone, Dict. of Engl. liter., Suppl. 
Vapereau, Dict. des contemporains (1895). 
The Athenæum 9. Okt. 1897, 
Berlingske Tid. 12. Okt. 1897.

<i>E. Gigas.</i>

</chapter><chapter name="Simon, --o.1186, Biskop i Odense">

<b>Simon,</b> --o.1186, Biskop i Odense, var først Kannik, senere
tillige Provst ved Lunds Domkirke og stod Ærkebiskop Eskil nær.
Under Eskils Landflygtighed blev han Biskop i Odense. Til denne
Bispestol havde den kejserlige Modpave i 1162 trods Biskop Absalons
Indsigelse viet Live (X, 346); men Eskil godkjendte selvfølgelig ikke
denne Handling, og han synes at have kaldt S. til Frankrig og
indviet ham. I alt Fald forekommer S. i 1163 ved Grundlæggelsen
af Tvis Kloster som viet Bisp, men hans Bispesæde nævnes ikke.
Snart efter skiftede Valdemar I Parti i Kirkestriden, og nu, om
ikke før, har S. faaet sin Bispestol. Paa det store Møde i
Ringsted 1170, hvor Knud Lav ard blev skrinlagt og Knud Valdemarsen
kronet, var S. tilstede. Samtidig skjænkede han sit Gods i Væ til
Grundlæggelse af et Præmonstratenserkloster og har derved mindst
lige saa stor Ære som Eskil af Væ Klosters Tilblivelse. Ligeledes
medunderskrev han Eskils Stadfæstelsesbrev paa de Gaver, Esrom 
Kloster havde modtaget. Ellers er hans Navn især knyttet til
Odenses Historie. Til Nonneklosteret i Odense skjænkede han
Hjallese Kirke, [og for St. Knuds Kloster opnaaede han kongelige
Gaver og Privilegier, saaledes paa Møderne i Søllested 1175 °8
Hjulby 1180 og 1183. I Nyborg bestyrkede han Knud Prizlavsen
(IX, 271) i hans Forsæt at skjænke St. Knuds Kloster sit Gods,
og i Odense stadfæstede han Prinsens Gavebrev. Under S.
fornyedes Forbindelsen mellem St. Knuds Kloster og Moderklosteret
Evesham i England. S. døde 13. Maj, vistnok 1186. Han fik
Eftermæle som en ærgjerrig, Stræng og myndig Mand.

Saml. t. Fyens Hist. og Topogr. I, 264 ff. 
Lundekapitlets Gavebøger ved Weeke S. 120. 
H. Olrik, Konge- og Præstestand II. 

<i>Hans Olrik.</i>

</chapter><chapter name="Simon, --1188, Abbed i Sorø">

<b>Simon,</b> --1188, Abbed i Sorø, var af Fødsel Englænder. I
sine unge Dage var han dødssyg; senere gik der Sagn om, at
Jomfru Marie havde opvakt ham fra de døde. Efter Sygdommen
indtraadte han i Cistercienserordenen. Muligvis er det i Frankrig, at
Absalon har lært ham at kjende, og 1164 fik han ham gjort til
Abbed i Sorø. Ogsaa fremdeles har Absalon sat ham højt. Saaledes 
tilkaldte han S. i 1176, da Fru Margrethes Helgenry (XI,
123) begyndte at komme op, og S. bevidnede Absalons Gavebrev
til vor Frue Kloster for Cisterciensernonner i Roskilde. Ligeledes
var S. tilstede paa Mødet i Hjulby 1183 og bevidnede Kong Knuds
Stadfæstelse af Odense Bispekirkes Privilegier. Fremfor alt var det
i S.s Tid, at Absalon og hans Frænder lagde Grund til Sorø
Klosters Rigdom ved Gaver af Gods og Penge, og sammen med
Absalon rejste han Klosterets skjønne Kirke, der endnu staar, om
end ikke uændret. For Klosterets store Erhvervelser opnaaede han
Pavens Stadfæstelse (1182), men han maatte ogsaa paakalde den
hellige Stols Hjælp for at modarbejde de Uregelmæssigheder, som
Munkene tillode sig. S. døde 1188. 

<i>Hans Olrik.</i>

</chapter><chapter name="Simoni, Daniel, f. 1842, Ingeniør">

<b>Simoni, Daniel,</b> f. 1842, Ingeniør. S. er Søn af Vinhandler
Marinus S. (et Søskendebarn til ndfr. nævnte Minister C. F.
Simony) og Sophie f. Sødring og er født 10. Juni 1842 i
Aalborg, fra hvis lærde Skole han 1860 tog Realafgangsexamen. 20
Aar gammel tog han Adgangsexamen til den polytekniske
Læreanstalt og 1867 Ingeniørexamen. I henved 6 Aar arbejdede han
ved Vandbygningsvæsenet, bl. a. som Assistent ved Bygningen af
Esbjærg Havn, indtil han 1. Jan. 1873 ansattes som 
Afdelingsingeniør ved Statsbaneanlæggene. Foruden. at have ledet Bygningen
af en Række Jærnbaner: Lunderskov-Esbjærg-Varde, Silkeborg-Herning, 
Struer-Thisted, har han særlig, baade som projekterende
og udførende Ingeniør, været knyttet til Statsbaneanlæggenes
Vandbygningsarbejder, saasom Limfjords- og Masnedsundbroerne,
Dampfærgeanlæg ved Masnedø, ved Store Bælt, ved Helsingør med
Flytning af Helsingørs Station, Anlægsmolen ved Knudshoved,
Dampfærgeanlæg i Kjøbenhavns Frihavn, den nye Godsbanegaard og
Forbindelsessporene mellem de forskjellige Baner ved Kjøbenhavn.
Tillige har han ført Tilsyn med Bygningen af de nordjyske
Privatbaner og siden 30. Marts 1901 været Statens kontrollerende
Ingeniør ved Driften af Banerne Fjerritslev-Nørre Sundby-Frederikshavn 
og Aars-Svendstrup. Han har foretaget talrige Tjenesterejser 
i Sverige, Tyskland, England og Frankrig og ved Foredrag
og Tidsskriftsartikler bragt Meddelelser om de Arbejder, der have
givet ham Navn som Vandbygningsingeniør. -- 1884 ægtede han
Constance Primon, Datter af fhv. Manufakturhandler Emil A. P.

<i>A. Lütken.</i>

</chapter><chapter name="Simonsen, Catharine Elisabeth, 1816-49, Operasangerinde">

<b>Simonsen, Catharine Elisabeth,</b> 1816-49, Operasangerinde,
fødtes i Kjøbenhavn 7. Marts 1816 og var Datter af Farversvend,
senere Farvermester, Niels Rysslander, af Fødsel en Finne, og
Juliane Marie f. Strøm, hvis Forældre vare svenske. Hun hed altsaa
Rysslander, men kaldtes altid Rysslænder, undtagen af den
korrekte Theaterplakat. Allerede fra hendes 8. Aar undervistes hun i
Klaverspil og Sang. I 13 Aars Alderen blev hun Elev af Siboni,
og hun var kun i4 1/2 Aar, da hun debuterede paa det kongl.
Theater i Herolds Syngespil «Marie» som den unge, muntre Brud
Emilie (25. Sept. 1830). En fuldttonende, ualmindelig blød
Sopranstemme og fin musikalsk Forstaaelse udmærkede hende saaledes, at
hun i Løbet af de 3-4 første Aar udførte den ene store Rolle
efter den anden. 1832 udnævntes hun til Skuespillerinde paa 2aarig
Prøve, og 1834 blev hun fast ansat.

I dette Aar ægtede hun Violinistelev i Kapellet <i>Hans Sophus
Simonsen</i>, f. 25. Dec. 1810 i Svendborg og Søn af Stadsmusikanten
Gregers Hjort S. og Anne Elisabeth f. Mosin (Mossin). Uddannet
af Cl. Schall blev han en anset Kunstner, i 1839 kongl.
Kapelmusikus (Bratschist). Det unge Ægtepar gjennemgik nogle
Trængselsaar. Sygelighed og uovervindelig Ulyst til at optræde
bemægtigede sig hende, saa at Theaterdirektionen nødsagedes til at 
afskedige hende fra 1. Jan. 1836, dog med det udtalte Haab, at hun
vilde vende tilbage. Endelig gjenoptraadte hun som Mad. Voltisubito 
i «Recensenten og Dyret» i April 1837 under Publikums
Jubel. Hendes bedste Rolle, der fæstnede sig i Publikums Erindring,
blev Angela i «Den sorte Domino», hvor hun ogsaa synes at have
spillet, medens hun ellers ganske skuffede de Forventninger,
Theatret før hendes Ægteskab havde næret om antydede dramatiske
Evner.

Som Koncertsangerinde skattedes hun højt. Tidens Strøm
førte hende ind paa den nye italienske Operamusik, hvis Hovedrepræsentant 
hun blev paa dansk Side. Naar Valget stod hende
frit, foredrog hun ved Koncerter i Regelen Rossini, Donizetti,
Bellini, Mercadante, Carafa, Vaccai; hun glemte ingen og naaede til
sidst at faa Verdi med. Alsidig Koloratursangerinde var hun ikke,
men Stemmeklangens og Foredragets Varme var uadskillelig
forbundet med «Virtuositet og Bravour». 29. Maj 1843 udnævntes hun
til kongl. Kammersangerinde. Hun optraadte sidste Gang paa
Theatret som Donna Anna 20. Nov. 1848 og døde 3. Maj 1849
fra 8 Børn. Hendes Ægtefælle afskedigedes paa Grund af
Svagelighed i 1852 og døde 11. Febr. 1857.

Selmer, Nekrolog. Saml. II, 221 ff. 

<i>C. Thrane.</i>

</chapter><chapter name="Simonsen, David Jacob, f. 1853, jødisk Præst og Orientalist">

<b>Simonsen, David Jacob,</b> f. 1853, jødisk Præst og Orientalist.
Født i Kjøbenhavn 17. Marts 1853 blev han Student 1870 fra v.
Westens Institut. Ved Universitetet studerede han østerlandske
Sprog, samtidig med at han fik særlig, allerede i Skoletiden
begyndt Undervisning i hebraisk-religiøs og i thalmudisk Litteratur.
1874 fik han et «meget hæderligt Accessit» for en Prisopgave i
arabisk Filologi. Fra Barndommen af under dyb religiøs
Paavirkning saa vel af Faderen, Vexelerer, Synagogeforstander m. m.
Jacob S. (f. 27. Marts 1821 d. 7. Juni 1880), som af Moderen, Rose
f. Hahn (f. 9. Jan. 1826 d. 18. Febr. 1869), bestemte han sig for
Præstegjerningen og studerede fra 1874 i det jødisk-theologiske
Seminarium i Breslau under Zach. Frankel, «den historiske Skoles»
Grundlægger, o. a. Her tilbødes det ham allerede inden hans
Rabbinatsexamen, som han bestod 1879 med Udmærkelse, at blive
Lærer ved Seminariet, hvilket Tilbud han afslog ligesom et senere
om at indtage en ledende Stilling ved det nye jødisk-theologiske
Seminarium i Ramsgate i England. Derimod modtog han 1879 en
Kaldelse til Hjælpepræst i sin Fødebys mosaiske Menighed, hvis 
første danskfødte Rabbiner han blev, og hvor han 29. Maj 1879
ægtede Cora Salomon (f. 18. Marts 1856), Datter af Grosserer H. J. S.
og Therese f. Oettinger. Under Præsten Professor Wolffs tiltagende
Svaghed gik saa godt som hele Præstegjerningen over til S., og
efter Wolffs Død 1891 blev han hans Eftermand. Samtidig med
sin mangesidede Virksomhed i Menigheden har han stadig fundet
Lejlighed til at fortsætte en i Studietiden begyndt litterær
Virksomhed, mest i udenlandske jødisk-videnskabelige Tidsskrifter. 1889
udgav han, saa vel paa Dansk som Fransk, en udførlig Beskrivelse
af de talrige og vigtige, af Brygger, Dr. Jacobsen i Ny Carlsberg
Glyptothek samlede «Skulpturer og Indskrifter fra Palmyra». I
Beretninger fra internationale Orientalistkongresser, af hvilke han har
deltaget i flere, findes adskillige videnskabelige Afhandlinger af
ham. Han er Medlem af flere internationale jødiske Foreningers
Bestyrelse, bl. a. af «Alliance Israélite universelle». I sit Hjem
har han samlet et af de største danske Privatbibliotheker.

<i>Vald. Schmidt.</i>

</chapter><chapter name="Simonsen, Hans, 1688-1768, Amtmand">

<b>Simonsen, Hans,</b> 1688-1768, Amtmand, Søn af Simon
Bertelsen paa Frigaarden Sparlund ved Haderslev og Kirsten Boldich,,
fødtes 7. Nov. 1688, kom som ung til Kjøbenhavn, blev Lakaj hos
Anna Sophie Reventlow og derefter Kammertjener hos Frederik IV,.
hvem han bl. a. fulgte i Felttoget 1712, ved hvilken Lejlighed han
en Tid var fangen af Svenskerne. For sin lange og gode
Tjeneste blev han 1726 belønnet, da Kongen udnævnte ham til
Amtmand over Assens og Hindsgavls Amter samt Overinspektør over
det fynske Rytterdistrikt med Embedsbolig paa Odense Slot, hvor
han døde n. April 1768. 1727 blev han Justitsraad, 1744
Etatsraad og 1767 Konferensraad. Efter sin Broder Land- og
Krigskommissær Andreas S. (d. 1733) blev S. Ejer af Hovedgaarden
Erholm, hvis Tilliggende han betydelig forøgede, og 1759 kjøbte han
den tilgrænsende Gaard Søndergaarde. Da S., hvis forlovede var
bortkaldt ved en tidlig Død, var ugift, oprettede han ved
Testamente 1761 af de samlede Godser et Stamhus for Konferensraad
Cederfelds Søn (III, 435), der nedstammede fra hans ovennævnte
Broders Hustru i et tidligere Ægteskab, paa Betingelse af, at han
ægtede en Brodersøns Datter af Erector. S. var en redelig og
dygtig Embedsmand, som Godsejer maaske noget haardhændet;
med Stiftamtmændene i Odense kom han ikke altid godt ud af
det, men i sine Amter var han afholdt og hos Kongerne Frederik 
IV og Frederik V, hvilken sidste besøgte ham paa Erholm, vel
anskreven.

Personalhist. Tidsskr. III, 97 ff.

<i>G. L.  Wad.</i>

</chapter><chapter name="Simonsen, Hans Sophus, d. 1857, s. ovfr. S. 592.">

<b>Simonsen, Hans Sophus,</b> d. 1857, s. ovfr. S. 592.

</chapter><chapter name="Simonsen, Joseph Levin, 1814-86, Jurist">

<b>Simonsen, Joseph Levin,</b> 1814-86, Jurist, var født i 
Kjøbenhavn 26. Dec. 1814. Hans Forældre vare Silke- og
Klædehandler Levin S. og Esther f. Henriques. S. blev Student fra
Borgerdydskolen i Kjøbenhavn 1832, juridisk Kandidat 1837 og
beskikkedes 1851 som Prokurator ved Overretten. Han ægtede 28.
Maj 1846 Mina Julie Fürst (d. 1. Juni 1897), Datter af Husmægler
H. R. F. i Hamborg. S., som var en kundskabsrig Jurist, et klart
Hoved og i Besiddelse af en meget betydelig Arbejdskraft, havde
et overordentlig stort Klientel, særlig i den kjøbenhavnske
Forretningsverden. Han var Formand for Bestyrelsen i
Prokuratorforeningen i Kjøbenhavn og Næstformand i den danske
Sagførerforenings Hovedbestyrelse. 1848 blev han Sekretær og juridisk
Konsulent for det mosaiske Trossamfunds Repræsentantskab i
Kjøbenhavn, hvilken Stilling han beklædte til sin Død. End videre
var han fra 1847 til sin Død Sekretær og juridisk Konsulent for
Boghandlerforeningen, hvor han fik en betydelig Indflydelse paa
Ordningen af Forretningsforholdet mellem Forlæggere og
Sortimentsboghandlere. Han døde 21. Juni 1886. Hans Sagførerforretning 
overtoges efter hans Død af hans ældste Søn, Overretssagfører
<i>Ludvig Julius S.,</i> (f. 25. Dec. 1847 d. 12. Juli 1905), Medlem 
af Bestyrelsen for Prokuratorforeningen og Hovedbestyrelsen for 
den danske Sagførerforening og af Repræsentantskabet for den 
mosaiske Menighed i Kjøbenhavn.

Illustr. Tid. XXVII, Nr. 40.
Boghandlerforeningens Festskrift 1887.

<i>E. Meyer.</i>

</chapter><chapter name="Simonsen (Simensen), Jørgen, --1602, Lektor, Præst og Forfatter">

<b>Simonsen</b> (Simensen), <b>Jørgen,</b> --1602, Lektor, Præst og 
Forfatter, var født i Odense. Han forekommer første Gang, da
han 17. Marts 1556 fik kongeligt Pas og Anbefaling, i det han
stod i Begreb med at begive sig til fremmede Højskoler.
Formodentlig har hans Rejse varet til 1560, da han i dette Aar blev
immatrikuleret ved Kjøbenhavns Universitet. Efter at han her eller
i Udlandet havde erhvervet Magistergraden, blev han theologisk
Læsemester eller Lektor ved St. Knuds Kirke i Odense. I denne
Stilling, i hvilken han første Gang forekommer 1562, udfoldede han
megen Flid og Arbejdsomhed. For at bøde paa hans ringe Løn 
undte Prioren i St. Knuds Kloster ham 1567 den under Klosteret
hørende Ubberud Kirke, mod at han «skulde skikke sig mod
Sognemændene, som en ærlig og from Præstemand bør at gjøre». 1571
blev han kaldet til Sognepræst ved St. Albani Menighed i Odense
og valgtes 1577 til Provst i Odense By og Herred, hvilke Stillinger
han beklædte med megen Anseelse. Den frygtelige Pest, som 1584-85 
hjemsøgte Odense, foranledigede J. S. til at udgive nogle
Advarsels- og Trøsteskrifter til Vejledning for Menigheden. Mærkes
kan ogsaa hans «Trøsteskrift for frugtsommelige Kvinder og
Barselkvinder« (1587). Den vedføjede «Undervisning for Fostermodere»
er i kulturhistorisk Henseende af Interesse, da den indeholder
Vidnesbyrd om de Ulykker, som ukyndige Jordemødres slette
Behandling af Barselkvinder ofte forvoldte i hine Tider. Blandt J. S.s
Skrifter er intet dog mærkeligere end «Pædagogia, d. e. en kort
og enfoldig Undervisning om unge Børns Optugtelse» (1587), der
vidner om betydelig pædagogisk Indsigt. -- Da Pesten 1602 atter
hjemsøgte Odense, døde J. S. 8. Sept. Hans Hustru, Maren
Hansdatter, var død tidligere.

Saml. t. Fyens Hist. og Topogr. X, 145 ff.

<i>H. F. Rørdam.</i>

</chapter><chapter name="Simonsen, Niels, 1807-85, Maler">

<b>Simonsen, Niels,</b> 1807-85, Maler. Han var født i Kjøbenhavn 
10. Dec. 1807; Forældrene vare Høker Simon Rasmussen og
Bolette f. Nielsdatter. I en Alder af 14 Aar kom han i Lære hos
Malermester Holm og begyndte omtrent samtidig at tegne paa
Kunstakademiet; tillige fik han privat Vejledning i Historiemaleren
J. L. Lunds Atelier. Oprindelig var det nærmest hans Tanke at
uddanne sig til Lithograf, og som saadan var det, han i 1827
havde sin Debut paa Charlottenborg, men allerede i det følgende
Aar, kort efter at han havde vundet den lille Sølvmedaille, vendte
han sig til Billedhuggerkunsten og fik Bestillinger som Modellerer,
i det man overdrog ham det Hverv efter J. L. Lunds Tegninger
at udføre en Række Relieffer til en Sal paa Christiansborg; 2 af
dem, dansende Figurer, udstilledes i 1828. I 1829 fik han som
Elev af Billedhuggerskolen den store Sølvmedaille for en
Modelfigur og inden Aarets Udgang den mindre Guldmedaille for det
1830 udstillede Relief: «Christus helbreder de syge; Matth. 15, 29-30», 
der endnu er at se i Charlottenborgs Port ud imod Kongens 
Nytorv, en vel beregnet Komposition med ret frit og udtryksfuldt 
bevægede Figurer, men ingenlunde ulastelig i Henseende til
Modelleringens Enkeltheder. I den nærmest paafølgende Tid maatte 
S. kæmpe med vanskelige Kaar; nogen Understøttelse af offentlige
Midler lykkedes det ham foreløbig ikke at opnaa, skjønt han var
anbefalet dertil af Akademiet, og fra dette selv blev der ham kun
et Par mindre Pengepræmier til Del. Honoraret, han fik for at
udføre Tegninger til J. M. Thieles store Værk om Thorvaldsen,
har næppe været betydeligt, saa hans Hovedindtægt var den, han
havde af sine Portrætbuster -- Skuespiller N. P. Nielsen (Musæet
i Aarhus), Prins Frederik Ferdinand osv. Han besluttede sig da,
maaske særlig tilskyndet ved, at et Forsøg paa som Billedhugger
at vinde den store Guldmedaille mislykkedes, til at ombytte
Modellerstokken med Penselen, og snart skulde det vise sig, at han
havde gjort vel deri.

Efter en forholdsvis meget kort Uddannelse i Malerkunsten
udstillede han i Foraaret 1833 2 herhen hørende Arbejder, som
begge, hver paa sin Maade, bragte ham Ære og Fordel: for sin
Modelfigur, der var arrangeret som «En liggende saaret Kriger»,
fik han Akademiets Pengepræmie og fandt ogsaa en Kjøber dertil;
Genremaleriet «En gjerrig i sit Hjem» blev ligeledes solgt og vakte
ikke ringe Opmærksomhed, hvilket bl. a. gav sig Udtryk i, at det
gjentagne Gange blev reproduceret, først i Lithografi, endogsaa til
Skrivebogsomslag, senere i Kobberstik af C. E. Sonne. I Virkeligheden 
er dette Billede ogsaa i Besiddelse af Egenskaber, som
helt vel kunne forklare dets Popularitet: den gamle Gnier, der
prøver Pengeseddelens Ægthed, er karakteriseret med al ønskelig
Tydelighed og vel skildret som optagen af Undersøgelsen; Figuren
fylder godt i Rummet, og Kunstværkets hele koloristiske Holdning
er fast og let forstaaelig; den meget pyntelige Gjennemførelse har
sikkert ogsaa gjort sit til at vække Behag. I 1834 malede S.
flittig og solgte ikke faa Arbejder, deriblandt den i det følgende
Foraar udstillede Altertavle: «Christus med Disciplene i Emmaus»,
der dog ikke fik Plads i nogen Kirke, men kom i privat Eje, end
videre den i historisk Henseende ikke uinteressante «Scene i vor
Frue Kirke ved Indførelsen af Thorvaldsens Christus i Marmor».
Dels ved Hjælp af et Laan, der ydedes ham af den Kunstven,
som havde kjøbt baade «Den gjerrige» og Altertavlen, Gehejmekonferensraad 
Holten, og dels i Haabet om offentlig Understøttelse,
der ogsaa kort efter tilstodes ham med 400 Rdl. aarlig i 2 Aar,
rejste han da i 1834 til Udlandet og tog Ophold i Mlinchen, til
hvis Kunstskole han snart blev knyttet saa stærkt, at hans
Natursyn, Arbejdsmaade og Teknik derved bleve bestemte for hele hans 
lange Liv. Til mange af de tyske Malere traadte han i et nært
personligt Forhold og vandt hurtig ikke ringe Anseelse i deres
Kreds; snart fandt han ogsaa Kjøbere til sine Arbejder, baade
blandt fremmede og blandt Landsmænd, og i 1837 vare hans
Udsigter saa gode, at han turde bestemme sig til at sende Bud efter
sin forlovede, Anna Marie Petersen (f. 1807 d. 1888), Datter af
Silke- og Klædekræmmer Johannes Svendsen P. og Georgine
Christiane f. Bloch; Brylluppet blev holdt 25. Juli s. A.

I omtrent 8 Aar havde han nu sit egentlige Hjemsted i München, 
men gjorde dog der fra jævnlig større og mindre Udflugter
til Tyrol og Norditalien; i 1839 var han i Algier, hvor han malede
og tegnede en Mængde Studier, der senere tjente ham som Grundlag 
for talrige Kompositioner. Adskillige af disse solgte han i Ud
landet, flere større Arbejder saaledes til Kongerne af Bajern og
af Wurttemberg; ikke mindst Lykke gjorde hans i München
udførte Marinemalerier. Andre Billeder solgtes i Kjøbenhavn, hvor
han vedblev at udstille; til Statens Malerisamling erhvervedes
saaledes i 1837 den «Scene af Tyrolerkrigen i Aaret i8o9», som nu
er overladt til Musæet i Aarhus, og i 1839 kjøbte Kunstforeningen
hans «Et venetiansk Kjøbmandsskib». I 1842 blev han optagen
som Medlem af Miinchens Kunstakademi, ved hvilket der senere
endog skal være tilbudt ham et Professorat med 1000 Gyldens
Gage og Fribolig; han foretrak dog at følge Kong Christian VIII's
Opfordring til at vende hjem til Danmark og kom til Kjøbenhavn
i Efteraaret 1845. Kunstakademiet havde allerede i 1843 agreeret
ham; nu meldte han sig for at blive optagen som Medlem og fik
til Opgave «Et Æmne af Danmarks Søkrigshistorie». Først i 1848
fik han imidlertid dette Arbejde fra Haanden; dels optoges han i
Mellemtiden af nye Bestillinger, dels var han sysselsat med at
lægge sidste Haand paa tidligere paabegyndte Værker. Foreløbig
var det mest sine Skitser fra Algier, han udnyttede; i 1847 kom
saaledes foruden et «Klippeparti fra den afrikanske Kyst», hvilket
han solgte til Kunstforeningen, og et Par mindre Ting det
anselige Billede «En arabisk Familie i Ørkenen», som Christian VIII
kjøbte til sin Privatsamling. Medlemsbilledet fremstillede
«Tordenskjolds Hukkert i Kamp med en svensk Fregat»; det blev antaget,
men vandt i det hele mindre Bifald end Kunstnerens Behandlinger
af mere fremmedartede Motiver.

Under Felttogene 1848-50 var S. stærkt optagen som Militærmaler, 
og mange af de til Dels meget omfangsrige Krigsbilleder, 
han udførte, virkede stærkt til at øge hans Popularitet. Rækken
indlededes af «Bivouak efter Slaget ved Slesvig», der blev kjøbt
til Statens Malerisamling, som senere ved Gave fra Kong Frederik
VII ogsaa kom i Besiddelse af «Stormen paa Mølleskansen ved
Frederiksstad» og af «Slaget ved Isted; Garden afslaar et Angreb
af det fjendtlige Kavalleri»; andre af S.s Slagstykker ere senere
blevne indlemmede i Musæet paa Frederiksborg. Efter Fredslutningen 
vendte S. tilbage til de Æmnekredse, der hidtil mest havde
interesseret ham, og malede igjen en Del Araberbilleder; fra en
Rejse i Sverige hjembragte han de Studier, hvorover han udførte
et af sine største og i enhver Henseende betydeligste
Genremalerier: «Trolovelse i Harrestad Herred i Skaane», der fra
Udstillingen 1863 erhvervedes til Statens Samling. Krigen 1864 gav
atter Anledning til Billeder, der staa smukt i S.s Produktion; ikke
mindst gjælder dette om hans 1865 udstillede «Episode af
Træfningen ved Sankelmark», malet graat i graat med særligt Hensyn
til fotografisk Reproduktion; maaske turde dette Arbejde i Kraft
af sin alvorlige Karakteristik af Figurerne og især ved sin
monumentale Holdning have Krav paa at nævnes som Kunstnerens
værdifuldeste. S. udnævntes 1854 til Professor ved Kunstakademiets 
Modelskole, hvilken Plads han beklædte indtil 1883; fra 1864
var han Medlem af Akademiet i Stockholm. Sin sidste større
Udenlandsrejse, der førte ham til Rom, foretog han med det
Anckerske Legat 1870. Endnu i sin høje Alderdom vedblev han at
male, og forbavsende var den Sikkerhed i Øje og Haand, hvorom
næsten til det sidste -- han døde 11. Dec. 1885 -- Udførelsen
af Enkelthederne i hans smaa, meget gjennemarbejdede Billeder
bar Vidnesbyrd; heller ikke mistede han med Aarene den Evne
til klar og dramatisk Fortælling, der alt i Ungdommen havde skaffet
hans Kunst saa mange Venner.

Weilbach, Nyt Kunstnerlex. 
Danmarks Illustr. Almanak 1860.

<i>Sigurd Müller.</i>

</chapter><chapter name="">

</chapter><chapter name="Simonsen, Niels Juel, f. 1846, Operasanger">

<b>Simonsen, Niels Juel,</b> f. 1846, Operasanger. S. fødtes i
Kjøbenhavn 16. Maj 1846 og er Søn af kongl. Kapelmusikus Hans
Sophus S. og Catharine Elisabeth f. Rysslander (s. ovfr.). Ved
Moderens Død kom han, 3 Aar gammel, i Huset hos Musiklærer
Guldager i Ringsted, lærte at spille Klaver og Violin og sang
gjærne. Han havde arvet Moderens Sanggaver, ligesom i det hele
hans Søskende og mange af deres Børn pege hen paa den
musikalske Herkomst. Det tog dog Tid, inden han blev sig bevidst, 
hvilken Vej han skulde gaa. Efter Konfirmationen vejlededes han
i Kjøbenhavn i Violinspil af Stockmarr og i Sang af Liebe, men
under et Sommerophold paa Møen tog Friluftslivet ham fangen, og
han blev der som Landvæsenselev og steg til Forvalter. I Krigen
1864 gik han med som frivillig ved det Aarøeske Strejfkorps, og
efter dens Ophør tog han til Kjøbenhavn for at holde Udkig med
ledige Forvalterpladser. Men Henrik Rung, i hvis Hus han ved
Bekjendtskab med en af Sønnerne kom, tænkte sig, at der stak
et Sangeræmne i ham, og efter at have faaet Vished herom ved
hans Foredrag af Borgvægterens Sang af «Macbeth» tog han sig af
hans vokale Uddannelse og skaffede ham mod Slutningen af 1864
Ansættelse som Elev ved det kongl. Theater. Han var i denne
Egenskab ogsaa med i Balletterne, og Forholdet til denne Kuntsart var
saa venskabeligt, at han senere (1877) fornyede det og overtog
Axel Hvides Rolle i «Valdemar», Stemmen var eller betragtedes
som en høj Bas, og han tænkte paa at debutere som den af
Alderdom sitrende, blinde Jacob i «Joseph og hans Brødre». Publikum
lærte ham at kjende ved enkelte Koncerter i Cæciliaforeningen; i
Nov. 1867 sang han ved en Koncert for Foreningen «Fremtiden»
i det nye zoologiske Musæum. Imidlertid var Stemmens Karakter
som Baryton bleven ganske utvivlsom, og al hans Hu rettedes mod
Titelrollen i Marschners Opera «Hans Heiling». Med meget
Besvær lykkedes det ham at faa en Theaterprøve i Stand, og den
faldt saa godt ud, at Høedt paatog sig at instruere ham i Rollen.
Debuten som Hans Heiling fandt Sted 4. Nov. 1868 under de
gunstigste Varsler. Den karakteristisk anlagte Figur med det
dæmonisk-erotiske Væsen var allerede i Sang og Spil saa temmelig
færdig og blev ham, under en idelig Vexlen af Heilings Moder,
Bjærgdronningen, en trofast Ledsager paa hans Kunstnerbane; han
skaffede Operaen en fortjent Plads i Repertoiret, som den ingensteds
ellers har, og pointerede selv i Overensstemmelse med Publikum
sin Forkjærlighed for den, da han udførte den ved sit 25 Aars
Jubilæum. Om det end i Begyndelsen syntes at gaa lidt langsomt
med at faa nye Roller, vare dog de, han fik, desto vægtigere --
som anden Debut udførte han 11. Jan. 1870 Agamemnon i «Iphigenia 
i Aulis» --, og der var ikke forløbet stort mere end en halv
Snes Aar efter Debuten, førend han havde et Repertoire, der i
det væsentlige omfattede de Roller, som maa regnes for hans
allerbedste. Fra 1873 var hans store Stilling ved Operaen sikret. 1874
udnævntes han til kongl. Kammersanger. 

Da S. første Gang optraadte i Musikforeningen (1870), udførte
han Heroldens lille Parti i Glucks «Alceste» med en saadan Appel,
at et livligt Bifald bød ham velkommen, og allerede som Anfører
for Bysvendene i «Huguenotterne» (1867) fængslede han
Opmærksomheden i de faa Takter, han havde at synge. Skjønt Stemmen
endnu ikke fuldt ud var, hvad den senere blev, besad den ved sin
sympathetiske Klang stor Evne til at gribe Publikum. Der var
noget individuelt ved Foredraget og særlig en egen Energi i
Syngemaaden, der bragte til at lytte. Denne Sang, der aldrig kom til
at støtte sig til nogen udviklet Teknik, taalte ingen Modstand, og
snart lystrede Stemmen den strængeste Kommando og kunde uden
mindste Anstrængelse lade det runge i Hallen. Mandig Kraft og
Viljestyrke blev et af Kunstnerens store Fortrin som i hans
Mesterroller Vilhelm Tell og Marsk Stig i «Drot og Marsk».

Noget kunde i Begyndelsen tyde paa, at Roller med erotisk
Lidenskab vilde blive begunstigede af ham; foruden Hans Heiling
udførte han Guilbert i «Tempelherren og Jødinden» (1871) og
Rodolphe i «Den lille Rødhætte» (1873), begge med stort Bifald.
Men han styrede andensteds hen, og Gluck viste ham Vejen. Som
Agamemnon og Orestes i «Iphigenia paa Tauris» (1874) hævdede
han den tragiske Pathos ved Sangens Inderlighed og en Frihed for
Unatur og Overdrivelse i Spillet, som altid blev ham egen. Det
storslaaede og fremtrædende ligger for ham, men ofte har han,
naar Rollen krævede det, ved noget stilfærdigt og fint i
Udførelsen gjort stor Virkning; Wolfram i «Tannhäuser», Harpespilleren
i «Mignon», George Germont i «La Traviata» ere Exempler
derpaa. Heller ikke Thalia har nægtet ham sine Lavrbær, om det
saa er som Masetto, som han har overtaget i Steden for selve
«Don Juan». Hans Sachs i «Mestersangerne i Nürnberg» og
Figaro i «Figaros Bryllup» ere Hovedfigurer i hans komiske
Repertoire, men fremfor alle Figaro i «Barberen i Sevilla», hvormed
han beredte en stor Overraskelse, da man ikke havde ventet, at
han saa fortrinlig vilde passe ind i det italienske Munterhedsværk.
Væsentlig tilhører han dog den tragiske Muse, og han har i Tidens
Løb gjennem mange Roller forenet saa store Modsætninger som
Wagner og Verdi -- den flyvende Hollænder og Rigoletto ere
blandt hans bedste --, og han har vist, at den skjønne Sang saa
vel som dramatisk Fremtræden kan være fælles for dem begge.

For Koncertlivet har S. stedse været en mægtig Støtte, og
han virker med sin Kunst i vide Kredse, er bleven kjendt og 
skattet ogsaa uden for Theater og Koncertsal og nyder en sjælden
Popularitet. Han har i flere Aar været Skuespillerforeningens
Formand og er Formand for de danske Vaabenbrødres kjøbenhavnske
Afdeling. 1885 blev han kongl. Skuespiller. -- 11. Maj 1869
ægtede han Cecilie Elisa Laura Eulalia Bjørn, Datter af Kapitajn
Peter Christian B. og Cathrine Antoinette f. Guldager. Endnu
staar han i sin fulde Kraft, og hans Betydning for den danske
Opera har Tiden ikke formindsket.

Illustr. Tid. XXI, Nr. 1052; XXXV, Nr. 6. 
P. Hansen, Den danske Skueplads. 

<i>C. Thrane.</i>

</chapter><chapter name="Simonsen, Simon Ludvig Ditlev, f. 1841, Dyrmaler">

<b>Simonsen, Simon Ludvig Ditlev,</b> f. 1841, Dyrmaler. S.
er Søn af ovennævnte Niels S. og født i München 19. Jan. 1841.
Med sine Forældre kom han til Kjøbenhavn i en Alder af 4 Aar;
efter sin Konfirmation blev han, der allerede som Dreng havde
tegnet meget under sin Faders Vejledning, Elev af Kunstakademiet, 
som han gjennemgik 1855-60. Allerede i 1859 havde han
imidlertid sin Debut paa Charlottenborg og havde den for en
Akademielev ingenlunde almindelige Lykke, at hans Arbejde, «En
Ko, halv naturlig Størrelse», blev lønnet med den Neuhausenske
Præmie. Paa den nærmest paafølgende Udstilling blev hans
«Ildebrand paa Landet» solgt til Kunstforeningens Bortlodning, og i
1861 vandt han for anden Gang den Neuhausenske Præmie for
«En Hingst fra Frederiksborg Stutteri»; tredje Gang tilkjendtes
samme Præmie ham i 1867 for «Heste uden for en Landsbysmedje».
I 1867-69 rejste S. med Kunstakademiets Stipendium i Udlandet
og opholdt sig først i Frankrig, derpaa i Italien; flere Gange
senere studerede han i Italien, saaledes i 1881, da det Anckerske
Legat var blevet ham tilstaaet. 9. Juli 1874 ægtede han Regisse
Christine Marie Svendsen (f. 1846), Datter af Hofslagtermester Niels
S. og Johanne Marie f. Scheibel. S. ynder at fremstille Dyrene
i mere eller mindre bevæget Situation og lægger i Almindelighed
megen Vægt paa Billedets Indhold eller Fortælling, paa
Sammenspillet mellem de forskjellige Dyr eller imellem disse og
Mennesket; i Arbejder som «En ny Kammerat; Hundene betragte den
ny Kammerat med forskjellige Følelser, men holdes i Tømme ved
Skovriderens Nærværelse» (1879) viser sig hans stærke Stræben efter
at give hvert enkelt Dyr Individualitet, i andre som «Hundene
komme med Mikkel» (1887) den Evne til at udtrykke livfuld 

Bevægelse, der hører til den meget populære Malers bedste 
Egenskaber. 

Weilbach, Nyt Kunstnerlex. 

<i>Sigurd Müller.</i>

</chapter><chapter name="Vedel Simonsen, Lauritz Schebye, 1780-1858, Historiker">

<b>Vedel Simonsen, Lauritz Schebye,</b> 1780-1858, Historiker,
fødtes 20. Dec. 1780 paa den fynske Herregaard Elvedgaard, som
hans Farfader, en Husmandssøn, der havde arbejdet sig i Vejret,
ved Giftermaal var kommen i Besiddelse af. Hans Forældre vare
Kancelliraad Claus V. S. (f. 1750 d. 1832) og Ane Marie f.
Schebye (f. 1757 d. 1827), en fynsk Herremandsdatter. I det velhavende
Hjem tilbragte V. S. en ensom Barndom, men allerede fra sit 10.
Aar opdroges han i Præstegaarde, indtil han 1798 blev Student.
Efter først at have studeret Lovkyndighed -- som Stud. juris blev
han 1801 Premierlieutenant i det af Studenter dannede
Kronprinsens Livkorps -- vendte han sig til Lægevidenskaben og tog 1803
Embedsexamen heri. Det følgende Aar vandt han baade
Universitetets Guldmedaille for en lægevidenskabelig Afhandling og den
medicinske Doktorgrad, hvorpaa han 1805-6 studerede ved
Universiteterne i Gøttingen og Halle. Hans Omgang paa sidstnævnte
Sted med H. Steffens fik stor Betydning for ham, i det den
gjorde ham til en begejstret Tilhænger af den Schellingske
Naturfilosofi og den tyske Romantik. Han, hvis unge Sjæl i
Barnekammeret paa Elvedgaard havde indsuget den fantastiske Overtro
og sagnagtige Overlevering, som endnu førte et frodigt Liv blandt
Almuen, grebes nu af en levende Interesse for Middelalderen og
førtes derved ind paa nye Baner.

Foreløbig forenede han sine gamle og nye Interesser ved at
lægge sig efter Lægevidenskabens og dens Dyrkeres Historie, men
det varede ikke længe, inden han helt gik over til historiske
Studier. 2 vidt forskjellige, i Aaret 1806 udsatte Prisspørgsmaal fristede
ham, de skjønne Videnskabers Selskabs: en Lovtale over Griffenfeld, 
og det danske Videnskabernes Selskabs: om Østgoterne i
Italien. Paa hint arbejdede han i et Par Aar, men da fremlagde
han ogsaa et Manuskript paa 90 Ark foruden Bilagene; intet Under,
at dette fandtes langt at overskride Grænserne for en «Lovtale»,
saa at Prisen ikke kunde tilkjendes ham, men Haandskriftet
kjøbtes af Kongen med Tilsagn om, at det en Gang skulde blive trykt,
et Løfte, som dog aldrig indfriedes. Afhandlingen om Østgoterne
indbragte derimod V. S. Guldmedaillen (1807). Da han for sine
Studiers Skyld følte Ønskeligheden af et fast Ophold i Kjøbenhavn, 
opnaaede han 1807 at blive Volontær og det næste Aar Amanuensis 
ved Universitetsbibliotheket, men allerede 1809 opgav han
Stillingen, der ikke tilfredsstillede ham, og da han 1810 søgte at faa
en Plads som Sekretær i Gehejmearkivet oprettet for sig, var det
ogsaa hans Ønske, at han nærmest skulde anvendes til Indsamling
af Dokumenter omkring i Landet. En saadan Plads fik han vel
ikke, men efter at han 1810 var bleven Medlem af Kommissionen
til Oldsagers Opbevaring (blev i den til dens Ophør 1849) og s. A.
havde faaet en 2aarig Understøttelse (næste Aar forlænget «indtil
videre») for at udarbejde selvvalgte Dele af Fædrelandets Historie,
overdroges det ham 1811 at berejse Fyns Kjøbstæder for at
registrere og indsamle Arkivalier og samle arkæologiske Gjenstande.
Man bebrejdede ham, at han ikke lagde tilstrækkelig Vægt paa
Hovedøjemedet, Indsamlingen af Arkivalier, men man maa alligevel 
indrømme, at Rejsen, hvis Omkostninger han selv bar, gav et
rigt Udbytte, og de mange Oldsager, han indkjøbte til det 
offentlige, betalte han af sin egen Lomme. 1812 foretog han en mindre
Studierejse i Tyskland og 1814 en arkivalsk-antikvarisk Udflugt i
Jylland.

Indtil 1813 var det, V. S. havde meddelt Offentligheden af
historiske Bidrag, kun ubetydeligt, men det nævnte Aar blev
Vidne til en forbavsende Produktivitet fra hans Side, Udgivelsen
af 7 Hæfter (o. 1100 Sider) om til Dels meget forskjellige Æmner,
nemlig «Udsigt over Nationalhistoriens ældste og mærkeligste
Perioder» (4 Hæfter), «Borgruinerne» (2 H.) og «Fyns Vilkaar i
Grevens Fejde». Det første af disse Skrifter var et stort anlagt Værk,
hvis beregnede 8 Hæfter, hvert for sig udgjørende et Hele, skulde
behandle enkelte Sider eller Afsnit af Fædrelandets Historie helt
ned til Midten af det 17. Aarhundrede; de udkomne 4 handlede
om «Nationalhistoriens, især dens haandskrevne, Kilders forskjellige
Skæbne i Norden», «Vort Nordens første Beboelse, ældste
Indvaanere og tidligste Skæbne», «Vikingesædet Jomsborg» og
«Nordiske Valfarter og Korstog til det hellige Land». Men da efter
et Par Aars Pavse -- til Dels fremkaldt ved de pekuniære Tabr
Udgivelsen i en vanskelig Tid af saa mange Skrifter, alle udkomne
paa hans eget Forlag, havde voldet ham trods den fra Fonden ad
usus publicos modtagne Understøttelse -- Fortsættelsen fulgte (1816),
havde han allerede skiftet Plan for Værket. Det nye Hæfte (3.
Dels 1. H.) indeholdt «Den danske Adels og Ridderstands Historie
indtil Souveræniteten» 1. Hæfte, og det bebudedes, at dette Æmne 
skulde behandles videre i endnu 7 Hæfter. Intet af disse saa dog
Lyset, Foretagendet opgaves helt, og i mange Aar sad V. S. tavs
paa Elvedgaard. Grunden til denne lange Tavshed har man villet
finde deri, at da hans sidstnævnte Bog, den eneste af ham
udgivne, som udkom paa en Boghandlers Forlag, fremkaldte en Del
retshistoriske Indvendinger fra den unge Kolderup-Rosenvinge, følte
han sig krænket over denne Kritik, der dog ingenlunde fremtraadte
[i] en saarende Form, og trak sig som en vred Achilles tilbage i
sit Telt, og da V. S. ikke var saa lidt forfængelig, er det meget
muligt, at Samtiden har haft nogen Ret i denne Forklaring; men
ogsaa andre Momenter maa have grebet ind for at fremkalde en
saa vedvarende Virkning. Enthusiast, som V. S. var, udkastede
han store Planer og satte for en Tid alt ind paa deres Udførelse,
men den tilsvarende Udholdenhed manglede ham; deraf de mange
Afbrydelser i hans Liv. Skjønt han paa sin korte Forfatterbane
havde vundet megen Anerkjendelse (blev 1808 Medlem af Danske
Selskab, fik 1809 det danske Videnskabernes Selskabs Sølvmedaille
for en Afhandling, optoges 1810 i dette Selskab, fik 1811 Titel af
Professor og valgtes 1812 til Medlem af det norske Videnskabernes
Selskab), følte han sig dog paa denne Tid skuffet over, at der
ikke vilde aabne sig en passende Livsstilling for ham. Hertil
kom saa huslige Sorger, der kastede deres dybe Skygger over hele
hans Liv.

10. Juli 1807 var han bleven gift med Sophia Franciska Kragh
(d. 1861), Datter af Parykmager Herman K. i Kjøbenhavn,
aabenbart en Mesalliance for Herremandssønnen. Hun blev ham utro,
og de separeredes allerede 1814. Mange Aar senere (1836)
opløstes Ægteskabet, da han paatænkte at gifte sig paa ny, hvilket
dog ikke blev til noget. Ægtefællernes eneste Barn, en Søn,
forblev paa Elvedgaard hos Faderen; det blev en aldrig forvunden
Sorg for denne, da det unge Menneske 1824 tog sig af Dage.

Hellere end at ansættes som historisk Professor ved det nye
Universitet i Christiania, hvorom der havde været Tale, ønskede
V. S. at blive anbragt ved Ordenskapitlets Arkiv, og endelig 1816
lykkedes dette ham, i det han da blev Ordenshistoriografens
Medhjælper, hvad han vedblev at være indtil 1827. Han havde dog
sikkert gjort Regning paa en mindre underordnet Stilling, og hans
Forsøg paa at gjøre noget stort ud af den strandede, da man med
Føje modsatte sig hans Lyst til at inddrage den hele Adelshistorie
under Ordenshistoriografien. Han udarbejdede imidlertid i Aarenes 

Løb en hel Del ordenshistoriske Afhandlinger (utrykte), men
samtidig kastede han sig for en Tid over golde Studier af
Middelalderens og Østerlandenes Symbolik og Magi, i hvilken Anledning
han 1819 foretog en Rejse til Hamborg. Efter at hans Forhold
til Ordenskapitlet var løst, gjorde han næppe flere Forsøg paa at
bane sig Vej til nogen Embedsstilling; endnu 1823 havde
Kancelliet tænkt paa ham som en af den gamle Gehejmearkivar
Thorkelins Efterfølgere, men det endelige Valg faldt ikke paa ham. 1832
arvede han Elvedgaard, hvis Gods han dog ikke selv styrede.

Med Undtagelse af, at V. S. 1829 udsendte en lille Piece om
historiske Topografier, der indviklede ham i en Fejde med den
senere Biskop N. Faber, som med rette opponerede mod hans
upraktiske Forslag, udkom der intet selvstændigt historisk Arbejde
af ham i Aarene 1817-39, og hans Bidrag til Tidsskrifter ere i
disse Aar paa de sidste nær næsten lige saa sparsomme; det
vigtigste er hans indgaaende Behandling af «Kæmpevisernes Skildring
af Middelalderens Riddervæsen» (1829). Han kom nu ind i en ny
Periode af sit Liv, hvor han syslede med Digtekunsten. I
Trediverne udgav han en hel Række Digte og Digtsamlinger, de fleste
tilegnede kongelige Personer. Et af disse Smaahæfter, «Ung
Harald» (1831), er en Art Avtobiografi, et andet, «Livets Cirkel»,
indeholder en Del Indskrifter, han havde anbragt i sin Have. De
lyriske Stemningsudbrud lykkes ham bedst, og enkelte af hans
Smaavers ere virkelig tiltalende ved det Vemod, der vibrerer
gjennem dem. De bedste ere kjendte fra hans senere historiske
Skrifter, hvis Titelblade han prydede med dem; men læser man dem
i større Partier, virke de trættende, og naar han vil optræde som
Digter i stor Stil om høje Æmner, bliver han uklar i Steden for
dybsindig. Ogsaa tekniske Ufuldkommenheder klæbe ved hans Vers.

Efter Digterperioden i V. S.s Liv fulgte et Afsnit, det
betydningsfuldeste, kjendetegnet ved en endnu mere overvældende
historisk Produktion end den i Aaret 1813. Som en Indledning til den
nye Periode fremkom 1840 hans «Bidrag til danske Slottes og
Herreborges Bygnings- og Befæstningshistorie i den katholske Tid», og
derefter tog hans Forfatterskab Fart. I Aarenes Løb havde han
indsamlet Masser af Stof til Adelens Personalhistorie og til Fyns
og særlig hans Fødeegns historiske Topografi, og af disse
Samlinger gav han sig nu til at uddrage og udgive for Fode væk,
navnlig støttet af Kall Rasmussen (XIII, 520), thi hvor rige hans
Samlinger end vare, havde de den væsentlige Mangel, at de 
foruden fra Litteraturen overvejende kun vare hentede fra lokale
Kilder, hvorfor han maatte have en Medhjælper i Kjøbenhavn, som
fra de derværende Arkiver og Haandskriftsamlinger kunde supplere
hans fjærnt fra Hovedstaden indsamlede Materiale. De Skrifter,
han nu udgav -- lige saa lidt som hans Digte kom noget af dem
i Boghandelen --, vare følgende: «Bidrag til Odense Bys ældre
Historie» (5 Hæfter, 1841-44), «Samlinger til Hagenskovs Historie»
(1842), «Bidrag til Eske Brocks Levnedsbeskrivelse» (2 H., 1842-43), 
«Bidrag til Rugaards Historie» (5 H., 1843-44), «Bidrag til
Hr. Jørgen Brahes Levnedsbeskrivelse» (1845), «Familieefterretninger
om de danske Ruders Adelsslægt» (2 H., 1845), «Samlinger til 
Elvedgaards Historie» (4 H., 1845-46). I Løbet af 6 Aar udsendte
han altsaa 20 Hæfter (paa over 3500 Sider), men saa standser ogsaa
med ét denne hans Virksomhed -- for sidste Gang. End ikke
det færdige 5. Hæfte af den paa interessante kulturhistoriske
Billeder fra det 18. Aarhundrede rige Bog om Elvedgaard fik han
udgivet; det kom tillige med hans Samlinger til det
antikvarisk-topografiske Arkiv (Nationalmusæet).

V. S. tilhører som Forfatter nærmest det 18. Aarhundrede med
dets i Regelen svage Kritik. I Besiddelse af en livlig Fantasi har
han en udpræget Tilbøjelighed til, naar Lejlighed gives, at opføre
Luftkasteller af vilde Hypotheser, og hans usikre Sprogkundskaber
kunne ikke holde ham oppe, naar han dristig vover sig ud paa
Ord- og Navneforklaringers farlige Hængedynd. Han er en flittig
Samler, og om hans sidste Periodes Arbejder maa det erkjendes,
at de ere rige Kildeskrifter til navnlig det 16. og 17. Aarhundrede,,
hvis Brugbarhed dog des værre svækkes ved, at de alle mangle
Registre; men han forstaar ikke Begrænsningens Kunst og har
derfor medtaget meget ubetydeligt, som han trøstig kunde have ladet
ligge. Paa Fremstillingen ofrer han lidet eller intet, bortset fra
hans Ungdomsarbejder, hvor en vel blomstrende Pathos kan komme
til Orde. Indordnende alt i kronologisk Rækkefølge er han som
oftest tør, men i sine Forord og stundum ogsaa ellers, naar hans
personlige Følelser træde frem, kan han brede en vis blød
Stemning over Fremstillingen. Det fortjener at fremhæves, at V. S.,
længe før Arkæologerne fremsatte Theorien om Oldtidens Tredeling,
i 1813 udtalte, at man kunde skjelne mellem en Sten-, Kobber- og
Jærnalder, og at han i 1846 udkastede Ideen til Oprettelsen af
Provinsarkiver.

V. S. var en Mand, der forstod at bruge sine Penge paa en 
nyttig Maade. Foruden det, hans Bøger maa have kostet ham at
udgive, oprettede han 2 Sognebibliotheker og udsatte Præmier for
Skoleungdommen, gjennem Videnskabernes Selskab 2 historiske
PrisSpørgsmaal og gjennem Fyns patriotiske Selskab 3 Prisopgaver om
Landkommunernes Tarv. Til Universitetsbibliotheket skjænkede han
et Legat, og Oldnordisk Musæum forærede han Tusender af Gjenstande. 
Anerkjendelsen udeblev ikke heller. 1836 gjorde Universitetet 
ham til Æresdoktor i Filosofi, 1840 blev han Etatsraad, 1851
Konferensraad, 1856 Kommandør af Danebrog. Trods stor Legemssvaghed 
blev han en gammel Mand, inden han 12. Juli 1858 endte
sit ensomme Liv paa Elvedgaard, hvor det havde hørt til hans
kjæreste Beskæftigelser at sysle i den store Have og leve et
Drømmeliv i Naturen.

A. Andersen, Historikeren V. S. (1887). 
Kofod, Convers. Lex. XXVIII, 578 ff. 
Erslew, Forf. Lex. 
Steenstrup, Historieskrivningen i Danm. i d. 19. Aarh. S. 82 ff. 
Werlauff, Om Danebrog og Danebrogsordenen S. 50 ff. (jvfr. S. XXVII). 
Vor Ungdom 1881, S. 54 ff. 
Saml. t. Fyens Hist. og Topogr. X, 57 ff. 
Vitterh., Hist. o. Antiqv. Akademiens Månadsblad 1886, S. 132 ff.

<i>C. F. Bricka.</i>

</chapter><chapter name="Simony, jvfr. Simoni (ovfr. S. 591).">

<b>Simony,</b> jvfr. Simoni (ovfr. S. 591).

</chapter><chapter name="Simony, Carl Frederik, 1806-72, Minister, Stiftamtmand">
<b>
Simony, Carl Frederik,</b> 1806-72, Minister, Stiftamtmand,
fødtes 28. April 1806 som Søn af Kjøbmand i Aalborg Fred. S.
(d. 1824) og Anne Christine f. Deichmann (d. 1853), en Kjøbmandsdatter. 
Medens 3 Brødre fortsatte den fædrene og mødrene Slægts
Tradition ved at indtræde i det private Erhvervsliv, bestemtes C.
F. S. for den studerende Vej. Dog blev han under de lange
Venteaar, som Embedsbanens Begyndelse medførte, ikke fremmed
for Erhvervslivet. Derved grundlagdes hos ham den lykkelige
Forening af theoretisk Indsigt og praktisk Dygtighed, som i hans
senere Liv gjorde ham paa én Gang til en ypperlig Embedsmand
i Statstjenesten og til en højt skattet Medarbejder i en Række
samfundsvigtige Privatforetagender. -- Optagen 1816 i Aalborg
Kathedralskole dimitteredes han til Universitetet 1824, tog juridisk
Embedsexamen 1829 og indtraadte 1830 som Volontær først i
Statsgjældskontoret, senere i Kancelliet, hvor han i 7 Aar maatte vente
paa Forfremmelse. Samtidig uddannede han sig i Bogholderi hos
Ejeren af den Gyldendalske Boghandel, Moderens Fætter J.
Deichmann. Denne viste den unge Mand den Tillid at betro ham
Bestyrelsen af en Fabrik, som havde maattet overtages under
vanskelige Forhold. S. løste Opgaven heldig. En anden Opgave 
paatog S. sig i den lange Ventetid, i det han udarbejdede store Dele
af Sterms «Statistisk-topografisk Beskrivelse ov. Kjøbenhavns Amt»,
som udkom i 3 Dele 1834-38.

S., der 1837 udnævntes til Kancellist, forfremmedes 1841 til
Fuldmægtig, 1843 til Kontorchef og Departementssekretær og stod
i denne sidste Stilling, da Forfatningsforandringen 1848 og den
dermed forbundne Omordning af Centraladministrationen kaldte ham
dels til Deltagelse i det politiske Liv, dels til større Opgaver i
Statsadministrationen. I 1848 blev S. Chef for Justitsministeriets 2.,
senere Indenrigsministeriets 1. Departement. 1849 valgtes han til
Landstingsmand for 7. Kreds (Hjørring og Aalborg Amter). 3. Juni
1852 blev han kaldet til Kultusminister i Bluhmes Ministerium, men
da Ministeriet Ørsted dannedes 21. April 1853, traadte han tilbage
som Direktør under Indenrigsministeriet. Under Bangs, Andræs
og Halls Ministerier, fra 12. Dec. 1854 til 2. Dec. 1859, beklædte
S. Justitsministeriet og var samtidig i kortere Perioder
Indenrigsminister for Kongeriget, Minister for de fælles indre Anliggender
og Konseilspræsident. I Begyndelsen af 1860 udnævntes han til
Stiftamtmand for Sjællands Stift og Amtmand over Kjøbenhavns
Amt. I denne Stilling forblev han til sin Død, 30. Nov. 1872.
Kun en ganske kortvarig Afbrydelse indtraadte, da han for nogle
Uger (31. Dec. 1863-24. Jan. 1864) overtog Funktionen som slesvigsk
Minister under Monrads Ministerium. Som kongerigsk Landstingsmand 
for 7. Kreds virkede han til 1866, da Gjenvalg nægtedes
ham. Samtidig var han fra 1858-66 Medlem af Rigsraadet, senest
-- fra 1864 -- som Medlem af dettes Landsting, valgt for
Frederiksborg og Holbæk Amter.

Som Medlem af de repræsentative Forsamlinger tog S. ingen
fremtrædende Del i de foreliggende politiske Debatter, men
udfoldede et betydeligt sagligt Arbejde i talrige Udvalg. Det var
ogsaa de saglige administrative Opgaver, som lagde størst Beslag
paa ham som Minister. Hans utrættelige Arbejdskraft, store
Sagkundskab og raske Handledygtighed satte ham i Stand til paa
dette Omraade at udrette meget. Af vigtigere justitsministerielle
Love, der saa Lyset under hans Ledelse af Justitsministeriet,
mærkes Love om en ny Sindssygeanstalt i Jylland, om Tilvejebringelse
af Sundhedsvedtægter, Bygningslove for Kjøbenhavn og
Kjøbstæderne, Love om Rentefodens Frigjørelse, om Højesteretsdommes
Ledsagelse af Domsgrunde, om Fallitboer -- Forløberen for den
senere store Konkurslov --, om Cellestraffen, om Straf for 
Dyrplageri, om Ophævelse af Daabs Nødvendighed som Betingelse for
Arveret, om ugift Kvindes Myndighed, om Kvindens fulde
Ligestilling i Arv og om Testationsfrihedens Udvidelse. -- I den
13aarige Virksomhed som Amtmand havde S. endnu rigere Lejlighed
til at anvende sine særlige Evner saa vel i Statens som i den
kommunale Administration. Fremhæves maa her hans Virksomhed
for Udviklingen af alt, hvad der angik den offentlige Forsorg for
fattige og trængende. Ikke blot havde han grundig Indsigt i den
retlige Ordning paa dette Felt, men han arbejdede ogsaa for denne
Sag dreven af en stor human Interesse. -- Den Anseelse, som hans
fremragende administrative Dygtighed alt tidlig havde skaffet ham,
medførte, at han ogsaa uden for de varige offentlige Hverv kom
til at virke i et stort Antal Kommissioner, som skulde forberede
Ordningen af vigtige Forhold, saaledes om Opførelsen af en
Sindssygeanstalt i Nørrejylland (1847), om Handelen paa Grønland (1850),
om Reorganisation af Almindeligt Hospital (1853), om Vejvæsenet
(1864), om Fattig væsenet (1869), om Embedsmænds Portofrihed (1871).
End videre drog en Række store Privatforetagender Nytte af hans
Evner og Indsigt. Hans Navn er saaledes knyttet til Forsikringsselskabet 
Danmark (1861), Privatbanken (1863), Bikuben (1864), Dansk
Søfartsselskab (1865) og det forenede Dampskibsselskab (1866).
Endnu skal nævnes, at S. i 1852 kaldedes til Censor ved den
statsvidenskabelige Examen, og at han var en af Skiftekommissærerne
i Frederik VII's Dødsbo. Af de Æresanerkjendelser, som bleve
S. til Del, fremhæves, at han 1855 udnævntes til Kommandør af
Danebrog, 1860 til Kammerherre og 1861 til extraordinær Assessor
i Højesteret. I Frimurerordenen indtog S. en høj Stilling.

S. vil længe mindes for den store administrative Dygtighed,
som han paa saa mange Omraader fik Lejlighed til at lægge for
Dagen i de første Decennier af det 19. Hundredaars 2. Halvdel.
Hans Retsindighed, store Hjælpsomhed og jævne Optræden lige
over for høje som lave forskaffede ham Venskab og Hengivenhed
i vide Kredse. -- I 1837 ægtede han Anna Sophie Faber (f. 4.
Sept. 1812), Datter af Tømmerhandler J. F. Hun døde som Enke
26. Juni 1896.

Illustr. Tid. 1872, Nr. 690. 
Erslew, Forf. Lex. 
Nord. Conversationslex., 3. Udg. 

<i>C. Goos.</i>

</chapter><chapter name="Simony, Johan Frederik, f. 1846, Amtmand">

<b>Simony, Johan Frederik,</b> f. 1846, Amtmand. Fr. S., en
Søn af ovennævnte Stiftamtmand C. F. S., fødtes 19. Sept. 1846 i 

Kjøbenhavn, blev 1864 Student fra Metropolitanskolen, 1870
juridisk Kandidat, 1875 Assistent i Indenrigsministeriet, hvor han 1883
avancerede til Fuldmægtig, og var tillige 1879—85 Assistent paa
Kjøbenhavns Havneforvaltnings Kontor. I Slutningen af 1885
udnævntes han til Borgmester i Aalborg, hvor hans Virksomhed vandt
almindelig Paaskjønnelse. 1897 blev han kaldet til den
betydningsfuldere Stilling som Borgmester i Odense, men opgav den allerede
1900 for at blive Amtmand over Thisted Amt. Ved Siden af sin
egentlige Embedsgjerning i Odense udførte han et ihærdigt og
betydeligt Arbejde som Formand for den forberedende Komité for
den 18. danske Landmandsforsamling, der 1900 afholdtes i
sidstnævnte By, og fik i den Anledning tildelt Fortjenstmedaillen i
Guld. -— 27. Maj 1884 ægtede han Henriette Augusta Bech (f. 25.
Avg. 1854), Datter af Grosserer Jørgen B. og Frederikke Nicoline
f. Mathiesen. 

<i>G. Kringelbach.</i>

</chapter><chapter name="Sinclair, Andrew, (Anders Sinklar), 1555—1625, Rigsraad">

<b>Sinclair, Andrew,</b> (Anders Sinklar), 1555—1625, Rigsraad.
Han var af skotsk Adel, Søn af Henry S. og Janet Lindsay, og
havde haft Hertugen af Guise til Opdrager, hvilket vel tyder paa,
at han en Tid har opholdt sig i Frankrig. Til Danmark er han
rimeligvis indvandret paa Grund af den Forbindelse, der opstod
mellem dette Rige og hans Hjemland ved Dronning Annas
Ægteskab 1590 med Jacob VI; i alt Fald blev han Hofjunker hos den
unge Christian IV 1591. I denne Egenskab fulgte han 1597
Kongen paa hans Brudefærd til Tyskland, blev derpaa hans Dronning
Anna Cathrines Kammerjunker og ægtede saa 23. Nov. 1600 hendes
Jomfru Kirsten Kaas, Datter af Erik K. til Lindbjærggaard og
Kirsten Galt. Han fratraadte nu Hoftjenesten og blev Lensmand paa
Gladsaxe i Skaane (til 1620), blev 1613 tillige forlenet med Gislev
i samme Landsdel (til 1625), fik 1619 Landskrone Len og
ombyttede dette 1621 med Hammershus. Det var i det hele Skaane, til
hvilket han fortrinsvis knyttede sig. Her fik han 1615 skjænket
Sandby af Kronen, samlede i det hele meget Gods og byggede
Herregaarden Sinklarsholm. Som Fører for et skaansk Kompagni
Fodfolk havde han ogsaa med Hæder deltaget i Kalmarkrigen,
medvirket til Ølands Erobring 1611, og fra 1611—13 havde han
Befalingen over det erobrede Kalmar. I den følgende Tid var
han Oberst over det Skaanske Regiment, og 1616 blev han Ridder
af den væbnede Arm. Hertil kom saa 1617 hans Optagelse i
Rigsraadet. Baade før og efter denne sendtes han atter og atter i 
diplomatiske Ærender til England, med hvilket Riges fornemste
Statsmænd han havde nøje Forbindelse efter Jacob I's Tronbestigelse; 
han var der 1604, 1606, 1612, 1614, 1618, 1619 og 1621, i
hvilket sidste Aar han sluttede et Forbund mellem Danmark og
England. En Rejse der til 1624 var derimod snarest privat. Af
hans særlige Hverv i Danmark kan nævnes, at han 1620 forhørte
Christoffer Dybvad og 1624 sendtes til Christiansstad for at sørge
for Fæstningens Udbedring i Anledning af den truende Krig med
Sverige. Han døde 17. Jan. 1625.

Christian IV's egenh. Breve, ved Molbech, I, 9. 
Personalhist. Tidsskr. V. 6.

<i>J. A. Fridericia.</i>

</chapter><chapter name="Sinding, Elga Anna Augusta, f. 1859, Skuespillerinde">

<b>Sinding, Elga Anna Augusta, f.</b> 1859, Skuespillerinde,
Datter af Kjøbmand Carl Ludvig Julius Betzonich (f. 1827 d. 1874) og
Oline Andrea f. Olsen (f. 1828 d. 1889). Hun fødtes 18. Marts
1859 i Kjøbenhavn, optraadte første Gang paa det kongl. Theater
10. Marts 1875 som Angelique i «Advokat Pathelin», havde sin
egentlige Debut Aaret efter 17. Marts som Jeanne Schoppen i «En
Kone, der springer ud af Vinduet» og fik i Juli 1876 Ansættelse
som Skuespillerinde. Fru S., som hun blev 28. Maj 1885 ved
Giftermaal med ndfr. nævnte Billedhugger St. S., har inden for de
klassiske Pigeroller fundet den rette Tumleplads for sit usnerpede
Lune og med opfindsom Frejdighed fornyet og varieret den i
Aarenes Løb stiliserede Soubrette i en Række levende Tjenestepiger, 
snart mundkaad og dog varmhjærtet (i «Pernilles korte
Frøkenstand»), snart fræk og fordærvet (i «Jacob v. Thyboe»), snart
overmodig-lystig (i «Henrik og Pernille»), snart forslagen-paalidelig
(Dorine i «Tartuffe»). Desuden har Fru S. gjort flittig Tjeneste i
et højst forskjelligartet Repertoire; hendes noget uskolede, snart
slæbende, snart skærende Stemme lægger hende Hindringer i Vejen
ved Fremstillingen af de mere sammensatte Karakterer, derimod
finder hun energiske Udtryk for en noget ukultiveret Oprindelighed,
hvad enten denne lægger sig for Dagen i smaaborgerlig
Raptungethed (Mine i «En Spurv i Tranedans») eller i livslystent
Sansebegjær (Fru Maja Rubek i «Naar vi døde vaagner»).

<i>Arthur Aumont.</i>

</chapter><chapter name="Sinding, Stephan Abel, f. 1846, Billedhugger">

<b>Sinding, Stephan Abel,</b> f. 1846, Billedhugger. S. er født i
Throndhjem (ikke Røros) 4. Avg. 1846; hans Forældre vare
Bergmester Matthias Wilhelm S. (f. 1811 d.f 1860) og Cecilie Marie f.
Mejdell (f. 1817 d. 1880). Efter at han var bleven Student og havde 
dyrket de juridiske Studier i 3 Aar med ringe Interesse, gik det
ved et Tilfælde op for ham, der aldrig havde brudt sig om at
tegne og ingen Sinde som Barn eller Yngling havde prøvet paa
at modellere, at han sad inde med kunstneriske Anlæg. Disse
søgte han da at faa udviklet paa Kunstskolen i Christiania og som
Elev af J. O. Middelthun. Forholdene i Hjemmet tilfredsstillede
ham imidlertid ikke, og i 1871 drog han til Berlin, hvor han i
den ansete Billedhugger Alb. Wolff fandt en omhyggelig og
forstaaende Vejleder, og hvor han udførte sit første anseligere Værk,
Statuen «Vølund»; nogen Tid studerede han derpaa i Paris og
arbejdede saa i 1876 i Christiania; en der udført Statue, «Fangen»,
blev sendt til Salonen i Paris 1878 og vakte en Del Opmærksomhed. 
Omtr. 6 Aar tilbragte han derefter med kortere Afbrydelser
i Rom, og der fuldendte han det første af sine Hovedværker, «En
Barbarkvinde bærer sin dræbte Søn bort fra Slaget», en
ejendommelig bevæget og stærkt virkende Gruppe, der 2 Gange blev
udført i Marmor, først til Ny Carlsberg Glyptothek og dernæst til
Musæet i Christiania.

Efter at S. i 1883 var kommen til Kjøbenhavn, modtog han
fra Brygger Carl Jacobsen flere Bestillinger og udførte til
Glyptotheket bl. a. den paa én Gang storstilede og rørende skjønne
Gruppe «En fangen Moder» (1887) og «Valhallafrisen», der
navnlig interesserer ved sit rige Indhold af dramatisk Energi,
dernæst ogsaa ved sin frie og selvstændige Beherskelse af
Reliefstilen; det var ogsaa paa Opfordring af C. Jacobsen, at S.
udførte sin frie Rekonstruktion af en Del af H. E. Freunds
«Ragnaroksfrise» -— et i sig selv interessant Arbejde, der imidlertid i
Karakteren er saa vidt fjærnet fra den Freundske Original som
vel tænkeligt. Paa Glyptotheket findes end videre Marmorgruppen
«To Mennesker», et navnlig i Kraft af Linjernes fint stemte
Harmoni og Rhytmik fremragende Værk, samt den stilfulde og ved
Følelsesudtrykket imponerende polykrome Træstatue «Slægtens
ældste»; Nationalgalleriet i Kjøbenhavn ejer S.s «En ung Kvinde med
sin Mands Lig»; blandt hans andre, almindelig tilgængelige Ting
kunne foruden et Par meget originale Gravmonumenter nævnes
«Daabsengelen» i Frederikskirken og Relieffrisen «Kristendommens
Grundpiller» i Jesuskirken, Valby. Kunstnerens betydeligste
Frembringelser ere dog sikkert de, der stamme fra Tiden nærmest
omkring Aarhundredskiftet: Bjørnsons og Ibsens Statuer (1899),
Mindesmærket for Ole Bull (1901) og Gruppen «Moder Jord» (1900). 
De 2 Digterstatuer, der ere opstillede ved Nationaltheatret i
Christiania, vakte ved deres Fremkomst nogen Opposition, der dog
vistnok nærmest var foranlediget ved den Maade, hvorpaa
Fodstykkerne vare formede; ved ægte monumental Holdning og
slaaende Karakteristik ville de altid kunne hævde sig Rang blandt
Nordens mærkeligste Billedstøtter; noget lignende gjælder om Ole
Bull (Bergen), hvor Statuen sindrigt er anbragt som Led i en
Komposition. «Moder Jord», der endnu i 1901 staar i Gipsen i
Kunstnerens Atelier, virker gribende ved den kolossale Hovedskikkelses 
Ro og ved den overlegne Dygtighed og store Skjønhedssans, 
hvormed de i dens Skjød hvilende Mennesker ere bragte i
Harmoni med den.

S., der siden 28, Maj 1885 er gift med ovfr. nævnte
Skuespillerinde Elga Anna Augusta S., blev 1897 titulær Professor; i
1889 fik han Grand prix ved Verdensudstillingen i Paris, og ogsaa
paa andre Udstillinger har han vundet de højeste Anerkjendelsesbeviser. 
I 1890 søgte og fik han Indfødsret som dansk Borger,
men allerede langt tidligere havde han fast Ophold i Danmark,
hvor han har vundet Navn som en af den nyere Kunsts ypperste,
lige udmærket ved sin rige Fantasi, sin mægtige Følelse, der ofte
gjør sig gjældende som ægte Pathos, aldrig som Sentimentalitet,
og sin fremragende Formdygtighed. Ved sin Stil slutter han sig
ikke afgjort til nogen enkelt «moderne» Retning, men staar dog
den i de første Menneskealdere af 19. Aarhundrede raadende
klassiske Retning fjærn; Traaden mellem ham og Antiken synes
nærmest at føre til de pergamumske Skulpturer.

Weilbach, Nyt Kunstnerlex.

<i>Sigurd Müller.</i>

</chapter><chapter name="Sinklar, Anders, d. 1625, s. Sinclair (ovfr. S. 611).">

<b>Sinklar, Anders,</b> d. 1625, s. Sinclair (ovfr. S. 611).

</chapter><chapter name="Sinning, Jens Andersen,</b> --1547, Professor">

<b>Sinning, Jens Andersen,</b> --1547, Professor, var en Jyde 
af Fødsel og formodentlig fra Sinding i Hids Herred. I sin
Ungdom gik han i Aarhus Skole, der da stod i stor Anseelse,
takket være de navnkundige Skolemænd Morten Børup og Terkel
Abildgaard, og her lagde han allerede en sjælden Begavelse for
Dagen. 1534 drog han til Wittenberg, hvor han ved Flid,
fortrinlige Evner og god Opførsel vandt sine Læreres, især Melanchthons,
store Yndest og erhvervede Magistergraden i Filosofi og
Bakkalavrgraden i Theologi. Paa Hjemrejsen 1537 landede han i Ystad og
traf her uformodet sin Ungdomsven Jens Pedersen Grundet (VI, 
227) som Skolemester. I sin Glæde over Mødet opgav denne sin
Tjeneste for sammen med S. at begive sig til Kjøbenhavn, hvor
Universitetet nys var gjenoprettet. Kort efter Ankomsten her til
blev S. kaldet til Professor i Dialektik 1538. Senere overtog han
ogsaa Forelæsningen i Hebraisk og blev 1545 Professor i Theologi
efter forud at have erhvervet Doktorgraden, da han havde lagt sin
theologiske Dygtighed for Dagen ved at deltage i de Religionsdisputatser, 
der i den nærmest forudgaaende Tid vare holdte med
katholsksindede Medlemmer af flere af Landets Domkapitler. Kort
efter sin Tiltrædelse af nævnte Professorat blev han tillige
Universitetets Rektor. Han døde imidlertid allerede 30. Nov. 1547 til
stort Tab for Universitetet, der i ham havde haft en udmærket
dygtig og meget afholdt Lærer. Mange Aar efter hans Død
udgav Anders Vedel (1591) hans «Oratio de studiis philosophicis
theologiæ studioso necessariis», et for sin Tid betydningsfuldt og
interessant Arbejde.

Rørdam, Kbhvns Universitets Hist. 1537—1621 I, 553 f.

<i>H. F. Rørdam.</i>

</chapter><chapter name="Sinnknecht, Peter, —-1635, Præst">

<b>Sinnknecht, Peter,</b> —-1635, Præst, var født i Lybek og
blev 1613 Sognepræst i Haderslev. Efter at have virket her i en
Række Aar og næppe uden Frugt blev han af sin Provst, Mag.
Johs. Schrøder, 1635 anklaget for at bringe vildfarende Lærdom
paa Prædikestolen. Bl. a. skulde han med Anførelse af Christi
Ord: «Lader eder ikke kalde Mestre» osv., have talt nedsættende
om de akademiske Grader. I sine Prædikener anvendte han alt for
ofte Ordet «Gelassenheit», der var et af Weigelianernes Yndlingsudtryk. 
Han udtalte sig nedsættende om Sabbathens Helligholdelse, 
men drev derimod paa den daglige indvortes Sjælesabbath.
Han brugte mest Allegorier og underlige Lignelser i sine Prædikener 
-— samt meget andet, der enkeltvis just ikke betød meget, men
samlet efterlader det Indtryk, at han var tilbøjelig til at forlade
Statskirkens banede Vej for at søge Stier, han selv havde valgt,
og som efter hans Mening førte til større Inderlighed i Kirkelivet.
Da han blev indkaldt for Synoden i Rensborg, nedlagde han sit
Embede. Dommen kom til at lyde paa, at han aldrig mere maatte
betræde Prædikestolen. Han udstedte nu en Erklæring om sin Tro
(Confessio fidei), hvis Trykning Dr. Nic. Hunnius i Lybek, der
havde været med at dømme ham, dog fik forhindret. Kort efter
(Sept. 1635) døde han.

Moller, Cimbria lit. I. 
Rhode, Haderslev Amts Beskr. S. 161 ff,

<i>H. F. Rørdam.</i>
</chapter>
<chapter name="Sivard den digre, --1055, Jarl af Northumberland">

<b>Sivard den digre,</b> --1055, Jarl af Northumberland, 
synes at være kommet til England med Knud den store og med sin nære
Slægtning Ulf Jarl; han sattes af Knud til Jarl over Deira. S.
var en Kæmpe af Skikkelse, kraftig og hensynsløs, men retskaffen
og dygtig. Under Hardeknuds Regering deltog han sammen med
andre Jarler i en Plyndring af Worcestershire, hvor man havde
nægtet at betale Skat; paa den Tid dræbte han ogsaa paa Hardeknuds 
Tilskyndelse sin Hustrus Onkel Eadwulf, Jarl af Bernicia,
og kunde derpaa forene hele Northumberland under sin Magt.
Paa Kong Edvards Bud foretog S. et Tog til Skotland og slog
Kong Macbeth ved Dundee (1054); Kampen havde dog været
haard og voldt mange engelskes og danskes Død; saaledes faldt
S.s Søn Osbeorn, der dog -- til Faderens Trøst -- modtog
Dødsvunden forfra (S. er skildret i Shakspeares «Macbeth»). Da S.
følte Døden nærme sig, vilde han ikke «dø som en Ko», men
forlangte at iføres sin fulde Rustning, med Hjælm paa Hovedet og
Sværd i højre Haand, og saaledes døde han staaende (1055). Han
begravedes i en Kirke ved York, som han havde ladet bygge og
indvie til St. Olaf.

Stephen, Dictionary of nat. biography LII.
Freeman, The Norman conquest of England. 
G. Stephens, Macbeth, Earl Siward and Dundee (1876).

<i>Johannes C. H. R. Steenstrup.</i>

</chapter><chapter name="Sivendsen (Glimager), Christoffer, --1623--, Præst, Forfatter">

<b>Sivendsen</b> (Glimager), <b>Christoffer,</b> --1623--, Præst, 
Forfatter, var Søn af Præsten Sivende Hansen i Glimager i Skaane.
Som Præst i Stoby og Sandby sammesteds, i alt Fald siden 1610,
var C. S. bekjendt for gode Naturgaver, men førte et daarligt
Levned og laa i Strid med sine Embedsbrødre. Hans Hustru hed
Marine, og han selv synes endnu at have været i Live 1635. Han
udgav 1622 en halv allegorisk Opbyggelsesbog, «Militia spiritualis,
Guds Børns aandelige Strid», tilegnet Otte Marsvin til Dybæk, og
Aaret efter med Tilegnelse til den udvalgte Prins Christian en
Bearbejdelse af Sicilianeren Guido de Columnas «Hist. Beskrivelse
om den trojanske Krig» efter de Dares Phrygius og Dictys Cretensis 
tillagte opdigtede Beretninger. Den indledes med en Henvendelse 
til Læseren i Lyskanders trohjærtige Knittelrim. Sproget er
ret godt, og Bogen oplagdes paa ny 1709 og 1761.

Nyerup, Alm. Morskabslæsn. S. 32. 
Cavallin, Lunds stifts herdaminne IV, 370. 

<i>J. Paludan.</i>

</chapter><chapter name="Siwers, Berent, 1646-96, Skolemand">

<b>Siwers, Berent,</b> 1646-96, Skolemand, var rimeligvis Søn af 
den urolige Præst Johan Berndtson (d. 1672) og hans berygtede 

Hustru, Kirsten Pedersdatter, paa Faarø ved Gulland. Han kom til
Kjøbenhavn 1662 og blev Student 1666 («Bernardus Jani Gothlandus»). 
Uden nogen offentlig Ansættelse levede han stedse i
Hovedstaden og gav sig af med Skolegjerning. Han var stærkt optaget
af en Forandring ved den brugelige Undervisningsmethode og
udarbejdede i det Øjemed en latinsk Grammatik, som udkom paa
Latin 1675, dediceret Griffenfeld. Ved Reskript af 12. Maj 1676
blev den avtoriseret til at bruges i alle Skoler i Danmark og Norge
i 1. og 2. Lektie i Steden for de hidtil brugte Skolebøger. 1684
udkom den paa Dansk og efterfulgtes af mange Oplag. Men S.
levede i stor Nød i aandelig og timelig Henseende og tilstillede
flere formaaende Mænd Eønskrivelser «for at kunne befries fra
megen Melankoli og Pengesorg og for at kunne faa Klæder og
komme lidet blandt Folk». I sin sygelige Forfatning skrev han
sin bekjendte Traktat «Saligheds Midler eller Guds Raad til
Salighed» (1684). Professor Jens Bircherod havde meddelt Bogen
«Imprimatur» ; men S. kom for Skade til under Trykningen at
forandre noget ved Læren om Retfærdiggjørelsen. Han maatte da
T686 ydmygt bede om Tilgivelse, og Bogen avtoriseredes nu af det
samlede theologiske Fakultet, som selv besørgede Trykningen af
en ny Udgave, forsynet med dets Anbefaling. Senere fik Bogen
Udbredelse ved at bekostes trykt af det Stistrupske Legat og
uddeles sammen med Legatbiblerne og oprindelig i samme Antal, som
Bibeluddelingen fandt Sted; men fra 1770 indskrænkedes dog det
aarlig uddelte Antal Exemplarer til Halvdelen (275); fra 1771
udkom den paa Waisenhusets Forlag. Skriftet kan muligvis i
Tidernes Løb have haft nogen Betydning i Almuekredse; men med sine
haarrejsende Djævlehistorier o. dsl. har det ikke ubetinget været
sund Kost. S. døde i ynkelige Omstændigheder i Marts 1696
(begravet 19. Marts).

Nyerup, Skildr. af Tilstanden i Danm. og Norge III, I, 186ff. 332 ff.
Nyerup, Lit. Lex. 
Langebeks Diplomatarium 1692 og 1693 (i Rigsark.).

<i>A. Jantzen.</i>

</chapter><chapter name="Sivers, Peter, 1674-1740, russisk Søofficer,">

<b>Sivers, Peter,</b> 1674-1740, russisk Søofficer, fødtes i Stade. 
Hans Fader, Jan S. (d. 1713), var næppe, som hidtil oftere udsagt,
Hollænder, men snarere Skaaning af holstensk Oprindelse og tjente
som Skibschef i den danske Flaade. Sønnen optoges 1700 som
en af de flinkeste befarne Mænd i det første Hold Lærlinger i
den nyoprettede Søofficersskole og udnævntes 1703 til Sekondlieutenant, 
men søgte 1704 sin Lykke i russisk Tjeneste, hvori han 
antoges med Kapitajns Rang af den russiske Gesandt i Kjøbenhavn.
De nærmest følgende Aar deltog han som Chef for mindre Skibe
i det for Peter den store saa vigtige Søforsvar af det nys anlagte
St. Petersborg under Cruijs (IV, 118) og Apraksin, og 1714
udnævntes han til Kommandørkapitajn. 1716 førte han en Eskadre
til Kjøbenhavn og glædede sig ved Tanken om at kunne assistere
de danske, hvem han altid betragtede som sine Landsmænd, ved
en Landgang i Skaane, der dog, som bekjendt, ikke realiseredes.
1719 blev han Schoutbynacht, 1721 Viceadmiral. 1728 naaede S.
den øverste Stilling i den russiske Flaade som Admiral og
Præsident for Admiralitetskollegiet. Men Flaadens Skaber, Zar Peter,
var død, og den kom nu i stærk Dekadence, hvorfor Skylden dog
navnlig hviler paa manglende Støtte hos Peters 2 nærmeste
Efterfølgere. S. ansaas i alt Fald for at være en dygtig og erfaren
Sømand af Zar Peters Skole, om end noget umedgjørlig i et
Kollegium. Han var jævnlig i Strid med Cruijs og navnlig med den
af denne protegerede Viceadmiral D. J. Wilster (s. denne).

Under Anna Ivanovna nedsattes en Marinekommission, og S.
blev 1732 afskediget og forvist til nogle ham tidligere skjænkede
Godser i Finland. 1740 fik han dog Lov at søge Lægehjælp i St.
Petersborg, men døde her i Dec. Kejserinde Elisabeth, der
skattede S.s Fortjenester under hendes Fader, Zar Peter, skjænkede
hans Børn og Enke, Sophia Elisabeth f. Numers, Godset Exekäll i
Finland, der endnu ejes af hans Efterkommere. -- Ved flere
Lejligheder, hvor de politiske Forhold i Rusland vare truende mod
Danmark, viste S. Hengivenhed og Troskab mod sit Ungdomshjem og
erklærede ikke at ville drage Sværdet mod sit Fædreland.

Berch, Levnedsbeskr. af de første russ. Admiraler S. 298 ff. 
Alm. Lister ov. Marineofficerer. 
Mat. til den russ. Flaades Hist. II, 126 m. fl. St. 
Veselago, Den russiske Flaades Hist. S. 72 m. fl. St. (Alle p. Russ.) 
E. Holm, Danmark-Norges Hist. 1720-1814 I. 
(Norsk) Hist. Tidsskr. 2. R. IV, 433 ff.

<i>G. L. Grove.</i>

</chapter><chapter name="Sivertsen, Find, d. 1627, s. Sigurdsen (ovfr. S. 577).">

<b>Sivertsen, Find,</b> d. 1627, s. Sigurdsen (ovfr. S. 577).

</chapter><chapter name="Sivertz, s. Sievertz (ovfr. S. 572).">

<b>Sivertz,</b> s. Sievertz (ovfr. S. 572).

</chapter><chapter name="Siverud, Johannes, 1723-83, Præst">

<b>Siverud, Johannes,</b> 1723-83, Præst, Søn af Gaardbruger 
Erik Nielsen S. og Johanne Jacobsdatter, blev født i Aas i
Akershus Amt 20. Juni 1723. Han havde allerede gjort Tjeneste som
Skolelærer paa Landet, da han i 20 Aars Alderen blev optagen i 
Christiania Kathedralskole. Han var udgaaet fra et pietistisk Hjem
-- hans 2 Brødre vare fremtrædende Bodsprædikanter --, og i
Christiania blev han under Omgang med Præsten Johannes Green
(VI, 195) og hans Kreds stærkt paavirket i herrnhutisk Retning.
Student blev han først 1750. Efter at have taget theologisk
Examen 1752 var han Huslærer paa forskjellige Steder i Norge, hvor
han tillige jævnlig holdt kristelige Opbyggelser med Bønderne,
indtil han 1758 blev ansat som Præst ved Børnehuset paa
Christianshavn. 1762 blev han Sognepræst i Gjentofte og tog 1768
Magistergraden. Han udgav 1759 «Salmer om Sjælens blodige Brudgom»,
der, som allerede Titelen tilkjendegiver, ere stærkt farvede af hans
herrnhutiske Opfatning; senere oversatte han fra Tysk forskjellige
Opbyggelsesskrifter, som fik megen Udbredelse. -- S. stiftede et
lidet Legat til bedste for Skolevæsenet i Gjentofte, hvor han for
øvrigt aldrig kom til at føle sig ret hjemme. Han beholdt i sit
Væsen og Optræden bestandig noget, der mindede om Bonden,
og han havde maaske været bedre paa sin Plads som
Lægprædikant i Norge end som Præst i Hovedstadens Nærhed. Højst
ulykkeligt var hans 1759 indgaaede Ægteskab med Margrethe Marie
Aalborg, Datter af Sognepræst i Rakkestad (Smaalenene) Jens Jensen
A. og Hedevig Dorothea f. Rosenberg. Efter langvarig Sygelighed
døde han 20. Jan. 1783.

Wiberg, Alm. Præstehist. I, 432. 
Jantzen, Fundatser og Gavebreve vedk. Gjentofte, 2. Udg., S. 72. 

<i>A. E. Erichsen.</i>

</chapter><chapter name="Sjunesen, Hans, --1563, Præst">

<b>Sjunesen, Hans,</b> --1563, Præst, formodes at være Søn af
Sjunde Andersen, Remmesnider i Malmø. Han kom 1533, paa en
Tid, da Universitetet i Kjøbenhavn var opløst, til Wittenberg, hvor
han blev gratis immatrikuleret, hvilket antyder hans fattige Kaar.
Det er ikke bekjendt, hvor længe han opholdt sig der. Men siden
blev han Kapellan i Malmø. Som saadan udgav han 1552 i
Wittenberg paa Dansk «Salomonis Bøger» (Ordsprogene, Prædikeren
og Højsangen) samt «Tobiæ Bog», hvilke efter N. M. Petersens
Dom «i flere Henseender høre til denne Tids mærkelige Skrifter».
Vi vide ikke, om mulig dette hans Forfatterskab har henledet
Opmærksomheden paa ham, da han vistnok er den Kapellan ved
Sognekirken i Malmø, der 1552 valgtes til Sognepræst ved vor
Frue Kirke i Kjøbenhavn. Skjønt Valget havde faaet Kongens
Stadfæstelse, maa H. S. dog have trukket sig tilbage, snarest vel
fordi Borgerne i Malmø ikke vilde give Slip paa ham og havde 
udset ham til deres gamle Sognepræsts Efterfølger. I alt Fald blev
H. S. 1555 Sognepræst ved St. Peders Kirke i Malmø. Han døde
1563 af Pest, efterladende Hustru og mange Børn og Stifbørn.
Hustruen havde nemlig tidligere været gift med Hospitalsprædikanten 
Oluf Jensen i Malmø. -- Vore ældre Litteraturhistorikere
(og endnu N. M. Petersen) sammenblande H. S. med Professor
Jens Andersen Sinning (ovfr. S. 614).

Ny kirkehist. Saml. II, 231. 

<i>H. F. Rørdam.</i>

</chapter><chapter name="Skaaning, Hans Hansen, d. 1650, s. Skonning.">

<b>Skaaning, Hans Hansen,</b> d. 1650, s. Skonning.

</chapter><chapter name="Skaanlund, Matthies, 1657-o.1730, Lakej, Sorenskriver">

<b>Skaanlund, Matthies,</b> 1657-o.1730, Lakej, Sorenskriver,
var Søn af en Ridefoged og født i Lund i Skaane, efter hvilke
Stedsnavne han maa have taget Navn. Efter en kort Tid at have
gaaet i Latinskole i sin Eødeby kom S. i Tjeneste hos forskjellige
danske Herrer. Han var saaledes Lakej hos Just Høg (VIII, 225)
under Fredskongressen i Nimwegen 1676-79 og tjente 1680-88 i
samme Egenskab hos Christian Gyldenløve (den Gang et Barn, der
opholdt sig i Statholder U. F. Gyldenløves Hus), hvem han fulgte
paa hans Udenlandsrejse 1682. For sin tro Tjeneste belønnedes
han 1688 med Ørkedalens Sorenskriveri i Throndhjems Stift, hvor
han virkede i over 40 Aar. Sine yngre Aars Hændelser har han
udførlig beskrevet, og denne hans underholdende Avtobiografi giver
ikke uvigtige Bidrag til hans Tids Historie. Det ser ud, som om
S. gjennem sin Herre Chr. Gyldenløve har bidraget til, at Bestemmelsen 
i Norske Lov om, at Amtmændene skulde være Skifteforvaltere, 
ikke blev sat i Kraft, men at Skifterne bleve overdragne
til Sorenskriverne.

(Norsk) Hist. Tidsskr. III, 97 ff. 

<i>L. Daae.</i>

</chapter><chapter name="Skade, Niels Clausen, d. 1531, s. Clausen (III, 628).">

<b>Skade, Niels Clausen,</b> d. 1531, s. Clausen (III, 628).

</chapter><chapter name="Skade, Offe, 1609-64">

<b>Skade, Offe,</b> 1609-64, født 23. Avg. 1609 paa Kattrup i
Sjælland som Søn af Christoffer S. til Kattrup (d. 1654) og Bodil
Brun (d. 1664), kom i sin Barndom til sin Frænde Ebbe Munk paa
Antvorskov, hvor Christian IV blev opmærksom paa ham og
ansatte ham 1615 som Page hos sin 4aarige Søn Hertug Ulrik, hvem
han derefter fulgte uafbrudt, ogsaa paa Rejser i Udlandet, indtil
han 1629 kom ind i danske Kancelli. 1631 ledsagede han som
Marskal Malte Juul paa hans Ambassade til Rusland, tog s. A.
sin Afsked fra Kancelliet og fulgte 1632 med Hertug Ulrik til 
Tyskland, hvor han tjente 19 Maaneder som kursachsisk Kornet.
Efter hans Hjemkomst 1633 gjorde Kongen ham til Hotjunker og
sendte ham s. A. i sit Ærende til Dresden; 1634 havde han ved
Prins Christians Bryllup Opvartning hos Ærkebiskoppen af Bremen,
Hertug Frederik (Frederik III), hos hvem han derefter med
Kongens Samtykke tog Tjeneste og 1635 blev Kammerjunker. I
Bremervørde, hvor Hertugen residerede, havde O. S. 19. Nov. 1637
Bryllup med Augusta Margrethe v. Marschalck, Datter af Kansler
Levin v. M. (XI, 139). Fra 1638-44, da de svenske Tropper
førdreve ham, var han forlenet med Drostiet Nienhusen. Efter
Hertugens Tronbestigelse forlenedes O. S. med Tune Skibrede, senere
med Nedenæs Len, begge i Norge, indtil han 1653 fik Nykjøbing
Len paa Falster og s. A. ansattes som Hofmester hos Kronprins
Christian, hvem han ledsagede paa Hyldingsrejserne i Danmark og
til Christiania. 1657 ombyttede han Nykjøbing med Roskilde Len,
hvormed han 1660 forenede Embedet som Stiftsbefalingsmand i
Sjælland; men 1661 opgav han Lenet, efter at han Aaret forud
efter Regeringsforandringen var bleven optagen i Rigsraadet samt
udnævnt til Assessor i Kancellikollegiet og Kancelliraad; han var
desuden Medlem af Højesteret. Død 19. Okt. 1664. O. S. ejede
efter sin Moder Kjærbygaard ved Aarhus. Han har sikkert været
Kongehuset en tro og brav Tjener. Hans Hustru var død i
Flensborg 20. Sept. 1654.

Byssing, Ligpræd. ov. O. S. (1666). 
Rørdam, Hist. Saml. og Studier II, 6 f. 
Moe, Tidsskr. f. d. norske Personalhist. I, 189. 

<i>G. L. Wad.</i>

</chapter><chapter name="Skade, Otte, --1673">

<b>Skade, Otte,</b> --1673, var en Broder til ovennævnte OfTe S.
og skrives snart til Tanderup, snart til Kjærbygaard og til
Vallundgaard, ligesom han ved sit andet Giftermaal kom i Besiddelse af
Kjølberg i Smaalenene. 1646 fik han Bestalling som Kapitajn, 1650
blev han Kommandant i Christianopel, hvor han i Lensmændenes
Fraværelse varetog Slotsloven. I 1652 fik han Kongebrev paa 400
Rdl. aarlig af Strøms Gods (ved Drammen) i «Vartgelder», 1653
blev han Oberstlieutenant og Kommandant paa Kronborg, men
kom snart efter til Norge, hvor han i alt Fald var Oberst ved
Krigens Begyndelse 1657, da han med flere højere Officerer fik
Befaling at sidde i Krigsraadet. 1658 overdroges Kommandantskabet 
paa Kronborg ham paa ny som den, der kjendte Stedet
bedst, men ellers deltog han som Oberst for smaalenske Regiment
med megen Dygtighed i Krigen i Norge indtil Fred slutningen 1660. 
Saaledes var han Anfører for de norske Tropper, der fra
Frederiksstad kom Halden til Undsætning ved Svenskernes Anfald 14.
Sept. 1658, ved hvilket han fik en Hest skudt under sig og en
Kugle gjennem sin Kjole; det følgende Aars Høst deltog han i
Indfaldet i Sverige. Han afgik ved Døden i den første Halvdel af
1673. Medens hans første Hustru, Mette Qvitzow (f. 3. Nov. 1601,
gift 1646, d. 1648), vistnok har været ældre end han selv, var hans
anden Frue, Sophie Bielke, en Datter af Kansler Jens B. (II, 332),
vistnok ikke lidet yngre end han; hun blev 2. Gang (1677) gift
med Generallieutenant Hans Løvenhielm (X, 596).

(Norsk) Hist. Tidsskr. 3. R. II og V.
Saga I, 80 f. 84.

<i>H. J. Huitfeldt-Kaas.</i>

</chapter><chapter name="Skagbo, s. Skavbo.">

<b>Skagbo,</b> s. Skavbo.

</chapter><chapter name="Skaktavl, Thorbjørn Olufsen, --1577, Præst">

<b>Skaktavl, Thorbjørn Olufsen,</b> --1577, Præst. Han var 
den sidste katholske og første lutherske Præst paa Toten og
Kannik i Hammer Domkapitel. Han tilhørte en mindre fremtrædende
oplandsk Adelsslægt, der har faaet sit Familienavn efter
Vaabenmærket: et paa tværs afskaaret Skakbræt, og var gift med Rannog
Mogensdatter af Slægten Hardingmand. Hvad man for Resten
ved om ham, indskrænker sig til, at han var meget rig paa Jordegods, 
at hans Liv ikke altid var ulasteligt, at han tog Afsked fra
sit Embede omkring 1568 og afgik ved Døden 18. Juli 1577. Hans
legitime Efterkommere lade sig eftervise paa Oplandene til
Begyndelsen af det 18. Aarhundrede.

A. C. Bang, Den norske Kirkes Geistlighed i Reformations-Aarh. S. 121 f.

<i>A. Chr. Bang.</i>

</chapter><chapter name="Skandorf, Niels Poulsen, d. 1645, s. Schandorph (ovfr. S. 55).">

<b>Skandorf, Niels Poulsen,</b> d. 1645, s. Schandorph (ovfr. S. 55).

</chapter><chapter name="Skanke, Hans, 1679-1739, Skolemand, Præst">

<b>Skanke, Hans,</b> 1679-1739, Skolemand, Præst, er født i 
Throndhjem 18. April 1679. Faderen, Jonas Jørgensen, døde som
Arkelimester 1697 (begravet 21. Febr.), Moderen, Berette
Einersdatter, døde 1687. Han deponerede fra Throndhjems Skole 1699,
har formodentlig tilbragt Tiden efter sin Attestats som Huslærer,
og det er vel i den Egenskab, han 1701 om Sommeren opholdt
sig paa Tromsø. Her siger han, at han brugte 14 Dage til at
lære Finnernes Sprog saa vidt, at han kunde forstaa dem, og kort
derefter kunde han ogsaa tale med dem. 1705 blev han Famulus
hos Biskop Peder Krog (IX, 506) og fulgte ham paa hans Visitats
gjennem hele Finmarken. 1709 blev han ansat som Konrektor ved 
sin Fødebys Skole, til hvilken han blev knyttet i 29 Aar, medens
han vistnok fra sin tidlige Ungdom havde Lyst til den kirkelige
Gjerning, ligesom han var vel begavet som Prædikant. Da det
nyoprettede Missionskollegium 1715 udsendte sin Opfordring til
at indsende Forslag til Anstalter for Finnernes kristelige
Oplysning, vare hans Meddelelser maaske det mest værdifulde, der
fremkom. Det var ogsaa ham, der s. A. henledede Opmærksomheden 
paa Lektoratet i Throndhjem, der kunde tjene til Løn
for den Mand, hvem Omsorgen for Finnerne blev overdragen. Det
blev, som bekjendt, Thomas v. Westen, og for denne blev nu
S., der selv havde ønsket Posten, den mest trofaste Medhjælper,
der fik at overtage Lektorens Forretninger ved Skolen under
hans Fravær i Finmarken. I denne Stilling fik han det ikke altid saa
ganske let, navnlig efter v. Westens tredje Rejse, da han var
svækket og led under det stærke Krav paa en historisk Fremstilling 
af Missionens Gang, der gjentagende, endog af Kongen selv, 
blev fremført. Alt som det gik ned over med v. Westen,
begyndte Kollegiet i en halv privat Brevvexling med S. at skaffe sig
Oplysninger om Forholdene i Throndhjem. Da v. Westen var død
(1727)) har S. visselig ikke været uden Haab om hans Embede,
men Kollegiet har vel haft det rette Syn for, at han var en af
disse gode Mænd, der ere fortræffelige i en underordnet
Stilling, men ikke skikkede til at staa i Spidsen for et stort
Foretagende. Embedet blev overdraget Eiler Hagerup (VI, 475), der
ikke gjærne vilde til Throndhjem og betragtede Missionsgjerningen
fra et ganske andet Synspunkt end v. Westen og S. Denne kunde
nu ikke vente sig gode Dage, og han fik dem ikke heller. Efter
Biskop P. Krogs Død (1731) blev han udnævnt til Lektor og
haabede nu paa bedre Dage for Missionen, men Hagerup fik
Udnævnelsen tilbagekaldt 2 Maaneder efter. Imidlertid blev S. Rektor
1732, men hans Stilling var bedrøvelig, da han maatte kæmpe med
Sygdom og Fattigdom. For at raade Bod paa denne søgte han
1738 Melhus Sognekald og fik det. Hans Søn blev som personel
Kapellan ordineret samme Dag som Faderen, der næppe nogen
Sinde har tænkt at fungere i sit nye, store Embede, i hvilket han
døde en Maaneds Tid efter sin Ordination, 21. Marts 1739. Hans
«Epitome missionis Lapponicæ», der aldrig har været udgivet, 
men er benyttet af Hammond (VI, 553), er et fortjenstfuldt
Arbejde, der vil bevare hans Navn. Gift 30. Sept. 1711 med Ester
Jacobsdatter Abel (d. 1733, begravet 2. Jan.). 
Hammond, Den nord. Missions Hist. 
Thrap, Th. v. Westen og Finnemissionen S. 37. 121 ff. 

<i>D. Thrap.</i>

</chapter><chapter name="Skanke, Jon Mogensen, --1617, Skolemand og Præst">

<b>Skanke, Jon Mogensen,</b> --1617, Skolemand og Præst,
tilhørte en vidt forgrenet adelig Slægt, der i sidste Halvdel af det
16. Aarhundrede antog Familienavnet Skanke (Schonck, Schunck)
efter sit Vaabenmærke: en af hugget Fod. J. M., hvis Fødselsaar
og Fødested ikke kjendes -- man har gættet paa, at han skulde
være fra Jæmteland --, blev immatrikuleret ved Rostocks
Universitet i 1593 og senere ansat som Rektor ved Latinskolen i Bergen,
hvor han blev gift med en Datter af Biskop Anders Foss (V, 260)
ved Navn Magdalene. Raa af Natur, ustyrlig og hensynsløs og
til, sine Tider vistnok psykisk abnorm i sin Brutalitet begyndte han
snart at mishandle sin Hustru og i det hele taget at optræde mod
sine Svigerforældre paa en saa oprørende Maade, at Biskoppen
maatte fjærne ham fra Rektorstillingen og indstævne ham for det
kjøbenhavnske Universitets Konsistorium om Sommeren 1596. Her
krøb han da omsider til Korset, bad om Tilgivelse og gav baade
mundtlig og skriftlig Løfte om at leve med sin Hustru, som det
bør sig en ærlig Mand, og at skikke sig mod sine Svigerforældre
som en god Søn i alle Maader. Han blev .da tagen til Naade,
hans Hustru flyttede til ham, og Biskoppen hjalp ham til at faa
Indvikens Sognekald, hvor man første Gang finder ham nævnt i
1599. I 1613 ses han at være bleven anklaget for ulovlig Handel.
For Resten hører man intet om ham før 1617, da der rejstes Klage
mod ham for en Række af oprørende Forbrydelser, og han blev
af Bergens Domkapitel fradømt sit Embede (4. Avg. 1617) og
derpaa af den verdslige Øvrighed dømt fra Livet. Folkesagnet har
gjort ham til Martyr for Hustruens Ondskab. -- J. M. var en
Mand med, som det synes, ypperlige Evner og var en for sin
Tid sjælden dygtig Kjender af det gamle norske Sprog.

A. C. Bang, Den norske Kirkes Hist. i Reformations-Aarh. S. 81 f. 
C. Pavels Dagbøger 1817-22 II, 69.

<i>A. Chr. Bang.</i> 
</chapter>

*

