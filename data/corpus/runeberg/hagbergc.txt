SHAKSPEARE'S
DRAMATISKA ARBETEN,

ÖFVERSATTA
AF
CARL AUGUST HAGBERG.

TREDJE BANDET.
KONUNG RICHARD DEN ANDRE.
KONUNG HENRIK DEN FJERDE. FÖRRA DELEN.
KONUNG HENRIK DEN FJERDE. SEDNARE DELEN.

LUND,
TRYCKT PÅ BOKHANDLAREN C. W. K. GLEERUPS FÖRLAG
UTI BERLINGSKA BOKTRYCKERIET,
1861.


KONUNG RICHARD DEN ANDRE.
*
PERSONER:

KONUNG RICHARD DEN ANDRE.

EDMUND AF LANGLEY, hertig af York.
JOHAN AF GAUNT, hertig af Lancaster. konungens farbröder.

HENRIK, med tillnamnet BOLINGBROKE, hertig af Hereford, son till Johan af Gaunt, sedermera konung under namn af HENRIK den fjerde.

Hertigen af Aumerle, son till hertigen af York.

MOWBRAY, hertig af Norfolk.

Hertigen af Surrey.

Grefven af Salisbury.

Grefve BERKLEY.

BUSBY, BAGOT, GREEN, konung Richards tillgifne.

Grefven af Northumberland.

HENRIK PERCY, hans son.

Lord ROSS.

Lord WILLOUGHBY.

Lord FITZWATER.

Biskopen af Carlisle.

Abboten af Westminster.

Lord-Marskalken och en annan lord.

Sir PIERCE af Exton.

Sir STEPHEN SCROOP.

Anföraren för en tropp Walesmän.

Drottningen, konung Richards gemål.

Hertiginnan af Gloster.

Hertiginnan af York.

Tvenne hofdamer hos drottningen.

Lorder, härolder, officerare, soldater, en
trädgårdsmästare, en trädgårdsdräng, fångvaktare,
en budbärare, en stallknekt, m. fl.

SKÅDEPLATSEN är i åtskilliga trakter af England och Wales.



FÖRSTA AKTEN. FÖRSTA SCENEN.

London. Ett rum i slottet.

(Konung Richard med svit; Johan af Gaunt och andra
ädlingar).

K. Rich. Johan af Gaunt, årsälle Lancaster,
 Har du, till följd utaf din ed och borgen,
 Fört hit din son, den djerfve Henrik Hereford,
 Att stå till den förmätna högmålsklagan,
Som nyss vår tid oss vägrade att höra,
 Mot hertigen af Norfolk, Thomas Mowbray?

Gaunt. Det har jag gjort, min konung.

K. Rich. Så säg mig då: har du på honom märkt,
 Om han af groll väckt klagomålen eller,
 Som det en redlig undersåte egnar,
 På säker kunskap om förräderi?

Gaunt. Så vidt jag kunnat forska honom ut --
 På grund af synbar fara, som han märkt
 Ers höghet hota, ej af gammalt groll.

K. Rich. Så förekalla dem. Med blick mot blick
 Och rynkad panna mot en rynkad panna,
 Vi vilje höra båda tala fritt,
 Så väl den kärande som svarande.
 (Några af hofmännen gå).
 Högt brusa begge; vildt de sammandrabba,
 Som stormen döfva och som blixten snabba.

(Hofmännen återkomma med Bolingbroke och Mowbray).

Bol. Ett långt och lyckligt lif beskäre himlen
 Min milde furste, min huldrike konung!

Mowb. Hvar dag förhöje städs en gårdags lycka,
 Tills himlen, afundsjuk på jordens lott,
 Odödligheten vid er krona fäster.

K. Rich. Haf begge tack! Men en af er dock smickrar,
 Som klarligen det syns utaf er afsigt
 Att för förräderi hvarann beskylla. -
 Min frände Hereford, hvad andrager du
 Mot hertigen af Norfolk, Thomas Mowbray?

Bol. Först, -- himlen vare vittne till mitt tal! --
 Af undersåtlig tro och huldhet för
 Min dyra furstes oskattbara välfärd,
 Och fri från allsköns illa framfödt hat,
 Jag står som kärande för kungathronen. -
 Nu, Thomas Mowbray, jag till dig mig vänder,
 Och märk min helsning väl, ty hvad jag talar
 Skall här min arm bevisa eller ock
Min arma själ i himlen svara för.
 Du är en högförrädare och niding,
 För god att vara det, för ond att lefva.
 Ju mer kristallklart himlahvalfvet är,
 Dess mera svarta simma molnen der.
 Ännu en gång, att dig till hjertat röra,
 Ditt namn -- "förrädare" -- skall slå ditt öra;
 Och, om det täcks min konung, utan flärd
 Hvad tungan sagt bekräfta skall mitt svärd.

Mowb. Ej kölden i mitt svar min ifver jäfve;
 Ej qvinnokrig -- två hvassa tungors käbbel,
 Som skria gällt och skymfa mot hvarann,
 Kan slita denna tvist emellan oss;
 Det blod är varmt, som skall bli kyldt fördenskull.
 Så tamt är likväl ej mitt tålamod,
 Att platt det skulle tystas ned af detta.
 Dock vägrar mig min vördnad för ers höghet
 Att vingar ge och sporrar åt mitt tal,
 Som ville skena, tills det fört tillbaka
 Förrädarnamnet dubbelt i hans hals,
 Hans konungsliga blod åsidosatt. --
 Men vore icke han min konungs frände,
 Så skulle hånfullt jag åt honom spotta,
 Ja, kalla honom äretjuf och niding
 Och, det att styrka, honom försprång gifva
 Och hinna honom dock, om ock till fots,
 På evigt isbeklädda alpers tinnar
 Och hvilken annan ödemark som helst,
 Dit någonsin en Engelsman sig vågat.
 Hans falskhet ej emot min trohet duger,
 Ty, vid min tro och salighet, -- han ljuger.

Bol. Der, bleka niding, kastar jag min stridspant,
 Försakar så min konungs frändskap här
 Och lägger af mitt blods högborna rätt,
 Som fruktan, ej din vördnad, tar till ursäkt.
 Om brottets qval dig lemnat styrka nog
 Att taga upp min hederspant, så krök dig!
Med den och med allt öfrigt riddarbruk
 Vill jag bevisa, arm mot arm, hvad jag
 Har talat eller du än värre tänker.

Mowb. Jag tar den upp och svär dig vid det svärd,
 Som lade ridderskapet på min skuldra,
 Jag står för dig i hvarje ädelt dåd,
 I allt som höfves i en riddarkamp.
 Ej ur min sadel komme jag med lifvet,
 Om namnet niding mig med fog är gifvet!

K. Rich. Hvad har vår frände väl för fel mot Mowbray?
 Det måste vara stort, som kan oss gifva
 En enda tanke blott på ondt hos honom.

Bol. Se, hvad jag säger, går mitt lif i god för;
 De åttatusen nobler, som han uppbar
 I form af lån för eders höghets manskap,
 Behöll han sjelf för snöda ändamål
 Som en förrädare och nedrig skurk.
 Jag säger ock och vill med svärd bevisa,
 Här eller hvar som helst, till fjermsta gräns
 Som nånsin skymtades af brittiskt öga,
 Att allt förräderi, som sjutton år
 Sett spinnas hop och stämplas i vårt land,
 Från falske Mowbray har sitt första ursprung.
 Jag säger vidare, -- och vill desslikes
 Allt detta på hans usla lif bevisa --
 Att han har vållat hertig Glosters död,
 Uppeggat hans lättrogna vederparter
 Och gjutit ut hans oskuldsrena själ
 I blodets strömmar, som likt Abels ropa
 Från jordens tungolösa hålor upp
 Till mig om hämd och blodig vedergällning --
 Och vid de anors glans jag vårdat väl,
 Min arm skall hämnas, eller dö min själ.

K. Rich. Hur skyhögt hans beslut nu svingar sig! --
 Thomas af Norfolk, hvad har du att svara?

Mowb. O! vände konungen sitt anlet bort
Och täppe till sitt öra blott en stund,
 Tills denna skamfläck för hans blod jag sagt,
 Hur Gud och menskor hata sådan lögnmun.

K. Rich. Mowbray! O väldig är min domarblick;
 Om han min bror, mitt rikes arfving vore,
 Som nu han är min faderbroders son,
 Vid kungaspirans helgd jag ger mitt löfte,
 Att sådan frändskap till vårt helga blod
 Ej skulle honom skydda eller leda
 Min fasta själ en hårsmån från det rätta;
 Han är min undersåte: så är du;
 Du äger fri och öppen talan nu.

Mowb. Nå väl då, Bolingbroke!
 Så djupt som det till bottnen af ditt hjerta
 Är från din falska tungas spets, du ljuger.
 Af lånet för Calais tre fjerdedelar
 Betalte jag hans höghets krigsmän riktigt,
 Behöll väl resten, men med högre tillstånd,
 För hvad min konung ännu var mig skyldig
 Af ljufva kostnader, alltsen den tid
 Jag hemtade från Frankrike hans drottning.År 1396 blef konung Richard, genom erkebiskopen i Canterbury, i Paris förlofvad med den sexåriga prinsessan Isabella. Vid denna förlofningsfest slösade Richard bort 300,000 mark. Shakspeare låter här barnet Isabella redan vara fullvuxen och drottning.
 Svälj nu den lögnen ned! -- Hvad Gloster angår,
 Jag drap ej honom; men till egen skam
 Försummade min pligt i detta fall. --
 Hvad er beträffar, lord af Lancaster,
 Min oväns ädla, vördnadsvärda far,
 Jag ställt en gång en snara för ert lif,
 Ett brott som hårdt min qvalda själ bedröfvar:
 Men, förrän sist jag mottog sakramentet,
 Jag biktade min synd och bad er sjelf
 Om tillgift, och jag hoppas att jag fick den.
 Det är mitt fel. Hvad mer mig bördas på,
 Det härrör af en nidings lömska hat,
 En feg, vanslägtad högförrädares,
 Och derför jag med egen arm mig värjer
 Och kastar nu till gensvar ned min pant
 På denna trotsiga förrädarns fot,

Att visa mig en redlig riddersman
 Uti hans hjertekamrars bästa blod;
 Ju förr dess heldre, efter välbehag,
 Sätt ut, o konung, envigskampens dag!

K. Rich. Låt mig er styra, vrede riddersmän,
 Och rensa gallan utan åderlåtning.
 Jag är ej doktor, men den satsen står,
 Att ingrodd ondska skär för djupa sår;
 Förgät, förlåt, gör slut och er försona,
 Vår doktor säger: blod man måste skona. --
 Min onkel, visa er om frid nu mån,
 Vi lugna Norfolk, lugna ni er son.

Gaunt. Det kläder gråa hår att stifta frid. --
 Min son, släpp panten, låt det bli dervid.

K. Rich. Och, Norfolk, kasta hans.

Gaunt. Nå, Henrik, nå!
 Jag bedt dig en gång, vill ej bedja två.

K. Rich. Så kasta, Norfolk; spjerna ej emot.

Mowb. Jag sjelf, o kung, mig kastar till din fot,
 Du må mitt lif, men ej min skymf begära;
 Mitt lif är ditt, men fläckfri riddarära --
 Som, död till trots, skall lefva gå min graf --
 Jag ej till pris åt dunkel smälek gaf.
 Vanärad står jag här, förhädd och sårad,
 Af giftig pil till hjertat genombårad,
 Och ingen balsam helar, blott hans blod
 Som sårat.

K. Rich. Kufvas skall ditt öfvermod, Gif hit den! --
 Lejon pantern kan behandla.

Mowb. Åh ja, men dock hans fläckar ej förvandla;
 Tag bort min skymf, och jag ger panten här.
 Den renaste klenod på jorden är
 Ett fläckfritt namn; der det ej finnes mera,
 Är menskan blott ett stoft, en målad lera.
 Som inom sjufaldt lås en rik klenod,
 Så är i troget bröst ett dristigt mod.
 Min ära är mitt lif, de vuxit samman;
Kränks äran, är det slut med lifvets gamman:
 Min ära, konung, vill jag fäkta för;
 I den jag lefvat och för den jag dör.

K. Rich. Min frände, kasta panten; börja ni.

Bol. För sådan synd mig hålle himlen fri!
 Jag skulle stå inför min far med skam,
 Med gulblek tiggarfruktan krypa fram
 Till denna niding? -- Förrn min tunga slår
 Min börd, min ära, sådant blodigt sår,
 Förr skall min tand i stycken sönderskära
 Den fega sqvallrerskan mot egen ära
 Och spotta henne ut, att hon må stanna
 Der skammen bor, på bofven Mowbrays panna.

(Gaunt går).

K. Rich. Vi föddes ej att be, men att befalla,
 Och då vi nu ej mäktat er försona,
 Så möten, ty det gäller edra lif,
 I Coventry, på sanct Lamberti dag.
 Der slitas skall med lansar och med svärd
 Den tvist som växer än, af hatet närd.
 Då vi er ej försona fått, vi vilja
 Se riddarsvärdet mellan eder skilja. --
 Marskalk, dem vederbör, beordra dit,
 Att ordning följas må vid denna split.

(De gå).



ANDRA SCENEN.

Sammastädes. Ett rum i hertigens af Lancaster palats.

(Gaunt och hertiginnan af Gloster uppträda.)

Gaunt. Ack, min så nära del i Glosters blod
 Långt mer än edert klagoskri mig eggar
 Att resa mig emot hans bödlar upp.
 Men då nu straffet hvilar i de händer,
 Som gjort det brott som vi ej kunna straffa,
 Hänskjuta vi vår sak till himlens vilja
Som, när han stunden ser på jorden mogen,
 Skall ösa hämdens glöd på syndarns hufvud.

Hert. Är broderskap hos dig ej bättre sporre?
 Har kärlek slocknat i ditt gamla blod?
 Ni, Edvards söner sju, du sjelf ibland dem,
 Ni voro som sju kalkar af hans blod,
 Sju ädla grenar af en enda stam.
 Förtorkat har naturen somliga,
 Och somliga har ödet huggit af,
 Men Thomas, min gemål, mitt lif, min Gloster --
 En kalk så ren af Edvards helga blod,
 En blomstergren utaf hans kungastam,
 Är bräckt och all den ädla saften spilld,
 Är huggen ned och kronan ligger vissnad
 För afundshand, för blodig mördaryxa!
 Ack, Gaunt! hans blod var ditt; den bädd, det sköte,
 Den kraft, den form, som danat dig, har danat
 Din bror; och fast du lefver än och andas,
 Så är du dräpt i honom: helt och hållet
 Du gifver bifall till din faders död,
 Då så du ser din arma broder dö,
 Som var ett aftryck af din faders lif.
 Nämn det ej tålamod, det är förtviflan;
 Då så du låter slå ihjel din broder,
 Du visar raka vägen till ditt lif
 Och lär din mördare att slagta dig.
 Det som är tålamod hos ringa män,
 Är kallblek feghet inom ädla bröst.
 Hör, Gaunt, du skyddar bäst ditt eget lif,
 Om hämd du kräfver för min Glosters död.

Gaunt. Guds sak det är; ty den som är hans ombud,
 Smord i hans åsyn, helgad med hans fullmakt,
 Har vållat Glosters död: om det är brott,
 Låt himlen hämnas det, jag kan ej lyfta
 En vredgad hand emot hans tjenare.

Hert. O ve, hvar skall jag då min nöd beklaga!

Gaunt. För himlen, enkors tillflykt och försvar.

Hert. Det skall jag ock. Farväl, du gamle Gaunt.
 Du går till Coventry att skåda der
 Vår frände Herefords kamp mot grymme
 Mowbray. O! sitte Glosters mord på Herefords lans-spets
 Och tränge djupt i slagtarn Mowbrays bröst!
 Men drabbar ofärd ej i första dusten,
 Så tynge Mowbrays synder så hans barm,
 Att på hans stolta häst de knäcka ryggen
 Och vräka ryttarn hufvudstupa ned
 På nåd och onåd åt min frände Hereford!
 Farväl, o Gaunt; din fordna broders maka
 Vill nu i sorgens famn sitt lif försaka.

Gaunt. Farväl! Nu går till Coventry min stig;
 Oss följe sällhet, både dig och mig!

Hert. Ännu ett ord! -- Sorg studsar der den faller,
 Ej utaf hålig tomhet, men af tyngd:
 Jag tar farväl, förrän det rätt begyns,
 Ty sorg ej slutar der hon sluta syns.
 Min helsning till min broder Edmund York.
 Se, det är allt. -- Men hvarför skynda så?
 Fast det är allt, gå ej så snart ändå;
 Jag mins väl mer. Bed honom -- ja! -- men hvad?
 Med första helsa på mig uti Plashy.
 Men ack, hvad skall den gode York der se?
 Blott toma våningar och nakna murarJmfr noten till Hamlet sid. 71. Tapeterna flyttades som annat bohag.
 Och obeträdda golf i öde borg?
 Hvad välkomst höra utom gråt och sorg?
 Så helsa blott: så långt han ej må gå
 Att söka sorg, som bor i hvarje vrå;
 O, tröstlös, tröstlös jag till döden går;
 Mitt sista afsked ges i denna tår!

(De gå).



TREDJE SCENEN.

Gosfordslätten nära Coventry. 

Ett skrank och en thron. Härolder m. m.

(Lord-marskalken och Aumerle uppträda).

Lord-m. Mylord Aumerle, är Henrik Hereford väpnad?

Aum. Från topp till tå, och längtar att få strida.

Lord-m. Och Mowbray, rask och modig, väntar blott
 Ett tecken från anklagarens trumpet.

Aum. Nå väl, då stå de stridande tillreds
 Och vänta blott på majestätets ankomst.

(Fanfarer. Konung Richard inträder och tager sitt säte
på thronen; Gaunt och åtskilliga ädlingar intaga sina
platser. En trumpet höres och besvaras af en annan
bakom teatern. En härold inkommer och efter honom
hertigen af Norfolk, i full rustning).

K. Rich. Marskalk, tillfråga denna riddersmannen,
 Hvi hit han kommer, klädd i jern och stål,
 Samt hvad han heter; efter sed dernäst
 Besvärje han sin saks rättfärdighet.

Lord-m. I Guds och kungens namn, säg, hvem du är
 Och hvi du träder fram i riddarrustning,
 Mot hvem du kommer och hvad sak du förer;
 Säg sanning, vid din ed, ditt ridderskap,
 Så sant dig himlen och ditt mod beskydde.

Mowb. Mitt namn är Thomas Mowbray, Norfolks hertig,
 Och fram jag träder, manad af min ed, --
 Den Gud förbjude riddersman att bryta! --
 Att här försvara att jag trogen är
 Gud och min konung och min egen ätt,
 Mot Herefords hertig som anklagar mig.
 Och genom himlens nåd och denna arm
 Jag visa skall, då här mitt lif jag värjer,

Hans lömskhet mot min Gud, min kung och mig! --
 Så sant min sak är rättvis, Gud mig hjelpe!
 (Han intager sin plats).

(Trumpeter ljuda. En härold inträder; efter
honom Bolingbroke, i rustning).

K. Rich. Marskalk, spörj denna riddersman i rustning,
 Först hvem han är; så, hvarför hit han kommer,
 Bepansrad uti denna krigarskrud;
 Och formeligen, som vår lag befaller,
 Bedyre han sin saks rättfärdighet.

Lord-m. Hvad är ditt namn? Och hvi framträder du
 Inför kung Richard inom detta skrank?
 Mot hvem framträder du? Hvad är din sak?
 Tå sant dig himlen hjelpe, tala sanning!

Bol. Henrik af Hereford, Lancaster och Derby
 Är jag, som här står färdig inom skranket
 Med himlens nåd och egen arm att visa
 På Thomas Mowbray, hertigen af Norfolk,
 Att feg och lömsk förrädare han är
 Mot Gud, mot konung Richard och mot mig.
 Så sant min sak är rättvis, Gud mig hjelpe!

Lord-m. Vid dödsstraff ingen menska sig fördriste
 Att röra detta skrank, med undantag
 Af marskalken och dem som fått det uppdrag
 Att ordna detta ridderliga värf.

Bol. Lord marskalk, låt mig kyssa kungens hand
 Och böja knä inför hans majestät,
 Ty jag och Mowbray likna tvenne män,
 Som lofvat lång och trötsam pilgrimsfärd;
 Och låt oss så högtidligt ta farväl
 Och kärligt afsked, hvar af sina vänner.

Lord-m. Anklagarn helsar vördnadsfullt ers höghet
 Och ber till afsked kyssa få er hand.

K. Rich. Vi stige ned och bjude honom famnen.
 Så visst din sak är rättvis, må din lycka,
 Min ädle frände, dig med seger smycka!
Farväl, mitt blod! Om det i dag skall strömma,
 Så må vi gråta, men all blodhämd glömma.

Bol. Ej ädelt öga slöse på min graf
 En tår, ifall jag dör för Mowbrays glaf!
 Så viss som falken ned på sparfven slår,
 Så trygg ock jag i kamp mot Mowbray går.
 (Till lord-marskalken).
 Min ädle lord, jag bjuder er farväl;
 Er också, ädle frände lord Aumerle; --
 Ej dödssjuk, fast jag kämpar mot min död,
 Nej, lätt jag andas, munter, frisk och röd. --
 Se, som i gillen man det bästa spar
 Till sist, så har jag ock det bästa qvar:
 (Till Gaunt).
 O du, min hulde upphofsman på jorden,
 Hvars ungdomslåga, född på nytt i mig,
 Med dubbel kraft mig lyfter opp att räcka
 Den seger, som mitt hufvud öfverskyggar:
 Gif härdning åt mitt harnesk med din bön,
 Stålsätt med din välsignelse min lans-spets,
 Att Mowbrays pansar gifver sig som vax
 Och namnet John af Gaunt poleras upp
 Af sonens oförskräckta riddarmod.

Gaunt. Dig himlen styrke i din goda sak!
 Var snabb som blixten i ditt företag,
 Och dubbelt dubbla smattre dina hugg,
 Bedöfvande som thordön, på hans hjelm,
 Den oförsonliges, den dödligt hätskes.
 Friskt mod! Lef länge än och lycklig bli!

Bol. Min oskuld och sanct Georg stå mig bi!
 (Han intager sin plats).

Mowb. (Stiger upp). Hur Gud och ödet kastar än min lott,
 Här lefver eller dör sin konung trogen
 En rättsint, fast och redlig riddersman:
 Med själen mera lätt har ingen fånge
 Sitt fängsels kedjor kastat af och tryckt
Sin gyldne, lösa frihet till sitt bröst,
 Än nu mitt hjerta hoppande af glädje
 Skall fira denna blodfest med sin ovän. --
 O, store konung, ädle riddersmän,
 Jag många sälla år er önskar än.
 Som till en fest så glad jag går till striden;
 I redligt bröst der saknas aldrig friden.

K. Rich. Farväl, mylord! Der blixtra i ditt öga
 Så dristig kraft som hjeltedygder höga.
 Låt ordna kampen, marskalk, och begynn.

(Konungen och lorderna återvända till sina platser).

Lord-m. Henrik af Hereford, Lancaster och Derby,
 Tag mot din lans, och rätten skydde Gud!

Bol. (Stiger upp). Stark som ett berg i hopp, jag ropar amen!

Lord-m. (Till en härold). Bär denna lans till Thomas, Norfolks hertig.

1 Här. Henrik af Hereford, Lancaster och Derby
 Står här för Gud, sin konung och sig sjelf,
 Vid äfventyr att kallas feg och niding,
 Om han ej fäller Thomas Mowbray, hertig
 Af Norfolk, saker till förräderi
 Mot Gud, mot konungen och honom sjelf
 Och manar honom så till envigskamp.

2 Här. Här ståndar Thomas Mowbray, Norfolks hertig,
 Vid äfventyr att kallas feg och niding,
 Om han ej värjer sig och visar Henriks
 Af Hereford, Lancaster och Derby, falskhet
 Mot Gud, mot konungen och honom sjelf,
 Med dristigt mod, af egen drift och håg,
 Och väntar blott på tecken att begynna.

Lord-m. Trumpeter, ljuden! Nu till strids, J kämpar!
 (Det blåses till anfall).
 Håll! Konungen har kastat ned sin staf.

K. Rich. Låt båda lägga från sig lans och hjelm
 Och åter vända om till sina platser.
(Till några lorder). Åt sidan! Kom! Och låt trumpeter skalla,
 Då vi förkunne dem hvad vi beslutat. --
 (Länge uthållande fanfarer).
 (Till de båda kämparna). Kom närmare!
 Och hör hvad vi beslutat med vårt råd!
 Att ej vårt rikes jord må blifva fläckad
 Med detta dyra blod, som sjelf hon fostrat;
 Och då vårt öga skyr den dystra syn
 Af sår, upplöjda af medborgarsvärd,
 Och då vi tro att örnbevingadt högmod
 Och tankar som till molnen sträfva upp
 Samt afund som fördrager ingen like
 Ha retat er att störa kungens frid,
 Som sofver än i landets vagga sött
 Med barndomsslumrens lena andedrägt;
 Och då den hulda nu förjagas kunde
 Ifrån vår gräns af trummors vilda larm,
 Af skrällande trumpeters kopparklang
 Och skarpa stålets gny och vapenbrak
 Samt komma oss i bröders blod att vada, --
 Thy lyse vi er bort från land och rike. --
 Vår frände Hereford, ni vid lifsstraff ej,
 Förrn tio somrar riktat våra fält,
 Må helsa dessa sköna länder åter,
 Men vandra fjerran biltog-manna-väg.

Bol. Så ske er vilje! Det en tröst dock är, --
 Den sol här värmer lyser äfven der;
 Dess gyldne stråle räcker ock till mig,
 Förgyller ock den landsförvistes stig.

K. Rich. Din dom, o Norfolk, faller tyngre än;
 Det nästan smärtar mig att den förkunna:
 De tröga timmars flygt skall ej bestämma
 Din landsförvisnings ändelösa gräns;
 Vid hot af dödsstraff jag dig förelägger
 Ett hopplöst ord: kom aldrig mer igen!

Mowb. En gruflig dom, stormäktigaste konung,
 Och ej förväntad från ers höghets läppar!
 En bättre lön, ej sådan djup förnedring,
 Att kastas ut i vida verldens luft,
 Har jag förtjenat af ers höghets hand!
 Det språk jag lärt i fyratio år,
 Mitt modersmål, jag måste lägga af;
 Min tungas bruk mig båtar nu ej mer
 Än giga eller harpa utan strängar,
 Än konstrikt instrument väl inläst eller,
 Om äfven öppet, lemnadt i en hand,
 Som icke känner greppet att det anslå.
 Ni fängslat har min tunga i min mun
 Med läpparnas och tändrens dubbla galler,
 Och tölpig, känslolös okunnighet
 Är den fångvaktare som gör mig sällskap.
 Jag är för gammal att en amma smeka,
 För gammal att på nytt bli skolepilt.
 Hvad är din dom, om ej en mållös död,
 Då medfödd luft och språk du mig förbjöd?

K. Rich. Med ömma tal är föga här bevändt;
 Din dom är fälld: det ändras ej som händt.

Mowb. Ifrån min hembygds ljus dit bort jag går,
 Der ändlös natt bland dystra skuggor rår.
 (Vill gå).

K. Rich. Håll! tag en ed på vägen med! -- Nu läggen
 På kungasvärdetJmfr noten till Hamlet sid. 26. landsförvista händer
 Och svärjen vid den tro J skyllen himlen --
 Min del deri är landsförvist med er --
 Den ed att hålla, som jag förestafvar:
 J skolen ej, så sant er himlen hjelpe,
 På eder landsflykt famna varmt hvarandra,
 Ej skåda i hvarandras anlete,
 Ej skrifva, helsa, eller eljest lugna
 Den storm som växt utaf ert hat här hemma,
 Ej heller mötas efter råd och aftal
 Att stifta, stämpla, göra ondt mot oss,
 Vår stat, vårt land och våra undersåter.


Bol. Jag svär.

Mowb. Jag svär att hålla detta allt.

Bol. Norfolk, så vidt det höfves för en ovän: --
 Om kungen tillstadt, fore redan en
 Af våra själar upp i luften, flyktig
 Från denna vanskeliga graf af kött,
 Som nu vårt kött är flyktigt från vårt land:
 Bekänn din skuld, förrn denna jord du lemnar!
 Du har så långt att gå, bär icke med dig
 Den tunga bördan af en brottslig själ!

Mowb. Nej, Bolingbroke, om sådan skuld jag bär,
 Utplånad vare jag ur lifsens bok
 Och landsförvist i himlen som på jorden!
 Men hvad du är, vet himlen, du och jag
 Och snart det kostar nog din konungs tårar. --
 Farväl, min kung! -- Jag nu ej vilse far;
 Ej hembygd, men en verld jag för mig har.
 (Går).

K. Rich. I dina ögons speglar, ädle farbror,
 Jag ser ett krossadt hjerta; denna syn
 Från talet af din sons förvisningsår
 Ryckt fyra bort. -- (Till Bolingbroke). Sex frusna vintrar än;
 Välkommen från din väg se'n hem igen!

Bol. Hvad långsträckt tidrymd i ett litet ord!
 Se, fyra vintrars tyngd och vårars prakt
 Försvinna vid det ord en konung sagt.

Gaunt. Haf tack, o kung, att du för fadrens skull
 Förkortar fyra år af sonens landsflykt!
 Men föga båtnad skördar jag deraf,
 Ty förrn de sex, som än stå honom åter,
 Ha vexlat månar och fulländat banan,
 Är re'n min lampa torr, dess låga matt,
 Dess veke slocknad till en ändlös natt;
 Min ljusbit då väl redan brunnit ner
 Och, dödens blindbock, jag min son ej ser.

K. Rich. Åh, farbror, du ser många år ännu.

Gaunt. Men icke en minut mig skänker du;
Förkorta kan du dagar, plundra nätter,
 Men ingen morgonstund du dertill sätter:
 Du tiden hjelpa kan att kinden plöja,
 Men ingen skrynka tvinga till att dröja.
 Ditt ord är mäktigt, om min död du vill;
 Till lif? -- der räcker ej ditt rike till.

K. Rich. Din son förvistes efter moget råd.
 Din tunga ock har gett sin röst dertill;
 Hvi mulnar då vid rättvist domsslut du?

Gaunt. För tungan sött är ofta surt att smälta.
 Ni sporde domarn, domarns var mitt svar,
 Ni bad mig icke tala såsom far.
 O! om en oskyld, ej min son, det varit,
 Långt mera skonsamt hade jag förfarit:
 Jag ville undfly allt förtal om väld
 Och heldre såg min egen dödsdom fälld:
 Jag såg mig om, om ingen ville lasta
 Min stora stränghet att min son förkasta,
 Men ingen hejdade min brutna röst,
 Då jag mig afsvor all min ålders tröst.

K. Rich. (Till Bolingbroke). Farväl, min frände! (TillGaunt),  Tag farväl också.
 Sex år han är förvist; han måste gå.

(Fanfarer. Konung Richard med svit går).

Aum. Farväl, min vän! -- Hvad tiden här ej unnar,
 Från annan ort ett papper mig förkunnar.

Lord-m. Jag tar ej afsked här, ty jag vill rida
 Så långt som landet räcker vid er sida.

Gaunt. O! hvarför snålas du med dina ord
 Och säger ej farväl åt dina vänner?

Bol. Jag har för få att taga afsked af er,
 Om tungan skall mig göra redlig tjenst
 Att andas ut det qval som rinner öfver.

Gaunt. Din sorg är blott att resa bort en tid.

Bol. Då fröjd går bort, så kommer sorg i stället.

Gaunt. Sex vintrar, hvad är det? De gå ju snart.

Bol. För glädjens barn, men sorg gör år af timmar.

Gaunt. Anse det som en resa gjord för ro skull.

Bol. Mitt hjerta suckar när jag diktar så
 Och finner blott en tvungen pilgrimsfärd.

Gaunt. De sorgeliga fjätens tröga skridt
 Betrakta som en folie, der en gång
 Du återkomstens ädla sten skall sätta.

Bol. Nej, heldre skall, vid hvarje steg jag tager,
 Jag minnas hvilken sträcka mer jag vandrar
 Ifrån de ädelstenar, som jag älskar.
 Skall jag ej tjena långa läroår
 På fjerran ort och, då till slut jag har
 Min frihet, ej ha mer att skryta af
 Än att jag var en legosven åt sorgen?

Gaunt. Hvar fläck, som himlens milda blick besöker,
 Är för den vise trygg och salig hamn.
 Du lära skall din nöd att tänka så:
 Det fins ej någon dygd så stor som nöden.
 Tänk ej, att kungen dig har landsförvisat,
 Nej, kungen du: dess tyngre sitter sorgen,
 Ju svagare hon märker att hon bäres.
 Gå, säg, att jag dig sändt att äran söka,
 Och ej att kungen dig fördrifvit. Antag,
 Att dödlig farsot hänger på vår himmel
 Och du har flyktat till en bättre luft.
 Allt hvad ditt hjerta älskar föreställ dig
 Der dit du går, ej i det land du lemnar.
 Tag luftens sångarchor för ditt kapell,
 Det gräs du trampar för beströdda salar,Man brukade beströ salsgolfven med säf, likasom man nu för tiden granrisar eller löfvar.
 Hvar blomma för en fager mö, hvart fjät
 Som muntert steg till glädtig dansmusik,
 Ty smärtans tand ej biter den så hårdt
 Som ler deråt och tar det ej så svårt.

Bol. Ha! Hvem kan hålla eld uti sin hand,
 Blott han sig tänker isklädd Caucasus?
 Och hvem förslöar hungrens hvassa egg
 Med föreställning om en läcker måltid?

Hvem kan gå naken i Decembersnön
 Vid minnet blott af sommardrömmens glöd?
 O nej, vår föreställning om det goda
 Ger blott en större känsla af det onda,
 Och sorgens tand är värst när blott den når,
 Men icke går så djupt att den gör sår.

Gaunt. Kom, son, jag följer dig på väg; vi gå:
 Med dina år, din sak, jag dröjde icke så.

Bol. Farväl då, Englands jord, ack sköna jord,
 Min amma och min mor, som bär mig än!
 Hvarthelst jag vandrar, stolt jag säga kan:
 Fastän förvist, en äkta Engelsman!

(De gå).



ANDRA AKTEN. FÖRSTA SCENEN.

Coventry. Ett rum i konungens slott.

(Konung Richard, Bagot och Green uppträda; efter dem
Aumerle).

K. Rich. Vi märkte nog. -- Vår frände af Aumerle,
 Hvart följde ni den konungsliga Hereford?

Aum. Den konungsliga Hereford följde jag
 Till nästa kungsväg; der jag släppte honom.

K. Rich. Och säkert gjöts en tåreström till afsked?

Aum. Ej utaf mig; om icke nordanvinden,
 Som blåste skarpt i synen på oss, väckte
 En slumrad fluss och så tillfälligtvis
 Vårt hjertelösa afsked fick en tår.

K. Rich. Hvad sade då vår frände vid ert afsked?

Aum. Farväl. --
 Men som min själ ej tålte att min tunga
 Så kränkte detta ord, mig lärde slughet
 Att synas som mig qväfde sådan sorg,
 Att orden djupt i smärtans graf begrofvos.
 Om mitt farväl förmått att lägga hinder
 Och år till tiden för hans korta landsflykt,
 Han skulle fått en bok, full af farväl,
Men nu han intet enda fick af mig.

K. Rich. Han är vår frände, frände; men, hvem vet,
 Om ock, när tiden kallar honom hem,
 Vår frände kommer hem till sina vänner?
 Vi sjelfva, Bushy, Bagot här och Green,
 Ha märkt hans fjäs för pöbeln: hur han synes
 I deras hjertan vilja dyka ned
 Med ödmjuk och förtrolig vänlighet;
 Hur höflighet han slösar bort på trälar
 Och vinner handtverksmän med smickrers handtverk,
 Med låtsadt tålamod för ödets nycker,
 Att landsförvisa deras gunst med sig.
 Af måste mössan för en ostronkäring;
 En åkarlymmel helsar med: "Guds fred!"
 Strax njuter han den mjuka ryggens gärd
 Och "Tack, min landsman, tack min goda vän!"
 Som hade han på England fullmakt fått
 Och vore sjelf dess närmaste förhoppning.

Green. Han är sin kos och planerna med honom. --
 Nu om det uppror som i Irland jäser.
 Det fordras raska mått och steg, o konung,
 Att bättre tid ej ger dem bättre medel
 Till deras vinst och eders höghets skada.

K. Rich. Vi sjelfva tåga med i denna härnad. --
 Och som vårt penningskrin af talrikt hofRichard den andre var ytterst slösaktig och praktälskande. Endast i köket voro dagligen trehundrade personer sysselsatta. Derföre måste han äfven pakta bort sitt land "som ett arrendehemman," (sid. 23). Förpaktaren var grefven af Wiltshire, Richards förnämsta gunstling.
 Och kunglig gifmildhet har lättnat något,
 Vi nödgas pakta bort vårt kungarike;
 Intägten deraf skall väl räcka till
 I första hand. Men om den ej förslår,
 Har rådet hemma blanka papper nog,
 Hvari, så snart de sporrat upp en rik,
 De föra in hans namn för stora summor
 Och sända till oss efter vårt behof,
 Ty nu det bär till Irland oförtöfvadt.

(Bushy kommer).

K. Rich. Bushy, hvad nytt?

Den gamle Gaunt är farligt sjuk, min kung;
 Han blef det hastigt och har skickat ilbud
 Att be ers majestät besöka honom.

K. Rich. Hvar ligger han?

Bushy. I Ely-house.

K. Rich. Nå, gifve himlen in i läkarns själ
 Att snart förhjelpa gubben till sin graf!
 Ty fodret inuti hans penningskrin
 Skall ge oss utanplagg åt våra knektar,
 Att skyla dem i Irlandskrigen.
 Kom, God' herrar! sökom honom samtligen.
 Gud gifve, att vi skynde oss för sent.
(Alla gå).


ANDRA SCENEN.

London. Ett rum i Elyhouse.

(Gaunt ligger på en hvilobädf. Hertigen af York och
flere stå omkring).

Gaunt. Säg, kommer kungen? -- att min sista pust
 Må andas visa råd åt flygtig ungdom.

York. Qvälj ej er sjelf och möda er ej så;
 Förgäfves söka visa råd hans öra.

Gaunt. Ack, men de sista orden förrn man dör,
 Likt ande-toner, skaffa ju gehör.
 Der tal är kargt, det faller ej på jorden;
 Den talar sant, som talar tungt ut orden.
 Den snart ej talar mer, han höres mer
 Än allt det prat som yra tungor bringa;
 Mer än på lifvet, på dess slut man ser;
 Sol som går ned och toner som förklinga
 Mer än allt annat gå vårt hjerta när,
 Ty ljufvast längst det sista ljufva är.
 Fast Richard lifvets ord ej velat höra,
 Så öppna kanske dödens ord hans öra.

York. Nej, det är stoppadt till af smickrets klang,
 Af loford för hans prakt. Här fins tillräckligt
Med kättjefulla visor, hvilkas gift
 En ynglings öra jemt är öppet för:
 Berättelser om Velsklands flärd och moder,
 Hvars seder ständigt än vår tröga ap-slägt
 I usel härmningslust vill linka efter. --
 Hvar kläcker verlden någon dårskap ut,
 Blott den är ny, -- det frågas ej hur ömklig --
 Som ej i blinken brummas i hans öra?
 För sent är råd. Tro ej, att han det hör;
 Hans vilja uppror mot förnuftet gör.
 Led icke den som vill sig sjelf förvilla;
 Du saknar andedrägt och vill den spilla!

Gaunt. Profetisk anda kommer öfver mig,
 Och så i dödens stund jag spår om honom: --
 Hans vilda lusteld kan ej länge räcka,
 Ty våldsam eld förtärer snart sig sjelf.
 Små skurar hålla ut, men störtregn tryter;
 I förtid sporrad är i förtid trött;
 För glupsk i måltid storknar under målet,
 Och flärden, den omätteliga gripen,
 Då allt är tärdt anfaller sist sig sjelf.
 Den stolta kungastol, den krönta ö,
 Det majestätets land, krigsgudens thron,
 Det andra eden, halfva paradiset,
 Den borg naturen byggde åt sig sjelf
 Mot allsköns smitta och mot krigets arm,
 Den sälla menskoätt, den lilla verld,
 Den ädelsten i silfverhafvet fattad
 Som tjenar till en ringmur och beskydd,
 Till fästningsgraf omkring den stolta borgen,
 Till värn mot mindre sälla länders afund;
 Den goda jord, det rike: detta England, --
 Den amma, denna mor åt stora kungar,
 Förfärliga i makt, till börden ädla,
 Namnkunniga för christna hjeltedater
 Och äkta ridderskap så långt från hemmet
 Som i de blinda Judars bygd den graf,
Der helga jungfruns son två nätter hvilat:
 Det dyra själars dyra, dyra land,
 Dyrt för sin ryktbarhet i hela verlden,
 Utpaktas nu -- jag dör, då jag det säger --
 Som ett arrendehemman, som ett torp:
 Ja, England, bundet in i praktfullt haf,
 Hvars klippors rand tillbakaslår hvart anfall
 Af afundsjuka, fuktiga Neptun,
 Är bundet in i smälek nu, i fläckar
 Af bläck och multna pergamenters band;
 Det England, som var vändt att andra kufva,
 Har smädeligen kufvat nu sig sjelf:
 O, tvådde blott mitt lif den skammen af,
 Hur salig vore då min nära graf!

(Konung Richard, drottningen, Aumerle, Bushy,
Green, Bagot, Ross och Willoughby uppträda).

York. Här kommer kungen, skona dock hans ungdom;
 Med fålen rasa ej: han rasar värre.

Drottn. Hur mår vår ädle frände Lancaster?

K. Rich. Friskt mod, min vän! Hur är det gamle Gaunt?

Gaunt. O, hur det namnet passar för min ställning!
 Utmagrad heter Gaunt, så må jag heta:
 Inom mig sorgen höll sin stränga fasta,
 Och den, med sorgen fastar, magrar snart.
 Jag länge vakat öfver Englands dödssömn;
 För mycken vaka föder magerhet.
 På fadersglädjen led jag hungersnöd,
 Jag fick ej skåda sonens anletsdrag,
 Och derigenom har du magrat ut mig.
 För grafven mager, mager som en graf
 Hvars tomma blick blott ben till spis beskäres.

K. Rich. Kan väl en sjuk så leka med sitt namn?

Gaunt. Nej, uselheten gycklar med sig sjelf;
 Då du mitt namn vill dräpa uti mig,
 Jag gycklar med mitt namn att smickra dig.

K. Rich. Skall den som dör då smickra dem som lefva?

Gaunt. Nej, de som lefva smickra dem som dö.

K. Rich. Du dör och säger dock du smickrar nu.

Gaunt. Åh nej, du dör, fast jag är sjukare än du.

K. Rich. Jag andas frisk och sund och ser dig sjuk.

Gaunt. Ha! skaparn känner att jag ser dig sjuk,
 Sjuk af mig sjelf och af att se dig sjuk;
 Din sotsäng är ej mindre än ditt rike;
 Der ligger du till namn och rykte sjuk,
 Och, oförsigtig sjukling som du är,
 Ditt vigda hufvud lemnar du att botas
 Af samma läkare, som först dig sårat:
 Din krona famnar tusen smickrets ord,
 Hon har dock ej mer omfång än ditt hufvud,
 Och, innestängd inom så trånga bräddar,
 Är din förlust ej mindre än ditt rike.
 O! om din stamfar med profetiskt öga
 Sett hur hans sonson plundrat sina söner,
 Han hade lagt din skymf så långt ifrån dig,
 Att du ej nått den -- hade satt dig af
 Förrn du var tillsatt, du som nu är tillsatt
 Blott för att sätta af dig sjelf en dag. --
 Ack, frände, om du vore verldens herre,
 Det vore skam att pakta England bort!
 Men nu är detta land din hela verld,
 Är det ej mer än skam att så det skända?
 Nu är du Englands bonde, ej dess kung;
 Din kungabalk är träl inunder lagen
 Och --

K. Rich. Du en svagsint, månadsgalen narr,
 Som tröstar på din febers fribrefsrätt
 Och djerfs att med din frostiga förmaning
 Förblekna våra kinder, jaga bort
 Ett vredgadt kungligt blod ifrån sitt hemvist.
 Men, vid min thron, mitt höga majestät!
 Om ej du var den store Edvards brorson,
 Den tunga i ditt hufvud surrar snart
 Ditt hufvud surrade från fräcka skuldror.

Gaunt. O, spar mig ej, min broder Edvards son,
 För det jag var hans faders, Edvards, son!
 Det blodet re'n du, lik en pelikan,
 Har tappat ut och rusat dig dermed.
 Min broder Gloster, ädla, rena själen,
 Den himlen fröjde bland de sälla själar,
 Är oss en föresyn, ett giltigt vittne
 Att du ej räds att spilla Edvards blod!
 Så sluta med min sjukdom ett förbund;
 Din hårdhet vare tidens krökta lia,Enligt Johnsons läsart: And thy unkindness be time's crooked edge.
 Som mejar en för länge vissnad blomma.
 Lef i din skymf; ej slockne den med dig! --
 En gång dig plåge dessa ord från mig! --
 Till sängs! Till grafven se'n må ni mig bära. --
 Den lefva må som kärlek har och ära!
 (Utbäres).

K. Rich. Och de må dö som pust och krämpor bära;
 Du hade båda, båda graf beskära.

York. Ers majestät, tillskrif hans ålderdoms
 Och sjukdoms vresighet de hårda orden;
 Han älskar er, vid Gud, er håller kär,
 Som Henrik Hereford, om han vore här.

K. Rich. Rätt sagdt! Som Hereford! Jag ock älskar så,
 Och dervid också det förblifva må.

(Grefven af Northumberland kommer).

North. Min furste, Gaunt förmäler er sin helsning.

K. Rich. Hvad säger han?

North. Nu har han talat ut;
 Hans tunga är ett stränglöst instrument;
 Ord, lif och allt är nu förbi för honom.

York. Ack, lide York härnäst en slik förlust!
 Arm döden är, men slutar qval och pust.

K. Rich. Fullmoget faller först. Han från oss går;
 Hans vandring slutat, vår oss förestår.
 Nog härom. -- Nu till kriget uti Irland:
 Vi måste qväsa de tjurskallarna
 Som lefva ormar likt der utom dem

Ej någon annan orm har rätt att lefva.Enligt legenden befriade St. Patrick Irland från alla giftiga kräk.
 Då detta stora värf nu kräfver kostnad,
 Vi, till vårt bistånd, lägge nu beslag
 På silfver, räntor, mynt och husgeråd,
 Som Gaunt, vår frände, fordom innehade.

York. Hur länge skall jag tåla? Ack, hur länge
 Skall ömsint pligt fördraga orättvisan?
 Ej Glosters död, ej Herefords landsförvisning,
 Ej Gaunts bestraffning, Englands lidna orätt,
 Ej arme Bolingbroke som blef förhindrad
 Från sin förmälning, ej min egen smälek,
 Förvrängde än min kind och vände ej
 En enda rynka mot min konungs blick. --
 Af ädle Edvards barn jag är den yngste,
 Din fader, prins af Wales, var äldst af oss;
 I krig var aldrig lejon mera vildt,
 I fred var intet tåligt lam så späkt,
 Som denna ädla kungason det var.
 Hans anletsdrag du har; så såg han ut,
 Då han fullvuxen stod med dina år:
 Men rynkad panna bjöd han blott åt Fransmän
 Och ej åt vänner, och hans ädla hand
 Vann sjelf hvad hon gaf bort, och gaf ej bort
 Hvad segersälle fadrens händer vunnit.
 Hans hand var ren från fränders blod, men röd
 Af deras, som hans eget blod förföljde.
 O Richard! York har sorgen mäktigt fattat;
 Han aldrig annars gjort jemförelser.

K. Rich. Ha, frände! Hvad är det?

York. O, herre konung,
 Förlåt mig, -- om ni vill; om ej, så vill
 Jag ej förlåtas: jag är nöjd ändå --
 Ni vill då gripa med en våldsam hand
 Den landsförvista Herefords rättigheter?
 Är Gaunt ej död? Och lefver icke Hereford?
 Var Gaunt ej redlig? Är ej Henrik trogen?
 Är ej den förre värd att ha en arfving?

Är ej den sednare en värdig son?
 Tag Herefords rättigheter bort, tag bort
 Från tiden öppet bref och gammal häfd;
 Låt ej i morgon följa på i dag,
 Var ej du sjelf, ty huru är du konung,
 Om icke genom ärftlighet och thronföljd?
 Vid Gud, -- förbjude han, att jag spår sant --
 Om ni gör våld på Herefords rättigheter,
 Indrager nådebrefven, dem han har
 Att genom fullmakt söka ut sitt län,
 Och visar bort den hyllning han er bjuder,
 Ni samlar tusen faror på ert hufvud,
 Ni mister tusen ädelsinta hjertan
 Och sporrar upp mitt ömma tålamod
 Till tankar, dem ej tro och huldhet tänka.

K. Rich. Tänk hvad ni vill; vi taga under händer
 Hans silfver, gods och penningar och länder.

York. Jag är ej med. Farväl ändå, min kung.
 Hvad följden blir, det få vi se omsider.
 Vid onda vägar dock jag ett förstått,
 Att deras utgång leder ej till godt.
 (Går).

K. Rich. Gå, Byshy, bort till grefve Wiltshire straxt:
 Bed honom möta oss i Elyhouse
 Och göra saken opp. I morgon tidigt
 Det bär åt Irland; det är tid, jag tror.
 I vår frånvaro tillförordne vi
 Vår frände York till lord regent af England,
 Ty han är rättvis och har städs oss älskat.
 Kom, vår gemål; i morgon resa vi;
 Var munter nu: vår tid är här förbi.

(Fanfarer. Konungen, drottningen, Bushy, Aumerle,
Green och Bagot gå).

North. Nå, lorder, hertig Lancaster är död.

Ross. Och lefver ock, ty nu är sonen hertig.

Will. Till namnet blott, men icke just till gagnet.

North. Till båda rikligen, om rätten gällde.

Ross. Mitt hjerta sväller; briste dock af tystnad,
 Förr'n lossad tunga lätta får dess börda.

North. Nej, tala ut! Den tale aldrig mer,
 Som talar efter dig för att dig skada!

Will. Angår det Hereford, det du ville säga?
 Om så det är, käckt ut med det, min vän!
 Med glädje hör mitt öra godt om honom.

Ross. Nej, intet godt som jag kan göra honom,
 Om ni ej kallar godt att den beklaga,
 Som blifvit plundrad på sitt fadersarf.

North. En skam, vid Gud, att sådan orätt tåla
 Mot honom, prins af blodet, och mot många
 Af ädel ätt i vårt betryckta land.
 Ej kungen sjelf är kung: han skändligt ledes
 Af smickrare, och hvad de hviska honom
 I örat, blott af hat mot hvar af oss,
 Det sätter kungen strängt i verket mot
 Vårt lif, mot våra barn och arfvingar.

Ross. Med dryga skatter har han prejat folket
 Och mist dess hjerta; adeln har han pliktfällt
 För gammalt kif, rent af dess hjerta mist.

Will. Och dagligdags upptänkas nya tillgrepp
 Som tvångslån, skänker och jag vet ej hvad,
 Men hvart i Herrans namn tar allt då vägen?

North. Ej krig det slukat, ty han har ej krigat,
 Men plottrat bort i skamliga fördrag
 Hvad fadren köpt med blodig bardalek:
 Han mer förstört i fred, än de i krig.

Ross. Gref Wiltshire har nu riket på arrende.

Will. Och kungen, krämarlikt, har spelt bankrutt.

North. Förderf och nesa sväfva öfver honom.

Ross. Han har ej pengar till sitt Irlandståg,
 Oaktadt en så dryg beskattning, utan
 Den landsförviste hertigen skall plundras.

North. Hans ädle anförvandt: -- förfallne konung!
 Mylords, vi höra huru stormen hviner,
 Men söka intet skydd emot dess ilar.
Vi se hur vinden spänner hårdt i seglen
 Och stryka ej, men segla tryggt i qvaf.

Ross. Vi se det skeppsbrott som vi måste lida,
 Och oundvikelig är faran nu,
 Så länge vi vårt skeppsbrotts orsak tåla.

North. Ej så! I sjelfva dödens tomma öga
 Jag spanar lifvets glimt, men djerfs ej säga
 Hur nära tröstens budskap är oss redan.

Will. Meddela dina tankar; våra har du.

Ross. Ja, tala dristigt ut, Northumberland.
 Vi tre, det är du sjelf, och hvad du talar
 Är här liksom en tanke blott: säg ut!

North. Nå väl! -- Jag har fått underrättelse
 Från Port le Blanc, en hamn uti Bretagne,
 Att Henrik Hereford, Reginald lord Cobham, --
 En son af Richard, grefve Arundel, --
 Som flyktat nyss från hertig Exeter,
 Hans bror, förr Canterburys erkebiskop,
 Sir Thomas Erpingham, Sir Johan Norberry,
 Sir Robert Waterton, Frans Quoint, John Ramston,
 Utrustade af fursten af Bretagne,
 Med åtta krigsskepp och tretusen man
 På vägen äro hit i största hast
 Och hoppas snart att nå vår norra strand.
 De kanske nått den re'n, om ej de velat
 Först vänta kungens öfverfart till Irland.
 Om då vi vilja skaka af vårt ok,
 På nytt befjädra rikets brutna vinge
 Och lösa kronan från förpantnings-ockret
 Och feja stoftet från vår spiras guld
 Och göra majestätet likt sig sjelft,
 Så följen mig på stund till Ravensburg:
 Men frukten, bäfven J att göra så, --
 Håll munnen blott, så skall jag ensam gå.

Ross. Till häst, till häst! Ej tal om fruktan här!

Will. Står hästen bi, är jag den förste der.

(De gå).



TREDJE SCENEN.

London. Ett rum i slottet.

(Drottningen, Bushy och Bagot uppträda).

Bushy. Alltför bedröfvad är ers majestät.
 Ni lofvade, då kungen skildes från er,
 Att lägga bort de tärande bekymren
 Och bibehålla gladt och muntert lynne.

Drottn. För kungens skull jag sade så; för min skull
 Jag kan det ej och vet dock ingen orsak
 Att bjuda sådan gäst som smärtan välkomst,
 Om ej för det jag sagt en gäst farväl
 Så älskad som min Richard. Ändå ser jag
 En ofödd sorg, i ödets sköte mognad,
 Mig gå till mötes, och min inre aning
 Är rädd för intet, sörjer öfver något
 Helt säkert värre än min konungs bortfärd.

Bushy. Hvar smärtas väsende har tjugo skuggor,
 Som likna smärtan, men ej äro hon;
 Med tårar facetteradt, sorgens öga
 Förvandlar ett till många föremål,
 Likt dessa målningar som rakt fram sedda
 Oss visa blott förvirring, men på sned
 Bekomma former. Så ers majestät,
 Betraktande på sned er konungs resa,
 Ser sorgens bilder, dystrare än hon,
 Som sedda rätt blott äro skuggor af
 Hvad de ej äro. Trefaldt hulda drottning,
 Gråt skillnans stund, ty mera ser ni ej,
 Och ser ni mer, med sorgens blick ni ser,
 Som gråter drömmar der ej verkligt sker.

Drottn. Det kan så vara, men mitt inre säger
 Att icke det är så. Hur helst det vare,
 Jag kan ej vara annat än bedröfvad,
 Så innerligt, så ängsligen bedröfvad,
 Att, fast jag tänkande ej tanke tänker,
 Ett ängsligt intet mig i qval försänker.

Bushy. Det der är griller blott, min hulda drottning.

Drottn. Säg icke det; ty griller stamma alla
 Från fader sorg, så är det ej med mig.
 Af intet afladt är min smärtas något,
 Af något är det intet, som jag sörjer:
 Det är i väntan ännu det jag äger,
 Men hvad det är, det vet ej än mitt hjerta;
 Det har ej namn, det är en namnlös smärta.

(Green kommer).

Green. Hell, eders majestät! -- God dag, god' herrar! --
 Jag hoppas kungen ej har seglat af.

Drottn. Hvi hoppas det! Säg heldre att han har det,
 Ty saken kräfver hast och hasten hopp;
 Hvi hoppas då, att han ej seglat af?

Green. Att han, vårt hopp, sin här må återkalla
 Och bringa till förtviflan oväns hopp,
 Som mäktigt fattat fot uti hans land.
 Den landsförviste kallat hem sig sjelf;
 Med lyftadt svärd står Bolingbroke helt oskadd
 I Ravensburg.

Drottn. Det himlens Gud förbjude!

Green. Det är blott allt för sant! Och ännu värre, --
 Northumberland, hans son, den unge Percy,
 Ross, Beaumont, Willoughby och alla deras
 Manstarka vänner hafva flytt till honom.

Bushy. Och hvarföre utropade ni ej
 Northumberland och hela ligan för
 Förrädare?

Green. Det gjorde vi, men då
 Bröt Worcester af sin stafEn symbolisk handling, genom hvilken marskalken entledigade alla under hans uppsigt stående tjenstemän. och lade ned
 Sitt marskalksembete, och hela hofvets
 Betjening flyktade med honom bort
 Till Bolingbroke. --

Drottn. Ha, Green! Du är min smärtas jordegumma
 Och Bolingbroke min ängslans lede son.
 Missfostret är nu framfödt af min själ,

Och jag, än kiknande och nyss förlöst,
 Har sällat qval till qval och sorg till sorg.

Bushy. Förtvifla ej, furstinna?

Drottn. Hvilken hindrar?
 Jag vill förtvifla, jag vill vara ovän
 Med hoppet; hoppet är en smickrare,
 En snyltgäst, som vill hålla döden undan,
 Då denne mildt vill lossa lifvets band,
 Som hoppet dröjer med i sista stunden.

(York kommer).

Green. Här kommer hertigen af York.

Drott. Med krigets tecken rundt om åldrig skuldra.
 O, full af sorgedigra värf hans blick! --
 Vid himlen, frände, tala tröstens ord!

York. Jag då beljöge mina egna tankar.
 I himlen trösten bor och vi på jorden,
 Der intet lefver utom qval och kors.
 Att fjerran rädda reste er gemål,
 Och andra komma att förstöra hemma:
 Och jag är här att understödja landet,
 Jag som af ålder matt ej kan mig stödja!
 Nu kommer qvalmet efter gästabudet,
 Nu pröfvas vännerna som honom smickrat.

(En betjent kommer).

Bet. Mylord, er son var borta, förr'n jag kom.

York. Var borta? -- Godt! -- Allt gånge hvart det vill! --
 Flydd adeln är, kallsinnig menigheten
 Och slår sig, som jag fruktar, snart till Hereford. --
 Hör hit!
 Gå straxt till Plashy,En stad i Essex, tillhörig hertiginnan af Gloster. till min syster Gloster;
 Bed henne straxt mig sända tusen pund. --
 Håll, tag den ringen.

Bet. Ack, jag har glömt att säga eders nåd,
 Jag var i dag vid förbifarten der --
 Men det bedröfvar er att höra resten.


York. Hvad är det, gosse?

Bet. En timma förr'n jag kom, dog hertiginnan.

York. O, gode himmel, hvilken flod af sorger
 På en gång sköljer detta sorgens land!
 Jag vet nu ingen råd. -- Ack, gifve himlen --
 Dock icke så att sjelf jag det förskyllat --
 Att kungen fällt mitt hufvud med min broders!
 Hvad? Än ej sändt snällseglare till Irland?
 Hvar få vi penningar till detta krig?
 Kom, syster -- frände mente jag; förlåt mig. --
 (Till betjenten).
 Gå, gosse, skynda hem och skaffa vagnar
 Och för åstad de vapen som vi ha --
 (Betjenten går).
 Ni lorder, gå och mönstra. -- Om jag vet,
 Hur jag på något sätt de värf skall ordna,
 Som kastats utan ordning i min hand,
 Så tro mig aldrig mer. I slägt med båda! --
 Den ene min beherrskare, som ed
 Och pligt mig bjuder bistå, och den andre
 Min anförvändt, af kungen förorättad,
 Den dygd och blod mig bjuda skaffa rätt! --
 Men något måste göras. -- Kom, min fränka;
 Jag sörja vill för er. -- Gå, mönstra folket
 Och möt mig se'n på stund på Berkley-slott.
 Jag borde ock till Plashy; --
 Om tiden räckte. -- Nu är allt på sned,
 Och hela verlden vändes upp och ned.

(York och drottningen gå).

Bushy. God vinden är för nyheter till Irland,
 Men inga fås igen. För oss att värfva
 En styrka här så stor som fiendens
 Är platt omöjligt.

Green. Dessförutan bor
 Vår närhet till vår konungs gunst helt nära
 Till deras hat, som icke gynna kungen.

Bag. Och det är pöbeln; deras ynnest ligger
I deras penningpåsar; tömmas de,
 Så fyllas uti lika mått med hat
 Och dödlig ilska deras hjertan.

Bushy. Också
 Fördömmes kungen allmänt för den synden.

Bag. Om domen ligger der, är vår ej bättre,
 Ty vi ha alltid varit kungen nära.

Green. Nå väl! Jag söker straxt i Bristols borg
 Min säkerhet; gref Wiltshire är der redan.

Bushy. Jag följer er, ty ringa tjenst lär pöbeln,
 Den ilskna, visa oss, om icke den
 Att, hundar likt, oss slita rent i stycken. --
 Vill ni gå med?

Bag. Nej, jag till Irland seglar.
 Farväl! Om hjertats aning falskt ej ser,
 Vi skiljas här och råkas aldrig mer.

Bushy. Beror på York, om han kan kufva Hereford.

Green. Ack, stackars hertig! Han sig företagit
 Att räkna sanden, dricka ut ett haf;
 En håller stånd, då tusen falla af.

Bushy. Farväl för evigt är mitt afskedsord.

Green. Vi träffas väl.

Bag. Men ej på denna jord.

(De gå).


FJERDE SCENEN.

En ödslig trakt i Glostershire.

(Bolingbroke och Northumberland uppträda med troppar)

Bol. Hur långt ha vi till Berkley nu, mylord?

North. Tro mig, min ädle lord,
 Jag är en främling här i Glostershire.
 En ojemn väg i detta vilda högland
 Förlänger milen, gör den lång och tråkig,
 Fastän ert sköna tal, likt socker, gjort
 Den sura vägen söt och angenäm.
Men jag betänker hvilken ledsam färd
 Från Ravensburg till Cotswold det skall vara
 För Ross och Willoughby som sakna er,
 Hvars sällskap annars skulle tjusat bort
 Den tröga resans ledsnad och besvär;
 Men deras färd försötmas af det hopp
 Att nå en gång den glädje re'n jag äger,
 Och hopp om njutning är knappt mindre njutning
 Än njutet hopp, och det förkortar vägen
 För dem, så väl som den förkortad blifvit
 Af hvad jag äger i ert ädla sällskap.

Bol. Af vida mindre värde är mitt sällskap
 Än edra goda ord. Hvem kommer der?

(Henrik Percy kommer).

North. Det är min son, den unga Henrik Percy,
 Sänd från min broder, Worcester, hvar han vistas. --
 Hur mår din farmor, Henrik?

Percy. Ädle herre,
 Det tänkte jag få veta här hos er.

North. Hvad? Är han då ej mer hos drottningen?

Percy. Nej, nådig herre, han har lemnat hofvet,
 Har brutit marskalksstafven och förskingrat
 Allt kungens husfolk.

North. Utaf hvilken orsak?
 Det lät ej så, då sist vi taltes vid.

Percy. Han gjorde det, då ni utroptes för
 Förrädare. Han gick till Ravensburg
 Att bjuda hertig Hereford der sin tjenst,
 Och sände mig åt Berkley bort att speja
 Hvad styrka York der hunnit samla sig;
 Med bud derom jag skall till Ravensburg.

North. Har du väl hertig Hereford glömt, min gosse?

Percy. Nej, herre. Jag kan aldrig glömma bort
 Hvad jag ej vetat; och så vidt jag vet,
 Jag aldrig i min lefnad honom sett.

North. Lär känna honom; här är hertigen.

Percy. Ers nåd! jag helgar er min ringa tjenst;
 Än är den ung och rå och oerfaren,
 Men äldre dagar mogna den kanske
 Och stadga den till bättre egenskaper.

Bol. Jag tackar, goda Percy; var försäkrad,
 Att jag af intet skattar mig så säll
 Som af en själ, som minnes trogna vänner;
 Och om min lycka med din vänskap mognar,
 Den blifva skall din vänskaps lön: mitt hjerta
 Förbundet sluter, handen det beseglar.

North. Hur långt ha vi till Berkley? Och hur äflas
 Den gode gamle York med sina krigsmän?

Percy. Se, der står slottet bland en klunga trän;
 Trehundra mans besättning sägs det hafva.
 Der äro York och Berkley jemte Seymour,
 För öfrigt ingen alls af rang och värde.

(Ross och Willoughby komma).

North. Se här, lord Ross; lord Willoughby med honom,
 Af sporren blodiga, af brådska röda.

Bol. Välkomna, lorder! Än er vänskap följer
 En landsförvist förrädare, och all
 Min skatt är än blott tack, som, mera rik,
 Skall bli er vänskaps och er mödas lön.

Ross. Er åsyn gör oss rika, ädle herre.

Witt. Och mer än lönar mödan att den vinna.

Bol. Tack! Ständigt tack -- den fattiges betalning,
 Som, tills min späda lycka nått sin ålder,
 Är borgen för min tacksamhet. -- Hvem kommer?

(Berkley kommer).

North. Det är lord Berkley, om jag gissar rätt.

Berkl. Lord Hereford, hör; mitt uppdrag är till er.

Bol. Hör ni, mylord, -- det är till Lancaster,
 Och detta namn jag söker nu i England
 Och måste finna det på eder tunga,
 Förr'n jag kan svara på hvad helst ni talar.

Berkl. Misstyd mig ej, mylord: ej är min mening
 Att skrapa ut ett ord från edra titlar: --
 Till er jag kommer, lord af hvad ni vill,
 Från detta rikes vördade regent,
 Från hertig York, att spörja hvad er eggar
 Att draga fördel af vår konungs bortfärd
 Och skrämma bort med afvog sköld vår frid?

(York kommer med svit).

Bol. Till er behöfs ej svar; hans höghet kommer
 I egen hög person, -- Min ädle farbror!
 (Faller på knä).

York. Låt se ditt hjertas ödmjukhet och ej
 Ditt knäs, hvars vördnad svekfull är och falsk.

Bol. Min nådigaste farbror! --

York. Ah! så! så!
 Jag vill ej veta af din "nåd" och "farbror,"
 Jag är ej farbror åt förrädare,
 Och ordet nåd i oren mun är orent.
 Hvi har väl din förvista fot sig vågat
 Att röra vid ett grand af fosterjorden?
 Och än mer hvi. Hvi vågar du ett härtåg
 Så många mil på hennes lugna barm
 Att jaga skräck i hennes bleka byar
 Med ståten af förakteliga vapen?
 Kom du, för det din smorda kung är borta?
 Ha! galna pojke! Kungen än är här;
 I detta trogna bröst, der bor hans makt.
 Om nu jag ägde qvar den ungdomseld,
 Som då din tappre fader Gaunt och jag
 Vi frälste krigets gud, den svarta prinsen,
 Ur många tusen Fransmäns klor; o, då
 Hur hastigt skulle denna arm, som nu
 Är giktens lifstidsfånge, tukta dig
 Och ge behörig aga åt ditt fel!

Bol. Ack, bästa farbror, säg mig då mitt fel,
 Af hvilken art och hvari det består?

York. Af aldrasämsta art, ett ohöljdt uppror,
 Ett afskyvärdt förräderi; du är
 Ju biltog man och synes här igen,
 Förr'n tiden för din landsflykt är försvunnen,
 I trotsigt stål emot din öfverherre!

Bol. Då jag blef biltog, blef blott Hereford biltog,
 Då nu jag kommer, kommer Lancaster.
 Och, ädle farbror, unna mig den nåd
 Att se min oförrätt med rättvist öga.
 Ni är min fader, ty jag tror mig se
 I er den gamle Gaunt; nå väl, min fader,
 Tillåter ni att jag skall dömas till
 Ett vildt landtstrykarlif; att arf och län
 Frånryckas mig med våld och skänkas bort
 Åt slösarpack? -- Hvad gagnar mig min börd?
 Om han, min frände, konung är af England,
 Så måste jag bli hertig Lancaster.
 Ni har en son, Aumerle, min ädla slägting;
 Om ni dött först och han så blifvit trampad,
 Han funnit i sin farbror Gaunt en far,
 Som drifvit upp hans fiender till bugt.
 Man vägrar mig att söka ut mitt län,
 Hvartill mig bref och pergament befogar.
 Min faders gods indragas och försäljas,
 Och de, som allt, förslösas utan gagn.
 Hvad skall jag göra? Jag är undersåte
 Och fordrar rätt: sakförare mig vägras,
 Och derföre jag munteligen yrkar
 Att återfå ett icke tvistigt arf.

North. Den ädle fursten är för hårdt behandlad.

Ross. Ers nåd är den som häfda skall hans rätt.

Will. Med hans förläning har man riktat skurkar.

York. Mylords af England, låt mig säga er, --
 Jag sjelf har känt min frändes lidna orätt
 Och sökt, hvad jag förmått, att skaffa rätt;
 Men komma hit så här i trotsigt stål,
 Ta för sig sjelf och sjelf sig hugga väg,
Med orätt skifta rätt, -- det går ej an!
 Och J som styrken honom häruti,
 J gynnen uppror och rebeller ären.

North. Vår hertig svurit, att han tågat hit
 För egen rätt; och dertill att förhjelpa
 Med helig ed vi alla oss förpligtat.
 Den skåde aldrig fröjd som eden bryter!

York. Godt, godt; jag ser hvad dessa vapen båda,
 Jag kan ej hjelpa det, jag tillstår det,
 Min styrka är för svag och allt i olag;
 Men kunde jag, -- vid honom som mig skapat,
 Jag skulle gripa er och kröka ned er
 I stoftet för er konungs höga nåd!
 Men då jag det ej kan, så vet, att jag
 Tar ingen del i striden. Nu farväl,
 Så framt ni ej vill taga in i slottet
 Och hvila ut derinne öfver natten.

Bol. Ett tillbud, farbror, som vi tage mot.
 Men er vi måste vinna att gå med
 Till Bristols slott, som nu lär innehafvas
 Af Bushys och af Bagots hela liga,
 Löfmaskarna i statens örtagård,
 Dem jag har svurit dyrt att plocka bort.

York. Jag går kanske; dock än jag mig betänker,
 Ty landets lagar jag ej gerna kränker.
 Till mig, ej vän, ej ovän, kom, jag ber:
 Hvad ej kan ändras, sörjer jag ej mer.

(Alla gå).



TREDJE AKTEN. FÖRSTA SCENEN.

Ett läger i Wales.

(Salisbury och en krigshöfding uppträda).

Höfd. Lord Salisbury, vi väntat tio dagar;
 Med plats vi hållit våra landsmän samman,
 Och intet bud ännu från konungen;
 Nu gå vi derför hvar till sitt: farväl!

Sal. En dag ännu, du trogne man af Wales!
 Din konung sätter all sin lit till dig.

Höfd. Man tror, att han är död; vi bli ej här.
 Hvar lager vissnad är uti vårt land,
 Af meteorer hotas stjernorna;
 På jorden stirrar månen blodröd ner,
 Gulbleka siare framhviska ve,
 Den rike mulnar, tiggartrossen dansar,
 Den ena rädd att mista hvad han njuter,
 De andra glada att få dela rof;
 Det bådar kungars bortgång eller fall. --
 Farväl! Förskingrad, flyktad är vår här,
 Förvissad re'n att död nu Richard är.
 (Går).

Sal. Ack, Richard! Med den rädda ängslans blick
 Jag ser din äras sken, ett stjernfall likt,
 Från himlens hvalf till låga jorden falla!
 Din sol i tårar söker vesterns tjäll,
 Bebådande en dyster, stormig qväll;
 Snart dina vänner kysst din oväns fot,
 Och vreda ödet går dig rakt emot.
 (Går).


ANDRA SCENEN.

Bolingbrokes läger vid Bristol.

(Bolingbroke, York, Northumberland, Percy,
Willoughby, Ross; i fonden Bushy och Green såsom
fångar. Vakt).

Bol. Kom fram med dessa männer! -- Green och Bushy,
 Jag vill ej plåga edra själar, då
 De snart från edra kroppar måste skiljas.
 Att allt för mycket bry ert usla lif,
 Det vore kärlekslöst; men för att två
 Ert blod ifrån min hand, jag inför menskor
 Vill nämna några skäl till eder död.
 En prins, en ädel kung, J hafven missledt,
 Till börd och anletsdrag en lycklig herre,
Af er olyckliggjord och grymt förställd;
 I edra synduppfyllda stunder ni
 En söndring gjort emellan hans gemål
 Och honom, lugnet stört i kunglig bädd;
 En drottnings rosenkind J fläckat hafven
 Med tårar, dem er ondska kallat fram! --
 Jag sjelf, -- en furste genom bördens rätt,
 I blod min konung nära och i vänskap, --
 Tills J förmådden få mig missförstådd, --
 Har böjt min hals för edra oförrätter,
 Bland fjerran moln bort-andat mina suckar
 Och ätit landförvisnings bittra bröd,
 Då J er godt på mina länderier,
 Raserat parker, mina skogar fällt,
 Från mina fönster brutit ut mitt vapen,
 Ryckt bort mitt valspråk, lemnande ej tecken --
 Förutan ryktet och mitt varma blod --
 Att visa verlden, att jag är en ädling.
 Det här och mer och mer än dubbelt detta
 Fördömmer er till döden. -- Lemna dem
 I dödens hand till sitt förtjenta straff.

Bushy. Välkomnare är dödens hugg för mig,
 Än Bolingbroke för England. Nu, farväl!

Green. Min tröst är den, att himlen tar vår själ
 Och straffar orätt dom med afgrunds qval.

Bol. Mylord Northumberland, affärda dem.
 (Northumberland går med fångarna och vakten).
 Ni, farbror, har ju drottningen hos er?
 För himlens skull, låt henne väl bemötas.
 Förmäl en vänlig helsnings ord från mig,
 Sörj noga för att helsningen blir framförd.

York. Jag sände en af mina ädlingar
 Med långa bref, som handla om er vänskap.

Bol. Tack, goda farbror! -- Nu till blodigt slag
 Med Glendower och hans medskyldige!Originalets vers To fight with Glendower and his complices, är utmönstrad af Theobald; Thomander har också utelemnat den. Öfversättaren har trott sig kunna återupptaga den, dels på Malones auktoritet, dels af det skäl att Shakspeare icke så sällan brukar inskjuta en orimmad vers emellan två rimmade till och med i slutet af en replik eller scen.
 En stund blott söcken; sedan hvilodag.

(De gå).



TREDJE SCENEN.

Kusten af Wales. Ett slott på afstånd.

(Trumpetskall, krigsmusik. Konug Richard,
biskopen of Carlisle, Aumerle och soldater).

K. Rich. Ni kallar ju det här Barkloughly slott!

Aum. Ja, konung! -- Hur bekommer luften er
 Nyss efter sqvalpningen af hafvets dyning?

K. Rich. Visst ganska väl; jag gråter utaf glädje
 Att trampa än en gång mitt rikes jord. --
 O jord, dig helsar denna hand, ehuru
 Rebeller såra dig med hästars hofvar! --
 Som modren, länge skild ifrån sitt barn,
 När hon det återser, båd' ler och gråter
 Och leker svärmande med sina tårar,
 Likså med tårar leende jag smeker
 Dig, kära jord, med konungsliga händer.
 Föd ej din konungs ovän, hulda jord;
 Ditt smek ej muntra må hans röfvarsjäl!
 De spindlar, hvilka suga ut ditt gift,Spindlar, grodor och paddor ansågos vara giftiga. Flera allusioner på denna folktro förekomma i Richard den tredje. 
 De tröga grodor, ligge i hans väg
 Besvärliga för den förrädarfot,
 Som trampar dig med våldets fräcka steg.
 Åt mina fiender bär skarpa nässlor,
 Och plocka de en blomma från din barm,
 Bevaka den med någon huggorms list,
 Hvars dubbla tunga med obotligt stygn
 Bar döden till din konungs fiender. --
 Belen, o lorder, ej en tom besvärjning,
 Ty denna jord skall vakna upp till sans
 Och dessa stenar ordna sig till leder,
 Förr'n deras kung för afvog sköld skall svigta.

Bisk. Haf mod, min kung! Den makt, som gjorde er
 Till kung, har makt att dervid er behålla.
 De medel himlen ger ni måste nyttja
 Och ej förspilla, ty om himlen vill

Och icke vi, försmå vi himlens anbud
 Af medel till vår räddning och vårt väl.

Aum. Ers nåd, han menar att vi äro här
 För efterlåtna, medan Bolingbroke
 Af denna sorglöshet får makt och vänner.

K. Rich. Otröstelige frände, vet du ej,
 Att när sig himlens spejaröga döljer
 Bak klotet, att en lägre verld belysa,
 Då ströfva nidingar och tjufvar kring
 Osedda, blodiga, till mord och rån;
 Men, när på andra sidan jordens glob
 Det glödgar österns tallars stolta spetsar,
 Då far en eldpil i hvar brottets kula,
 Och mord, förräderi och stygga synder
 Stå nakna der och bäfva för sig sjelfva,
 När nattens slöja ryckts från deras rygg? --
 Så, när den tjufven, mördarn Bolingbroke,
 Som nu en tid har svärmat kring i natten,
 Då vi hos antipoderna ha vistats,
 Ser oss bestiga här vår thron i östern,
 Förräderiet rodnar på hans panna
 Och härdar icke ut mot dagens blick,
 Men bäfvar sjelfförfäradt för sin synd.
 Ej allt det vatten som i hafvet fräser
 Kan skölja oljan från den smordes hufvud;
 Afsätta kan ej dödlig andedrägt
 Det sändebud, som valdes ut af Herran;
 För hvarje man, som Bolinbroke har tvungit
 Att lyfta stålet mot vår gyllne krona,
 Gud för sin Richard har i himmelsk sold
 En ljusens engel; strida de, o, då
 Skall ondskan falla, rätten skall bestå.
 (Salisbury kommer).
 Välkommen, lord! Hur nära är er styrka?

Sal. Ej närmare, ej fjermare, min konung,
 Än denna svaga arm. Nöd styrer tungan
 Och om förtviflan blott mig bjuder tala.
En dag för sent, jag fruktar, ädle kung,
 Har mulnat hvar din sällhets dag på jorden;
 O, kalla gårdagen tillbaka, bjud
 Att tiden vänder om, och du skall hafva
 Tolftusen krigsmän rustade till strids!
 I dag, i dag, en dag för sent, har bragt
 Dig af med glädje, vänner, lycka, makt;
 Din Wales'ska här har ryktet, att du dött,
 Skänkt Bolingbroke, fördrifvit och förstrött.

Aum. Haf mod, o kung! Hvi bleknar så ers höghet?

K. Rich. Nu nyss stod blod af tjugutusen män
 På kinden segersällt; det flytt i nöden;
 Förr'n sådan blodström rinner dit igen,
 Ej underligt att jag är blek som döden.
 Hvar själ som frälsas vill undvike mig!
 Emot min stolthet förer ödet krig.

Aum. Haf mod, o kung! Besinna, hvem ni är.

K. Rick. Jag glömde bort mig sjelf. Är jag ej kung?
 Vak opp, du tröga majestät! Du sofver!
 Är kungens namn ej fyrtitusen namn?
 Upp, upp, mitt namn; en lumpen undersåte
 Vill nå din sol! -- Se icke så till jorden,
 Ni, kungens gunstlingar! Stå vi ej högt?
 Högt sväfve våra tankar! York, vår frände,
 Har styrka nog att fylla vårt behof. --
 Men hvem är der?

(Scroop kommer).

Scroop. Mer lycka blifva må min konungs lott,
 Än min till sorgen stämda röst förkunnar!

K. Rich. Mitt öra öppet är, mitt hjerta redo;
 Ditt värsta ord är blott en verldslig sorg.
 Min throns förlust? Ha! Den var mitt bekymmer;
 Är det förlust, att bli bekymret qvitt?
 Vill Bolingbroke bli lika stor som vi?
 Ej större kan han bli; om Gud han dyrkar,
 Jag honom dyrkar ock och är hans like:
Gör folket uppror? Det kan jag ej ändra;
 Der brytes ed mot Gud så väl som mig:
 Skrik ve, förstöring, fall och nederlag;
 Det värsta, döden: han har ock sin dag.

Scroop. Jag gläds att se ers höghet så beväpnad 
 Att ta sin motgångs tidningar emot.
 Liksom en stormig dag i tidig vår, 
 Då silfverbäckar dränka sina bräddar, 
 Som hela verlden vore smält i tårar, 
 Så rasar Bolingbroke utom all gräns 
 Och höljer hela ert förskräckta rike
 Med stål och hjertan hårdare än stål. 
 Sin kala hjessa gråhårsmän beväpnat 
 Emot ditt majestät, och gossar söka
 Till hårda ljud sin qvinnoröst förvandla 
 Och häkta späda lemmar in i ovig, 
 Oböjlig rustnings tyngd emot din krona. 
 Och dina prester lära spänna bågen
 Af dödligt ebenholtz emot din stat; 
 Ja, spinnerskorna föra rostig slända 
 Emot din thron; sig reser gammal, ung; 
 Jag kan ej rätt beskrifva det, min kung.

K. Rich. För väl beskrifver du så onda ting. 
 Säg, hvar är grefve Wiltshire? Hvar är Bagot? 
 Hvar blef väl Bushy af, och hvar är Green? 
 Som låtit vådlig ovän mäta få 
 Vårt rikes gräns med sådan ostörd gång? 
 Det kostar deras lif, ifall vi segra. 
 Ha! De ha slutat fred med Bolingbroke!

Scroop. Fred ha de slutat! Ja, i sanning, fred!

K. Rich. O skurkar, kräk, till evig tid fördömda!
 Ha, hundar, färdiga att alla smeka! 
 Huggormar, värmda vid min egen hjertblod, 
 Som gjutit dödligt gift uti mitt hjerta! 
 Tre Judas, hvarje mer än trefaldt Judas! 
 De? Sluta fred? Må satans härsmakt kriga 
 Mot deras svarta själ för sådant brott!


Scroop. Jag ser, när kärleken förvandlar art,
 Förändras han till dödligaste hat: --
 Tag bort förbannelsen från deras själ;
 De slutat fred med hufvud, ej med hand.
 De, som ni nu förbannat, smakat redan
 Det bittraste af dödens skarpa gift
 Och hvila nu så sött i djupan grift.

Aum. Ha Bushy, Green och grefve Wiltshire dött?

Scroop. Ja, alla tre i Bristol mist sitt hufvud.

Aum. Och hvar är hertigen, min far, med hären?

K. Rich. Likmycket hvar; blott nämn ej ord om tröst,
 Om maskar, graf och grafsten låt oss tala;
 Tag stoft till papper och med ögats regn
 Skrif sorg på jordens barm; ack, låt oss tala
 Om testamente, välja sysslomän: --
 Dock nej! -- Hvad kunna vi testamentera
 Förutan vårt afklädda stoft åt jorden?
 Vårt land, vårt lif och allt är Bolingbrokes:
 Ej mer än döden vårt vi kunna kalla
 Och detta ringa mått förtorkad jord,
 Som tjenar våra ben till en beklädnad.
 För Guds skull, låt oss sitta ned på marken,
 Förtälja sorgligt tal om kungars död,
 Hur en blef afsatt, en i striden slagen,
 En hemsökt af dens vålnad som han afsatt,
 Förgiftad en af sin gemål, en dödad
 I sömnen, alla, alla mördade!
 Ty inuti den krona, tom och hålig,
 Som omger kungens dödeliga tinning,
 Der håller döden hof; den gycklarn der
 Beler hans makt och grinar åt hans ståt,
 Ger honom en minut, en liten scen
 Att spela kung, bli fruktad, döda med
 Sin blick; berusar honom med den tanke,
 Som vore detta stoft, som fjettrar anden,
 Ogenomtränglig koppar; kommer så
 Till slut på spe, och med en liten nål
Han bräcker muren, och -- farväl då, kung!
 Sätt hatten på och kött och blod ej gäcka
 Med gudadyrkan; kasta bort all aktning,
 Allt hofskick, seder, bruk och afmätt vördnad:
 Ni tagit felt om mig till denna dag;
 Jag lefver liksom ni af bröd, har brister
 Och känner smärta och behöfver vänner:
 På slika villkor underdånig gjord,
 Hur kan ni säga mig, att jag är kung?

Bisk. Vis man, o kung, ej sörjer kommen sorg,
 Men sörjer för i tid att den ej kommer.
 En fruktan, som er egen styrka qväfver,
 Ger i er svaghet styrka åt er ovän,
 Och så er dårskap kämpar mot er sjelf. --
 Att frukta och bli slagen, fins väl värre?
 Ty strid och död är död som död förstör,
 Men dödens träl är den med fruktar dör.

Aum. Min far har troppar; efter honom spana,
 Och lär en ledamot till kropp att dana.

K. Rich. Ditt tadel träffar. -- Jag en domens dag
 Med dig, o Bolingbroke, skall vexla slag.
 Förbi är fruktans frossa. Lätt igen
 Man vinner hvad man sjelf besitter än. --
 Säg, Scroop, hvar är vår frände med sin här?
 Var mild i tal, fast skum din uppsyn är.

Scroop. Man plägar dömma till af molnens skick
 Hur dagen blir som unnas oss att skåda;
 Så döm ock du af denna dystra blick
 Hvad ännu dystrare jag har att båda.
 Jag spelar bödel, då jag stund för stund
 Fördröjt det värsta, som dock måste sägas: --
 Er frände York gör ett med Bolingbroke,
 Och alla edra slott i norr ha gett sig,
 Och alla riddare i söder rusta
 Till hans beskydd.

K. Rich. Du har sagt nog. (Till Aumerle) Förbannad,
O frände, vare du, som vilseförde
 Ifrån förtviflans sköna väg min fot!
 Hvad säger du väl nu? Hvad tröst är qvar?
 Vid himlen! Evigt skall jag hata den
 Som hädanefter ber mig fatta tröst! --
 Till Flint jag går, till döds att gräma mig;
 En kunglig sorgens slaf blir värdig sig.
 Den härsmakt jag har qvar är fri, må gå;
 Den hopp om gröda har, må jorden så,
 Jag intet har: -- må ingen tala här;
 Beslut är fattadt, råd förgäfves är.

Aum. Ett ord, min konung!

K. Rich. Dubbelt den mig kränker,
 Som än med smickrets gift mig såra tänker.
 Låt hären skiljas åt och kosan tag
 Från Richards natt till Herefords solskensdag.

(De gå).


FJERDE SCENEN.

Wales. Utanföre fästningen Flint.

(Troppar med flygande fanor och klingande spel.
Bolingbroke, York, Northumberland, m. fl. uppträda).

Bol. Af dessa underrättelser vi finna,
 Att Walesiska här'n är skingrad; Salisbury
 Har gått att möta kungen, landad nyss
 Med få af sina vänner här på kusten.

North. En skön och herrlig nyhet, ädle herre;
 Straxt här bredvid har Richard gömt sitt hufvud.

York. Det höfdes lord Northumberland att säga
 Kung Richard! -- Ve den olycksdigra dag,
 Då invigd kung skall gömma så sitt hufvud!

North. Ers nåd sig misstar; blott att vara kort,
 Jag titeln gick förbi.

York. Det var en tid,
 Då han, om så ni varit kort, nog varit
 Så kort mot er och kortat af ert hufvud,
 För det ni är så kort om hufvudet.

Bol. Ett misstag, farbror; kräf ej mer än rättvist.

York. Min frände, tag blott ni ej mer än rättvist,
 Att ni ej misstar. Öfver er är himlen!

Bol. Det vet jag, och jag sätter mig ej heller
 Emot dess vilja. -- Men hvem kommer der?
 (Percy kommer).
 Nå Henrik, vill ej slottet gifva sig?

Percy. Mylord, det är helt konungsligt bemannadt
 Emot ditt intåg.

Bol. Konungsligt? Der är
 Väl ingen kung?

Percy. Der är en kung, mylord.
 Kung Richard bor inom dess kalk och sten;
 Med honom lord Aumerle, lord Salisbury,
 Sir Stephen Scroop, och utomdess en prest,
 En hög prelat, men hvem, det sades icke,

North. Förmodligen biskopen af Carlisle.

Bol. (Till Northumberland). Min ädle lord,
 Gå till det gamla slottets grofva refben,
 Sänd fredens andedrägt ur malmtrumpeten
 I dess förstörda öron och förmäl:
 Att Henrik Bolingbroke på sina knän
 Begär få kyssa konung Richards hand
 Och bjuder läns-pligt samt en hjertlig hyllning
 Åt herrskarens person; att hit jag anländt
 Att lägga makt och vapen för hans fötter,
 Om blott min landsförvisning återkallas
 Och fritt mitt gods och land mig återställes;
 Om ej, jag nyttja vill min styrkas fördel,
 Och fälla sommardammet ned med skurar
 Af blod, som regna skall från Britters sår.
 Hur långt det är från Bolingbrokes begär,
 Att sådan purpurskur skall öfverskölja
 Kung Richards rikes grönbeklädda sköte,
 Det skall min djupa vördnad ömt bevisa;
 Förkunna detta, medan här vi draga
 Utöfver fältets bördiga tapet. --
(Northumberland närmar sig tillika med en trumpetare).
 Vårt tåg nu gånge fritt från trummors hot,
 Att der på slottets nederfallna tinnar
 Vårt redliga förslag må kunna höras.
 Kung Richard, så mig syns, och jag, vi mötas
 Med lika skräck som elementerna,
 Som eld och vatten, när med thordönsskräll
 De klyfva himlens mulna kind itu. --
 Han vare eld -- och smidigt vatten jag;
 Han blixtre, medan jag till jorden regnar
 Min skur; på jorden, ja, men ej på honom.
 Gå på, gif akt på konung Richards uppsyn.

(Man blåser till parlamentering; det besvaras
inifrån. Fanfarer. På muren framträder konung
Richard, omgifven af biskopen af Carlisle, Aumerle,
Scroop och Salisbury).

York. Se, se, kung Richard visar sig likt solen,
 Som, rodnande förtrytsamt, träder fram
 Ur österns flämmande portal och ser
 Att afundsjuka moln sig skockat samman
 Dess ära att förmörka och att fläcka
 Dess ljusa bana hän till vesterns haf.
 Än syns det han är kung; se blott hans öga,
 Klart glänsande som örnens, blixtrar fram
 Med straffets majestät. O ve! O ve!
 Att sådan glans af sorg fördunklad se!

K. Rich. (Till Northumberland).
 Vi häpna; vi ha stått så länge redan
 Och väntat på ditt knäs bestörta böjning,
 Ty vi ha trott oss din lagkrönte konung.
 Och är det så, hur dristar väl din skara
 Förgäta att betala oss sin vördnad?
 Är det så ej, så visa oss Guds hand,
 Som skiljer oss ifrån vårt fögderi:
 Ej hand af kött och ben, som väl vi veta,
 Kan gripa om vår spiras helga handtag,
Förutan helgerån och stöld och våldsmakt.
 Fastän J tron, att alla, liksom J
 Till själn förvända, vändt sig bort från oss
 Och vi stå öfvergifna, utan vänner, --
 Så veten, att min Herre, Gud allsmäktig.
 I sina skyar mönstrar, oss till hjelp,
 Härskaror pestilens och deras slag
 Skall träffa deras barn, de än ej födda,
 Som lyfta upprorshanden mot mitt hufvud
 Och hota så min dyra kronas glans! --
 Säg Bolingbroke -- der tycker jag han står, --
 Att hvarje steg han tager på mitt land
 Är djupt förräderi. Han kommit hit
 Att öppna krigets purpurtestamente;
 Men förr'n med frid hans hjessa bär en krona,
 Skall tiotusen söners hjessors blod
 Vanställa Englands fagra anlete,
 Förvandla jungfrubleka fridens hy
 Till eldrödt raseri och öfverskölja
 Med Englands trogna blod dess markers gräs.

North. Förbjude himlens konung, att vår konung
 Med så oborgerliga borgarvapen
 Bestormas skall! -- Din trefaldt ädle frände,
 Din Bolingbroke, dig ödmjukt kysser handen
 Och vid den ärofulla grafvård svär,
 Som står uppå din stamfars ädla ben,
 Vid begges edert höga kungablod,
 Två strömmar flytande från samma källa,
 Och vid den tappre Gaunts begrafna hand
 Och vid sin egen värdighet och heder,
 Vid allt hvad ed och löften innebära:
 Att intet annat skäl fört honom hit
 Än ärfda rättigheter och hans afsigt
 Att bedja er på knä om lejd och frihet. --
 Om detta du af kunglig gunst beviljar,
 Sin blanka rustning helgar han åt rosten,
 Sin prydda häst åt stallet, och sitt hjerta
Ers majestät till trogen tjenst och lydnad.
 Han detta svär, så sant han är en furste;
 Så sant jag är en adelsman, jag tror det.

K. Rich. Nothumberland, säg: detta svarar kungen.
 Hans ädle frände här är rätt välkommen,
 Och att hans billiga begäran skall
 Bli uppfylld utan all motsägelse:
 Med all den sköna talekonst du äger
 Bär vänlig helsning till hans milda öra. --
 (Till Aumerle). Ej sant, min frände! Vi förnedra oss
 Med sådant ömkligt skick, så fagert tal?
 Jag ropar hit Northumberland och sänder
 Förrädaren ett fejdebref och dör?

Aum. Nej, dyre kung! Med goda ord blott strid,
 När tid ger svärd och vänner, då blir tid.

K. Rich. O Gud! O Gud! Att nånsin denna tunga,
 Som lade landsförvisnings hårda dom
 På denna stolta man, den skulle taga
 Med smek-ord bort! O, vore jag så stor
 Som smärtan eller mindre än mitt namn!
 O, kunde jag blott glömma hvad jag varit,
 Ej minnas hvad jag måste vara nu!
 Du sväller, stolta hjerta? Slå då fritt,
 Då ovän fritt slår både dig och mig.

Aum. Der är Northumberland från Bolingbroke.

K. Rich. Hvad skall nu kungen? Underkasta sig?
 Det måste kungen. Skall han sättas af?
 Det låter kungen ske. Skall han förlora
 Sitt kunganamn? I Guds namn, låt det fara!
 Jag ger min krona för en rosenkrans,
 Mitt skimrande palats för enslig cell,
 Min rika praktskrud för en tiggartröja,
 De konstigt gjorda bordskärl för en trädskål,
 Min spira för en pilgrims vandringsstaf,
 Mitt folk för helgon skurna uti träd,
 Mitt stora rike för en liten graf,
En liten, liten graf, en mörk, mörk graf. --
 Dock nej! -- På kungsväg vill jag bli begrafven,
 Allfarig väg, der undersåters fötter
 Må stundligt trampa på sin konungs hufvud.
 De trampa ju mitt hjerta, fast jag lefver,
 Och, en gång jordad, hvi ej då mitt hufvud?
 Aumerle, du gråter, medlidsamma frände. --
 Till skurar växe de försmådda tårar;
 Med dem och våra suckar skola vi
 Slå kornet ned och vålla hungersnöd
 I detta upprorslystna, vilda land.
 Hvad, eller skola vi med sorgen leka
 Och kappas om hvem bäst kan fälla tårar?
 Så här: -- vi droppa dem på samma ställe,
 Till dess de gräft i jorden tvenne grafvar
 Med inskrift: "dessa grafvar tvenne fränder
 Med sina tårar gräft, och ej med händer."
 Är sådant ondt ej godt? Godt, godt, jag ser,
 Jag talar dårskap, att man åt mig ler.
 Högborne furste, lord Northumberland!
 Hvad säger konung Bolingbroke? Månn tro
 Hans majestät vill låta Richard lefva,
 Tills Richard dör och kommer till sin graf?
 En skrap med foten! "Ja" mig kungen gaf.

North. Han väntar er på nedre gården, furste,
 Om det behagar er att stiga ned.

K. Rich. Ned, ned jag kommer, liksom Phaeton,
 Ej vuxen mer ett oregerligt spann.
 (Northumberland drager sig tillbaka till Bolingbroke).
 Den nedre gård -- der kungar sig förnedra
 Och lyda bofvars bjudning att dem hedra!
 På nedre gården? Ned? Stig ned, o kung!
 Tjut uggla, vildt! Du lärka, mer ej sjung!

(De gå ned ifrån muren).

Bol. Hvad säger kungen?

North. Sorg och grämelse
Gör honom yr, som vansint man han talar;
 Der kommer han.

(Konung Richard och sviten komma ned på teatern).

Bol. Så stadna hvar för sig
 Och visa vördnad för hans majestät.
 (Knäböjer).
 Min höge furste! --

K. Rich. Frände, ni förnedrar
 Ert fursteliga knä, i det ni gör
 Den låga jorden stolt, som får det kyssa.
 Mitt hjerta värmdes heldre af er kärlek,
 Än trötta ögat ser er artighet.
 Stig opp, stig opp! Jag vet, ert hjerta stiger
 (Pekande på sitt hufvud).
 Så högt åtminstone, fast knä't det niger.

Bol. Min höge furste, gif mig blott min län.

K. Rich. Ert län är ert, och jag är er, och allt.

Bol. Var min så vida, nådigaste furste,
 Som all min trohet skall er gunst förtjena.

K. Rich. Ni väl förtjenar! Den förtjenar äga
 Som vet den bästa väg att säkrast vinna.
 York! gif hit handen. Torka af den tåren;
 Ty tårar tvätta, men ej hela såren. --
 Jag, frände, är för ung som far åt dig,
 Men du är gammal nog att ärfva mig.
 Hvad du vill ha, jag ger, och villigt till,
 Ty menskan måste ju hvad nöden vill.
 Såleds till London? -- Är det icke så?

Bol. Jo, ädle prins!

K. Rich. Hvem djerfs väl neka då!

(Fanfarer; de gå).


FEMTE SCENEN.

Langley. Hertigens af York trädgård.

(Drottningen och tvenne hofdamer uppträda).

Drottn. Med hvilka nöjen skola vi försöka
 Att drifva bort bekymrens mulna tankar?

1 Hofd. Min fru! slå käglor?

Drottn. Ack, då mins jag ju.
 Hur full af ojemnheter verlden är,
 Och att min lyckas klot går snedt i banan.

1 Hofd. En dans?

Drottn. Min fot kan icke hålla takt
 I glädje, då mitt arma hjerta ej
 Kan hålla takt i sorg; såleds ej dansa.
 Nej flickor, hitta på ett annat nöje!

1 Hofd. Berätta något?

Drottn. Sorgligt eller muntert?

1 Hofd. Hm! Beggedera.

Drottn. Ingendera, flicka.
 Är ämnet glädje som mig rentaf fattas.
 Påminner det mig blott dessmer om sorg;
 Är ämnet sorg som rentaf qväfver mig,
 Det ökar blott med sorg min brist på glädje.
 Ty hvad jag har behöfs ej tala om.
 Och hvad mig fattas båtar ej att sakna.

1 Hofd. Så sjunger jag.

Drottn. Rätt väl att du har orsak;
 Jag såge heldre, att du ville gråta.

1 Hofd. Jag skulle gråta, om det hulpe er.

Drottn. Jag skulle gråta, om det hulpe mig,
 Och låna ingen enda tår af dig.
 Men tyst! Der kommer trädgårdsfolket. Vänta,
 Vi gömma oss i dessa trädens skugga. --
 (En trädgårdsmästare och tvenne trädgårdsdrängar inträda)
 Min sorg jag håller mot ett knappnålshufvud,
 Att talet är om staten. Det plär ske
 Vid hvar förändring. Ve bebådar ve.

(Drottningen och hofdamerna gå afsides).

Trädgårdsm. Bind upp de aprikoserna, som hänga
 Och trycka ned, likt onda barn, sin far
 Med tyngder af sin vilda yppighet.
 Och stöd de grenarna som böjt sig ned. --
Gå du, som en rättvisans tjenare,
 Hugg hufvu't af för snart uppsprungna qvistar,
 Som visa sig för högt uti vår fristat;
 Uti vår stat skall allting vara jemlikt. --
 Emellertid går jag och rycker upp
 Det ogräs, som till ingen nytta suger
 Från sunda blomster jordens fruktbarhet.

Den ena trädgårdsd. Hvarföre här just inom hank och stör
 Ta lag och rätt i akt och hof och måtta
 Och göra denna parken till ett mönster,
 Då allt vårt land, en hafomhägnad trädgård,
 Är fullt af ogräs, blommorna förqväfda,
 Dess fruktträn icke toppade, dess häckar
 Förstörda, rifna upp dess sängar och
 Dess helsosamma örter vimlande
 Af maskars mängd?

Trädgårdsm. Gif dig tillfreds, min vän!
 Han, som har tålt de allt för bråda vårskott,
 Har sjelf upplefvat löfvens fall till slut;
 Det ogräs, som hans breda löf beskärmat,
 Som tärde då han trodde att det närde,
 Har Bolingbroke rykt upp med rubb och stubb,
 Jag menar grefve Wiltshire, Bushy, Green.

Trädgårdsd. Hvad? Ä' de döda?

Trädgårdsm. Ja, och Bolingbroke
 Har tag i kung förstörare. -- Hvad skada
 Att icke han sitt land så skött och brukat,
 Som vi vår trädgård! Vi i rättan tid
 Förstå att åderlåta våra fruktträd,
 Att ej, för mäktiga af saft och kraft,
 De fräta opp sig blott af öfverflöd:
 Om han gjort så med stort och yfvigt folk,
 Nog hade de fått bära, han fått njuta
 En smakligare frukt. Hvar vattenqvist
 Vi hugga bort, att gren som bär må lefva;
 Om han gjort så, han sute än kanhända
 Uppå den thron, hvars flärd slog öfverända.

Trädgårdsd. Hvad? Tror ni då, att konungen blir afsatt?

Trädgårdsm. Afmattad är han, afsatt blir han säkert.
 Förleden natt så kom ju här ett bref
 Ifrån den goda York till en god vän,
 Med mörka tidningar.

Drottn. O! Jag förqväfs
 Af denna tystnad. -- (Framträder). O! du Adams afbild,
 Tillsatt att bruka denna jord, hur djerfs
 Din sträfva tunga sådant ord förkunna?
 Säg, hvilken Eva -- hvilken orm -- dig ingaf
 Ett annat syndafall, af Gud förbannadt?
 Hvad säger du? Kung Richard, är han afsatt?
 Djerfs du, du, föga bättre än din jord,
 Spå sådant stjernfall? Säg, hvar, när och huru
 Du åtkom sådan tidning? Tala, usling!

Trädgårdsm. Förlåt mig, nådig fru; mig gläder föga
 Att säga det, men sant är hvad jag säger.
 Kung Richard är i Bolingbrokes förvar;
 Nu väges deras lycka; er gemål
 Har i sin vågskål blott sig sjelf och se'n.
 Ett dussin dårskaper helt fjäderlätta;
 Den store Bolingbroke har deremot,
 Förutan sig, all Englands höga adel;
 Med det förut, han väger opp kung Richard.
 Res blott till London; allt ni sant skall finna,
 Hvad jag berättat känner man och qvinna.

Drottn. Du snabba motgång, alltid lätt på foten,
 Angår då din beskickning icke mig?
 Är jag den sista som får höra den?
 Ha! Du vill helsa sist på mig, att jag
 Må gömma längst din sorg uti mitt bröst! --
 Till London, tärnor, nu vår väg skall gå,
 Att se dess kung vid sorgen bunden stå.
 Ack, blef jag född att med ett sorgligt skick
 Vid en triumf förnöja folkets blick? --
O gubbe, hör! För detta smärtans ord
 Hvar ympad qvist förvissne på din jord!

(Drottningen och hofdamerna gå).

Trädgårdsm. Ack arma fru, blott du ej värre haft,
 Den domen finge gerna gå i kraft. --
 På denna sängen fällde hon en tår:
 Vigvattnets ört, vinrutan, här jag sår.
 Till minne af en drottnings tår jag viger
 Den bittra ört, som snart ur mullen stiger.

(De gå).


FJERDE AKTEN. FÖRSTA SCENEN.

London. Westminster-Hall.

(De andeliga lorderna till höger om thronen, de
verldsliga lorderna till venster, menigheten nedanföre.
Bolingbroke, Aumerle, Surrey, Northumberland,
Percy, Fitzwater, en arman lord, biskopen af
Carlisle, abboten af Westminster, hoffolk. I fonden
rättsbetjenter med Bagot).

Bol. Låt Bagot komma!
 Nu Bagot, säg din mening fritt!
 Hvad vet du om den ädle Glosters död?
 Hvem öfvertalte kungen? Hvem bedref
 Blodskulden mot ett än ej moget lif?

Bag. Framställ då för min åsyn lord Aumerle.

Bol. Träd fram, min frände, se på denna man.

Bag. Mylord Aumerle, jag vet, er djerfva tunga
 Försmår att neka hvad hon en gång sagt.
 Den dödens tid, då Glosters död beslöts,
 Jag hört er säga: "Är min arm ej lång.
 Som räcka kan från Englands stilla hof
 Och till Calais, upp till min farbrors hufvud?"
 Bland mycket annat tal vid samma tid
 Jag hört er säga, att ni ville ej
 För hundratusen kronor se den syn,
 Att Bolingbroke kom om igen till England,
Som ock hvad vinst för detta land det varit
 Om fränden dött.

Aum. J prinsar, ädle lorder!
 Hvad skall jag ge till svar åt denna usling?
 Skall jag förnedra så min höga stjernaAumerle menar den stjerna, den konstellation, under hvilken han var född.
 Att tukta honom som min vederlike?
 Jag måste -- eller se min ära fläckad
 Af falska läppars skändliga förtal. --
 Der är min pant, det dödens hand-insegel,
 Som stämplar dig till helvete! -- Du ljuger,
 Det säger jag och vill bevisa med
 Ditt hjerteblod, fastän det är för nedrigt
 Att få min ridderliga klinga fläcka.

Bol. Låt ligga, Bagot! Tag den icke upp.

Aum. Jag önskar blott, han vore näst den bäste
 I denna krets, som så mig förolämpat.

Fitzw. I fall ditt mod behöfver lika börd,
 Här är min pant, Aumerle, till pant mot din.
 Vid solens ljus, som visar hvar du står,
 Jag hört dig säga, och med skryt tillika,
 Att du bedref den ädle Glosters död.
 Du ljuger sjufaldt, om du nekar det,
 Och jag skall stöta lögnen i ditt hjerta,
 Der hon blef smidd, och det med denna värjspets.

Aum. Du, fege, vågar ej att se den dagen!

Fitzw. Vid himlen! Denna stund jag ville se den.

Aum. Fitzwater, det till helvete dig dömmer.

Percy. Aumerle, du log; hans ära är så ren
 I detta fall, som du i allt är oren;
 Och att du är det, här min pant jag kastar
 Att det på dig bevisa ända till
 Min sista andedrägt. -- Låt se, du vågar!

Aum. Om jag ej vågar, vissne denna hand
 Och svinge aldrig mera hämdens glaf
 Emot min oväns blanka hjelm!

En lord. Aumerle!
 Menedare! Jag svär dig samma ed,

Och sporrar dig med fullt så mycket "lögn",
 Som skrikas kan i ditt förrädaröra
 Från sol till sol; här är min hederspant,
 Tag upp den till en envig, om du vågar!

Aum. Är ingen mer? Vid Gud, jag trotsar alla!
 Jag har ettusen lif i samma bröst,
 Att stå mot tjugotusen sådana.

Surrey. Mylord Fitzwater, än jag minnes noga
 Den dag och stund ni talte med Aumerle.

Fitzw. Ja, det är sant, mylord, ni var tillstädes,
 Och ni kan vittna ock att det är sant.

Surrey. Så falskt, vid Gud, som Gud är sanningen.

Fitzw. Du ljuger, Surrey!

Surrey. Ärelösa pojke!
 Din lögn skall ligga på mitt svärd så tungt,
 Att det skall skaffa hämd och vedergällning,
 Tills du, lögnmakarn, med din lögn skall ligga
 I mull'n som far dins hufvudskål så tyst.
 Att visa det, är här min hederspant;
 Tag upp den till ett envig, om du djerfs!

Fitzw. Du, dåre, sporrar upp en yster fåle!
 Om jag djerfs äta, dricka, andas, lefva,
 Så djerfs jag möta Surrey i en öcken,
 På honom spotta, sägande: du ljuger,
 Och ljuger, evigt ljuger! Det är bandet,
 Som skall dig binda till min stränga näpst. --
 Så sant mig gånge väl i denna verld,
 Som än är ny för mig, Aumerle är saker
 Till min sannfärdiga beskyllning; äfven
 Jag hört den landsförviste Norfolk säga,
 Att du, Aumerle, sändt två af dina män
 Att mörda hertigen uti Calais.

Aum. En redlig christen låne mig en pant
 Att Norfolk ljuger; här jag kastar den,
 Om han får komma hem och stå till svars.

Bol. All denna tvist skall ligga under pant,
 Tills Norfolk kallas hem; han hem skall kallas
Och, fast min ovän, sättas in igen
 I allt sitt gods och länsrätt. När han kommer.
 Skall han bestå sitt envig mot Aumerle.

Bisk. af Carl. Den ärans dag skall intet öga se. --
 Mång kamp har landsförviste Norfolk kämpat
 För Herrans Christ; på christlig äras fält
 Högt svingat fanan med det christna kors
 Mot kolsvart hedning, Turk och Saracen;
 Af krigets mödor mätt, han drog sig undan
 Till Velskland -- till Venedig; der han gaf
 Den sköna jorden sina trötta ben,
 Den rena själen åt sin höfding Christus,
 Inunder hvars baner han tjent så länge.

Bol. Hvad, biskop? Norfolk död?

Bisk. Så sant jag lefver.

Bol. Ledsage mildrik frid hans milda själ
 I Abrams sköt! -- J lorder, edra tvister
 De hvile alla under pant, till dess
 Vi er berama mötesdag till kampen.

(York kommer med svit).

York. Jag kommer, store Lancaster, till dig
 Från fjäderplockad Richard, som dig väljer
 Med villig håg till arfvinge och lägger
 Sin höga spira i din kungahand
 Till egendom! Bestig hans thron; du leder
 I rätt nedstigande din rätt från honom. --
 Och lefve Henrik, af sitt namn den fjerde!

Bol. I Guds namn! Jag bestiger kungathronen.

Bisk. O, det förbjude Gud! --
 Väl är jag sämst i furstlig krets att tala,
 Men mig dock höfves bäst att tala sanning.
 Gud gifve, att i denna ädla samling
 Blott vore en, nog ädel för att dömma
 Den ädle Richard rätt; då skulle snart
 Hans äkta adel lära honom väl
 Att vakta sig för sådan skändlig orätt.
Månn' undersåten döma kan sin konung?
 Hvem sitter här, ej Richards undersåte?
 En tjuf ej dömes, förr'n han är tillstädes,
 Hur uppenbart en hvar kan se hans brott.
 Skall då en bild af himlens majestät,
 Dess höfding, ombud och befallningsman,
 Smord, krönt, rotfästad re'n for många år,
 Af undersåters ringa läppar dömas,
 Ej sjelf tillstädes? Det förbjude Gud,
 Att i ett christligt land upplysta själar
 Föröfva sådan svart, förskräcklig gerning!
 Jag, undersåt, till undersåter talar,
 Uppväckt af Gud så dristigt för hans smorda.
 Lord Hereford här, den nu J kallen konung,
 Förråder nedrigt stolta Herefords konung;
 Och krönes han, så profeterar jag
 Att Englands blod skall göda Englands jord,
 Och fjerran slägt begråta denna synd.
 Till Turk och hedning frid skall gå att sofva,
 Och krigets storm i detta fridens hem
 Förblanda blod med blod och ätt med ätt;
 Förstöring, fasa, fruktan, myteri
 Här slå sig ned, och detta land bli kalladt
 Ett Golgatha, en hufvudskalleplats.
 O, reses detta hus mot detta hus,
 Det föda skall den sorgligaste tvedrägt,
 Som nånsin föll uppå en syndig jord.
 Stå mot, förhindra, låt det icke ske,
 Att icke barn och barnbarn ropa ve!

North. En skön predikan, bisp! För ert besvär
 Vi häkta er som högförrädare.
 Er vederbör, mylord af Westminster,
 Att till ransakningstiden vårda honom. --
 Täcks ni bevilja, lorder, folkets bön?

Bol. För Richard hit, att han i folkets åsyn
 Afkläder sig sin makt, så handla vi
 Från klander fritt.

York. Jag följer honom hit. (Går).

Bol. Ni lorder, som ha blifvit häktade,
 Ställ laga borgen för ert svaromål. --
 (Till biskopen). Rätt klena prof ni visat af er vänskap,
 Och klent ha vi oss äfven tillförsett.

(York återkommer med konung Richard; embetsmän, som
bära kronan och regalierna).

K. Rich. Ack, hvarför kallas jag inför en kung,
 Förr'n jag lagt af de konungsliga tankar,
 Hvarmed jag herrskat? Än jag knappt har lärt
 Att smyga, smeka, buga, böja knä: --
 Gif sorgen tid att öfva upp mig litet
 J ödmjukhet! Jag mins af dessa männer
 Hvart anletsdrag. Hvad? Voro de ej mina?
 Och ropte de ej fordom "hell!" åt mig,
 Som Judas åt sin mästare? Men denne
 Bland tolf fann trohet hos de elfva, jag
 Ibland tolftusende har ingen, ingen! --
 Hell! Lefve kungen! Ingen svarar amen?
 Är jag båd' prest och klockare? Godt: Amen!
 Hell! Lefve kungen! Kung är jag ej här,
 Dock: amen! om jag blott för Gud det är!
 Hvad tjenst är jag då kallad hit att göra?

York. Att göra hvad din egen fria vilja,
 Af majestätet trött, har föreslagit;
 Att öfverlemna här din makt och krona
 Åt Henrik Bolingbroke.

K. Rich. Gif kronan hit! -- Der, frände, håll i kronan,
 Min hand på denna sidan, din på andra!
 Guldkronan är nu lik en bråddjup brunn,
 Med tvenne ämbar fyllande hvarandra;
 Det tomma ständigt dansande i luften,
 Det andra, nere, osedt, fullt af vatten;
 Det nedre dränkt i tårar, det är jag;
 Jag sväljer gråt, du höjes upp i dag.

Bol. Du var ju sinnad att afsäga dig --


K. Rich. Min krona? Ja; men smärtan tillhör mig.
 Tag allt mitt rike, all min ära tag,
 Men ej min smärta; hennes kung är jag.

Bol. En del af sorgen mig din krona ger.

K. Rich. Din sorg satt opp, men tar min sorg ej ner.
 Min sorg är brist på sorg: att sorg försvunnit;
 Din sorg är vinst af sorg: att sorg du vunnit:
 Den sorg jag gifver, har jag fast jag gifver,
 Hon följer kronan och hos mig dock blifver.

Bol. Du är då nöjd att lägga ned din krona?

K. Rich. Ja, nej; -- nej, ja; -- beror det väl på mig?
 Nej, intet nej! Jag lyder under dig.
 Gif akt, hur jag mig vill tillintetgöra: --
 Jag tager denna börda från mitt hufvud
 Och denna tunga spira från min hand
 Och kungaväldets stolthet från mitt hjerta!
 Med egen tår jag tvättar af min olja,
 Med egen hand jag skänker bort min krona,
 Med egen mun förnekar helig makt,
 Med egen vilja löser ed och pligt.
 All pomp och majestät och prakt jag afsvär,
 Afträder kronans gods och guld och räntor,
 Upphäfver påbud, ordningar och stadgar.
 Förlåte Gud hvar ed som bryts mot mig,
 Gud styrke hvarje ed som göres dig;
 Mig med mitt intet må blott intet störa,
 Dig med ditt allt må allt blott lyckliggöra!
 Sitt länge högt på thron den Richard gaf!
 Snart hvile Richard djupt i mörkan graf!
 Hell, konung! Kung var han som ropar: hell!
 Hell, konung Henrik, glad och segersäll! --
 Hvad vill ni mer?

North. (Med ett papper). Ej mer än att ni läser
 Den här anklagelsen för svåra brott.
 Som ni och edra kreatur föröfvat
 Mot statsförfattningen och rikets väl;
Att, när ni bigtat dem, en hvar kan se,
 Att ni med rätt och skäl har blifvit afsatt.

K. Rich. Ha! Skall jag det? Skall sjelf jag sprätta opp
 Min dårskaps väfnad? Ack, Northumberland,
 Om dina brott så stode på register,
 Säg, blygdes icke du i sådant sällskap
 Att rada upp dem? Ville du se efter,
 Du skulle finna der en svårläst punkt,
 Som handlar om att ha satt af en konung
 Och brutit eders heliga försäkran, --
 Och märkt med svart, fördömd i domsens bok. --
 Ja -- alla J, som stån och sen på mig,
 Hur eländet mig qväljer, fastän några
 Af er, Pilatus likt, två sina händer,
 Utvertes skrymtande medlidsamhet, --
 Pilater! J åt korset mig antvarden,
 Och intet vatten tvättar bort er synd.

North. Fort nu, mylord! Läs papperet igenom.

K. Rich. Jag kan ej se, min blick är full af tårar.
 Dock bländar mig ej deras sälta så,
 Att jag ej ser en hop förrädare;
 Ja, om jag vänder blicken mot mig sjelf,
 Så finner jag mig sjelf förrädare;
 Ty jag har sjelf af själ och hjerta samtyckt
 Att kläda af en konungs stolta kropp,
 Förnedra prakt och majestät till slaf,
 Till träl en drott, och staten sjelf till bonde.

North. Mylord -- 

K. Rich. Ej lord för dig, högdragne gäck,
 Och ingens lord; jag har ej namn, ej titel, --
 Nej, ej det namn, som skänktes mig vid funten,
 Är mera mitt; -- o ve den svåra dag,
 Då jag har slitit ut så många vintrar
 Och vet ej nu hvad namn jag skall mig ge!
 Ack, vore jag en snökung, gjord på spe,
 Och stode så för solen Bolingbroke
 Och finge smälta bort i vattendroppar! --
Kung, god och mäktig, icke mäkta god!
 Är än mitt ord ett gångbart mynt i England,
 Låt det befalla hit en spegel straxt,
 Att jag må se hurdan min uppsyn är,
 Se'n den är pank på allt sitt majestät.

Bol. Gå någon bort och hemta hit en spegel.

(En page går).

North. Tills spegeln kommer, läs det här.

K. Rich. Du, satan,
 Mig plågar förr'n jag är i helvetet.

Sol. Håll, det är nog, mylord Northumberland.

North. Då blifver menigheten ej förnöjd.

K. Rich. Tillräckligt, blott jag ser den rätta boken,
 Der alla mina synder stå beskrifna,
 Och denna bok -- är jag.
 (Pagen återkommer med en spegel).
 Gif spegeln hit, se, deri vill jag läsa! --
 Ej större skrynklor än? Har sorgen piskat
 Så många slag uti mitt anlete
 Och ej plöjt djupare? -- Du smickrarglas,
 Likt dem som följde mig i lyckans dag,
 Du mig bedrar. Är detta väl den uppsyn,
 Som dagligdags inunder högan loft
 Höll tiotusen män? Är det den uppsyn,
 Uti hvars sol man såg och blinkade?
 Är det den uppsyn, som såg upp med dårar,
 Tills Bolingbroke tog uppsigten deröfver?
 Skör gloria strålar fram i denna uppsyn,
 Uppsynen sjelf är skör som glorian;
 (Slår spegeln i golfvet).
 Der ligger han i tusen skärfvor krossad. --
 Tystlåtne konung, märk den lekens mening, --
 Hur snart min sorg förstörde anletsdragen.

Bol. Er smärtas skugga blott förstörde skuggan
 Af anletsdragen.

K. Rich. Säg det än en gång!
 Min smärtas skugga? Ha! Låt se! -- Ja riktigt!
Min rätta sorg, den ligger här inom,
 Och detta yttre uttryck af mitt qval
 Av blott en skugga af en osedd sorg,
 Som sväller tyst i ett marteradt hjerta;
 Der bor dess väsende. Haf tack, o konung,
 För all din nåd, som ej blott ger mig orsak
 Att klaga öfver, utan lär mig huru
 Jag klaga skall min sak! Jag ber en bön,
 Se'n går jag och besvärar er ej mera.
 Beviljas den?

Bol. Låt höra, gode frände!

K. Rich. Ha! "gode frände?" Jag är mer än kung;
 När jag var kung, då smickrades jag blott
 Af undersåter: sjelf nu undersåte
 Jag har en konung nu till smickrare.
 Är jag så stor, behöfver jag ej bedja.

Bol. Begär likväl.

K. Rich. Och får jag det?

Bol. Ni får.

K. Rich. Gif mig då lof att gå.

Bol. Hvarthän?

K. Rich. Hvarthän?
 Hvarthän ni vill, blott långt ifrån er åsyn.

Bol. Kom någon, foga honom bort till Towern.

K. Rich. Förträffligt fogadt! Fogat ha sig alla
 Som stiga så, när de se kungar falla.

(Konung Richard går, åtföljd af några lorder samt vakt).

Bol. Till nästa Onsdag hafva vi beramat
 Vår kröning; ädle lorder, varen redo.

(Alla gå utom abboten af Westminster, biskopen af Carlisle
 och Aumerle).

Abb. Ett jemrens skådespel vi här betraktat.

Bisk. Nej, jemren stundar. Än ej födda folk
 Skall denna dagen stinga som en dolk.

Aum. J andelige män, kan ingen råda,
 Hur riket frälsas ur så blodig våda?

Abb. Förr'n fritt jag härom talar ut min mening,
 Ni måste taga sakramentet på
 Att icke blott begrafva mina planer,
 Men ock att väfva hvad jag lyckats spinna; --
 Jag ser hos er en panna full af harm,
 Ert hjerta fullt af sorg, af gråt ert öga.
 Följ hem med mig till qvälln; ni skall få höra
 En plan, som skall en dag vår lycka göra.

(De gå).


ANDRA SCENEN.

London. En gata som leder till Towern.

(Drottningen och hennes hofdamer uppträda).

Drottn. Här måste han förbi, ty här är vägen
 Till Julii Cæsars jemmerbyggda torn,Enligt sagan var Towern byggd af Julius Cæsar. 
 Uti hvars flintbarm min gemål är dömd
 Af stolte Bolingbroke, att fängslig bo.
 Här hvila vi, om detta upprorsland
 Har någon hvila för sin kungs gemål.
 (Konung Richard kommer med vakt).
 Men stilla, se! -- Nej, heldre icke se
 Min fagra ros förvissna! Dock, se dit,
 Att ni af ömkan smälta må till dagg
 Och friska honom opp med trogna tårar. --
 Ha! Du, en minnesvård, der Troja stod,
 Du ärans bild, o du, kung Richards graf,
 Och ej kung Richard! Sköna hviloställe,
 Hvi bor den vilda, vreda sorg hos dig,
 Då glädjen blifvit kastad ut på gatan?

K. Rich. Förbind dig ej med sorgen, sköna qvinna,
 Gör icke det, du skyndar på mitt slut,
 Men lär dig, hulda själ, att tänka så:
 Vårt förra tillstånd var en lycklig dröm,
 Vi vaknat upp och se i verkligheten
 Blott detta: jag gått in fostbrödralag


Med nöden; han och jag oss nu förenat
 Till död-dag. Dig till Frankrike begif
 Och gå der in i något ordenshus.
 Vår fromhet söke i en bättre verld
 Den krona här försvann i synd och flärd.

Drottn. Hvad? Är min Richard så till själ som kropp
 Förvandlad och förstörd? Har Bolingbroke
 Afsatt din hjerna, gömt sig i ditt hjerta? --
 I döden spänner lejonet sin klo
 Och sårar jorden, om ej annat, vred
 Att vara öfverväldigad; och du
 Vill som ett barn ta agan fromt emot,
 Vill kyssa riset, krypa lågt för våldet
 Och är dock lejonet, är djurens konung?

K. Rich. Rätt! Djurens konung! Om ej djur de varit,
 Jag vore än en fredsäll kung bland menskor.
 Min fordna drottning, res till Frankrike,
 Tänk mig som död och att du vid min sotsäng
 Får här mitt sista, sorgliga farväl.
 I långa vinternätter sitt vid härden
 Hos gammalt kärnfolk, som berätta sagor
 Om olycksdigra tider, längst förflutna;
 Och förr'n du ber god natt, att löna sagan,
 Berätta du mitt ömkansvärda fall
 Och sänd ditt sällskap gråtande till sängs.
 Ty, ack! De döda bränder skola lystra
 Till rörda tungans dystra sorgeton
 Och medlidsamma gråta elden ut
 Och sörja, dels i aska, dels i kolsvart,
 Att lagkrönt konung blifvit stött från thronen.

(Northumberland kommer med svit).

North. Mylord, nu Bolingbroke har ändrat håg;
 Ni skall till Pomfret, icke mer till Tower. --
 För er, min fru, är anstalt redan fogad;
 Ni måste resa straxt till Frankrike.

K. Rich. Northumberland, du stege, hvaruppå
Den stolte Bolingbroke besteg min thron,
 Den tid är icke många timmars väg
 Från detta nu, då syndens mogna böld
 Skall brista af förruttnelse; du tror
 Att, gåfve han dig hälften af sitt rike,
 Det är för litet, då till allt du hulpit;
 Och han skall tro, att du, som känner vägen
 Till laglöst kungavälde, nog lär känna,
 Vid minsta kny, en annan väg att vräka
 Från laglös thron kung Henrik hufvudstupa. --
 De ondas kärlek vändes snart i fruktan,
 Och fruktan snart i hat, och hatet föder
 Än ett, än begge, fara eller död.

North. Mitt hufvud drabbe skulden, dermed punkt.
 Tag afsked och skils åt; ni straxt skall skiljas.

K. Rich. Ha! Dubbel skilnad! Onde män! J sliten
 En dubbel vigsel: mellan mig och kronan,
 Och sedan mellan mig och min gemål.
 Låt mig bortkyssa eden oss emellan! --
 Dock nej; ty med en kyss den blef ju svuren. --
 Skilj oss Northumberland; mot norden jag,
 Der frossa, krämpor, köld besvära luften;
 Till Frankrike min maka, derifrån
 Hon kom, en Maj af skönhet och behag,
 Och jagas hem likt en Decemberdag.

Drottn. Vi måste skiljas? O höjd af smärta!

K. Rich. Ja, hand från hand, och hjerta ifrån hjerta.

Drottn. Låt kungen följa mig; förvis oss båda.

North. Så der kan kärlek, men ej klokhet råda.

Drottn. Nå väl! Dit han går, dit vill jag ock gå.

K. Rich. En blir då sorgen, fast vi äro två.
 Begråt mig der, jag dig begråter här;
 Väl bättre när, än när och dock ej när.
 Och mätom hvar sin väg med suckars tal.

Drottn. Ack, längsta väg får då det längsta qval!

K. Rich. Om jag för hvarje steg två suckar gifver,
 Min väg, som kortast är, ju längre blifver.
Kom, den till sorgen friat, skynda må;
 Som äkta folk blir tiden lång ändå.
 En enda kyss förstumma må vår smärta;
 Så mitt jag ger, och så jag tar ditt hjerta.
 (Kysser drottningen).

Drottn. Gif mitt igen! Jag ej fördrar den smärta,
 Att först förvara, döda se'n ditt hjerta.
 (Kysser kungen tillbaka).
 Se så! Nu har du mitt! Nu kan du gå,
 Att snart jag med en suck det döda må.

K. Rich. Nej! Smek gör sorgen vurmig. Ej förhala!
 Farväl! Det öfriga må smärtan tala!

(De gå).



FEMTE AKTEN. FÖRSTA SCENEN.

London. Ett rum i hertigens af York palats.

(York och hertiginnan of York uppträda).

Hert. Mylord, ni lofvade förtälja mera
 Om våra fränders intåg hit till London,
 Då gråten afbröt er berättelse.

York. Hvar slöt jag?

Hert. Vid det ömkeliga stället,
 Der plumpa händer vräkte ned från fönstren
 Båd' smuts och sopor på kung Richards hufvud.

York. Och, som jag sade, hertig Bolingbroke
 Uppå en vild, otålig, yster fåle --
 Som tycktes känna väl hugstore ryttarn --
 Red fram i långsamt, men högtidligt skridt,
 Och alla ropte: "hell dig Bolingbroke!"
 Ni skulle trott, att sjelfva fönstren talte,
 Så många ögons förvett, ungt och gammalt,
 Sköt ned på honom fikna blickars regn,
 Ni skulle trott, att hvarje vägg,En allusion på den tidens transparenter vid kongliga personers intåg och andra högtidligheter. behängd
 Med bjerta bilder, gifvit till ett anskri:
 "Christ signe dig! Välkommen Bolingbroke!"
 Han vände sig till höger och till venster

Med blottadt hufvud, lägre än hans fåles,
 Och svarade: "Jag tackar er, J landsmän!"
 Och så det gick beständigt, steg för steg.

Hert. Ack, stackars Richard! Hvar var han väl då?

York. Som på en skådeplats allt folkets ögon,
 När gynnad konstnär träder af från scenen,
 Sig vända trögt till den som kommer efter
 Och vänta sig ett tråkigt prat af honom,
 Så blängde de, ja ännu mer föraktligt
 På Richard; ingen tunga ropte "lefve!"
 Till välkomsthelsning ingen mun sig upplät,
 Men stoft man föste på hans helga hufvud.
 Det skakade han af så mild i sorgen, --
 På kinden stridde tårarna och löjet,
 En kamp emellan sorg och tålamod, --
 Att, om ej Gud för någon högre afsigt
 Hvart hjerta härdat, visst det smält i grund
 Och sjelfva grymheten beklagat honom.
 Men himlen har sin hand i allt det der;
 Vår vilja böjs af den som högre är.
 Vi svurit Bolingbroke; hans bud och makt
 Jag lyder, som jag svurit har och sagt.

(Aumerle kommer).

Hert. Der är min son Aumerle.

York. Aumerle det var,
 Men det är slut, ty han var Richards vän,
 Och nu, min fru, ni kalle honom Rutland;Hertigen af Aumerle miste sitt hertigdöme, men fick behålla sitt grefskap Rutland. Hertigarna af Surrey och Exeter blefvo på samma sätt grefvar af Kent och Huntingdon. Dessa tre herrar ställde till det sid. 72 och 73 omtalade tornerspelet i Oxford, der Bolingbroke skulle mördas.
 Jag är i parlamentet borgen för
 Hans tro och länspligt mot den nya kungen.

Hert. Välkommen! Hvilka äro nu de blommor,
 Som pryda nya vårens gröna sköte?

Aum. Jag vet det ej, ers nåd; det bryr mig föga,
 Om jag är ingen eller en af dem.

York. Bete dig så i vårens första fläkt,
 Att, förr'n du blommar, icke du är knäckt. --
 Hvad nytt från Oxford? Hålls der än tornerspel?


Aum. Jag tror det.

York. Du dig ämnat dit, jag vet.

Aum. Om himlen vill, har jag mig ämnat dit.

York. Hvad hänger der för ett sigill ur barmen?
 Du bleknar? Låt mig se det papperet.

Aum. Mylord, ett lappri!

York. Hit med lapprit då!
 Jag vill bli lydd; låt se det papperet!

Aum. Jag ber ers höghet ömt, förlåt mig det;
 Det är en sak af ganska ringa vigt,
 Som jag likväl har skäl att vilja dölja.

York. Som jag likväl har skäl att vilja se.
 Jag fruktar, jag är rädd --

Hert. Hvad kan ni frukta?
 Det är ju ett fördrag, som han har ingått,
 Hur han skall vara utklädd på maskraden.

York. Fördrag? Ja, med sig sjelf? Hvad gör han med
 Ett slikt fördrag; du är en toka, hustru. --
 Låt se ditt papper, pojke!

Aum. Förlåt, jag ber. Jag kan ej visa det.

York. Jag vill bli lydd; låt se det, säger jag.
 (Rycker papperet från honom och läser).
 Förräderi! Gement förräderi!
 Skurk, slaf, förrädare!

Hert. Hvad nu, mylord?

York. Är någon der? Hollah! (En Betjent kommer). Låt sadla hästen!
 Gud sig förbarme! Hvilken sammansvärjning!

Hert. Ha! Hvad är det, mylord!

York. Hit mina stöflor! Sadla hästen straxt!
 Nu, vid min ära, vid mitt lif, min trohet,
 Jag skall ge an den skurken.

(Betjenten går).

Hert. Hvad står på?

York. Tig stilla, galna qvinna!

Hert. Jag tiger ej. Hvad är det här, min son?

Aum. Min goda mor, var lugn; det är ej annat,
 Än hvad mitt arma lif skall svara för.

Hert. Ditt lif skall svara för!

(Betjenten kommer med ett par stöflor).

York. Kom hit med stöflorna! Jag skall till kungen.

Hert. Slå till, Aumerle! -- Du är förstenad, gosse. --
 (Till betjenten). Bort, skurk; kom aldrig mer för mina ögon!

York. Kom hit med mina stöflor, säger jag!

Hert. Men York, betänk! Hvad är det du vill göra?
 Vill du de dinas felsteg icke dölja?
 Ha vi fler söner eller fler att hoppas?
 Är fruktens tid ej längesen förbi?
 Du tar min son ifrån min ålderdom?
 Beröfvar mig en moders ljufva namn?
 Är han ej lik dig? Är han ej ditt blod?

York. Förryckta, galna qvinna!
 Vill denna dunkla mordplan du förborga?
 Ha icke tolf anammat sakramentet
 Och vexlat skriftliga förbindelser
 Att mörda konungen i Oxford?

Hert. Han
 Skall ej bli med. Vi honom här behålla;
 Hvad gör det honom då?

York. Förryckta qvinna!
 Om han min son än vore tjuge gånger,
 Jag gåfve honom an.

Hert. Om så du våndats
 Som jag för honom, annat sade du;
 Men jag förstår dig; du misstänker mig
 För trolöshet emot din äkta säng
 Och menar, att han icke är din son.
 Min make, bästa York, tänk icke så;
 Han är så lik dig, som en man kan vara,
 Och ej lik mig, ej någon i min slägt;
 Jag älskar honom dock.

York. Bort, yra qvinna! (Går).

Hert. Aumerle, följ efter, vräk dig på hans häst
 Och sporra, fläng, var förr än han hos kungen
Och bed om tillgift förr än han dig anger.
 Ej långt skall jag bli efter; fast till åren,
 Jag tror mig rida lika fort som York,
 Och aldrig skall jag stiga upp från marken,
 Förr'n Bolingbroke förlåtit dig. -- Åstad!
 Med hast!

(De gå).


ANDRA SCENEN.

Windsor. Ett rum i slottet.

(Bolingbroke, såsom konung; Percy och flera lorder uppträda).

Bol. Har någon här hört af min vilda son?En anakronism; Bolingbrokes son Henrik, sedermera konung Henrik den femte, var då detta passerade endast tolf år gammal. 
 Jag nu ej honom sett på fullt tre månar; --
 Är plåga till för oss, så är det han.
 Jag önska vill, mylords, han måtte finnas;
 Låt göra rund kring värdshusen i London.
 Ty der, så sägs det, stryker han omkring
 Med supkamrater, öfvergifna sällar,
 Just sådana som stå på trånga vägar
 Och piska vakter, plundra resande;
 Och han, en ung, lättsinnig, qvinlig pojke,
 Sin ära sätter i att understödja
 Det stygga packet.

Percy. Ers nåd, för tvenne dar se'n såg jag prinsen
 Och talte då om festerna i Oxford.

Bol. Hvad svarte då den göken?

Percy. Jo, han sade,
 Han ville gå och snappa sig en handske
 Ifrån den villigaste glädjeflicka
 Och bära till ett minne och för den
 Den bästa ryttare ur sadeln lyfta.

Bol. Så fräck, som öfverdådig! Men jag ser
 I båda dock en skymt af bättre hopp,
 Som åldrens dag kan drifva fram till mognad. --
 Hvem kommer?


(Aumerle träder hastigt in).

Aum. Hvar är kungen?

Bol. Hvad betyder,
 Vår frände, denna vilda, skygga blick?

Aum. Ers majestät! Jag ber ers majestät
 Att tala få ett ord med er allena.

Bol. Gå bort och lemna oss en stund allena?
 (De öfriga gå).
 Hvad är väl nu på färde med vår frände?

Aum. (Knäböjer). Mitt knä för evigt växe fast vid jorden,
 Min tunga lade fast vid gommens hvalf,
 Om jag står upp och talar utan tillgift.

Bol. Var brottet uppsåt eller var det gerning?
 Om uppsåt blott, hur svart jag det må finna,
 Jag dig förlåter att dig framgent vinna.

Aum. Tillåt mig då att vrida nyckeln om,
 Att ingen kommer förr'n jag talt till slut.

Bol. Som du begär.

(Aumerle stänger dörren).

York. (Utanföre). Min konung, vakta dig och se dig för;
 Du har in hos dig en förrädare!

Bol. (Drar svärdet). Skurk, jag skall lära dig!

Aum. Upplyft ej handen
 Till hämd; af mig du intet har att frukta.

York. (Utanföre). Lås opp, du blindt förvägne, säkre konung!
 Skall jag af kärlek dig i synen häda?
 Lås opp, ty annars bryter jag mig in.

(Bolingbroke öppnar; York störtar in).

Bol. Hvad är på färde? Tala, frände! Hvad?
 Drag andan; säg hur nära faran är,
 Att vi må väpna oss att möta henne.

York. Läs denna skrift, den skall förkunna dig
 Hvad än att skildra ångst förhindrar mig.

Aum. När du det läser, mins ditt löfte nyss;
Jag ångrar mig, läs icke der mitt namn,
 Mitt hjerta är ej ense med min hand.

York. Det var det förrän handen skref, din skurk.
 Jag slet den skriften ur förrädarns barm;
 Ej kärlek, fruktan blott, hans ånger aflar.
 Förgät barmhertigheten, kung, ty den
 Skall bli en orm, som stinger dig i hjertat.

Bol. O, hvilket grymt och djerft och blodigt anslag! --
 Du, trogne fader till en trolös son,
 Ogrumlade och klara silfverkälla,
 Från hvilken denna ström i dy och gyttja
 Har vändt sitt lopp och grumlat ner sig sjelf!
 Din goda bölja är förvänd till ond,
 Men detta svall af godhet sköljer bort
 En dödlig fläck från din förförda son.

York. Så skall min dygd bli stödet åt hans last,
 Och han min ära med sin skam förspilla,
 Som slösarn spiller girig faders guld.
 Min ära lefver, om hans smälek dör;
 Om icke, den min äras lif förstör;
 Hans lif, min död! Om han benådad blifver,
 Förrädarn lif och trohet död du gifver.

Hert. (Utanföre). O konung, hör! För Guds skull släpp mig in!

Bol. Hvem skriker der så gällt om att bli hörd!

Hert. (Utanföre). Din gamla fränka. Konung, det är jag.
 Förbarma dig och slut ej till din dörr
 För tiggarns rop som aldrig tiggde förr.

Bol. Vårt spel ej får med allvar mer behandlas;
 Till tiggerskan och kungenPå en ballad med titel The king and beggar eller king Cophetua and the beggar maid alluderar Shakspeare mycket ofta. det förvandlas. --
 Min fruktansvärde frände, öppna der;
 För dina synder är din moder här.

York. Om du förlåter hvem som helst dig beder,
 Din flathet mer bekymmer dig bereder.
 Vill du bli frisk, skär bort det döda kött;
 Om det får sitta, blir alltsamman dödt.

(Hertiginnan kommer).


Hert. O konung, tro ej denna hårda man;
 Den sjelf sig hatar, aldrig älska kan.

York. Hvad vill du här? Skall ännu, galna qvinna,
 En niding vid ditt bröst sin näring finna?

Hert. Var stilla, bästa York! Hör, kung, blott mig! (Knäböjer).

Bol. Stig upp, min faster!

Hert. Nej, jag beder dig.
 På dessa knän för evigt ligger jag
 Och skall ej skymta någon glädjens dag,
 Förr'n du ger glädje, ger den tröst mig blott
 Att du mitt barn förlåter allt sitt brott.

Aum. (Knäböjer). I hennes bön jag dignar för din fot.

York. (Knäböjer). Och jag på trogna knän gör bön emot.
 Det går ej väl, om här du djerfs benåda.

Hert. Ber han på allvar? På hans anlet skåda!
 Ej tår i ögat, skämt är blott hans röst;
 Hans bön går från hans mun, vår från vårt bröst.
 Han ber så matt, han vill ej bönhörd bli;
 Af hjerta, själ och håg, så bedja vi:
 Hans trötta ben stå gerna upp, må tro,
 Här hvila våra knän tills fast de gro!
 Hans bön är full af skrymtans falska sken,
 Vår brinner af en låga skär och ren.
 Vår bön ber öfver hans, så gif oss då
 Den lön, som trogna böner måste få!

Bol. Stig upp, min faster!

Hert. Säg mig ej: stig upp,
 Men först förlåt och sedan säg: stig upp!
 Om jag dig lärde tala som din amma,
 Blef nåd det första ord du skulle stamma.
 Ej förr än nu jag åtrått har ett ord;
 Säg nåd, och hur, det lär ditt hjerta ju?
 Kort ordet är, men sötare än honung,
 Som ordet nåd, så höfves ord ej konung.

York. Säg det på Franska, kung: pardonnez-moi.

Hert. Du vill då lära nåden onåd? Ha!
Du stränge make, du hårdsinte man,
 Som ordet sjelft mot ordet väpna kan! --
 Säg nåd; på modersmål det heter så;
 Det franska slisk vi ej förstå oss på.
 Ditt öga talar; låt mig mer få höra,
 Plantera i ditt hjerta in ditt öra,
 Att, när vår bön och klagan genomskära,
 Ditt hjerta då det ordet nåd må lära.

Bol. Stig upp, stig upp!

Hert. Jag ber ej att få stå,
 Men nåd är all den nåd jag önskar få.

Bol. Nåd ger jag honom; så mig, Gud, benåda!

Hert. Ack sälla knäfall, lyckligt för oss båda!
 Men jag är rädd; -- jag darrar: -- en gång till!
 Två gånger sagdt blott ett betyda vill,
 Men styrker detta ett.

Bol. Af all min själ
 Förlåter jag.

Hert. En Gud du är likväl!

Bol. Men hvad abboten och vår kära svågerMed abboten menas abboten af Westminster; svågern var grefven af Huntingdon, gift med Bolingbrokes syster lady Elisabeth.
 Och andra af det vackra bandet angår; --
 Förderf skall som en jagthund dem i hälen!
 Hjelp till, min frände, att förfoga troppar
 Till Oxford eller hvar de vara må;
 De ha ej långt igen, det svär jag på;
 Blott spåret fins, nog skall jag räfven få.
 Farväl, min farbror! -- Frände, ack farväl!
 Var trogen nu; er mor har bedit väl.

Hert. Kom, gamle son! Gud gifve dig ny själ!

(De gå).


TREDJE SCENEN.

(Exton och en betjent uppträda).

Ext. Gaf du ej akt till hvad som kungen talte?
 "Har jag då ingen vän, som kan mig frälsa
 Från denna fruktan uti menskohamn?"
 Säg, var det icke så?


Bet.Så var hans ord.

Ext."Har jag då ingen vän?" så var hans ord.
 Och sade det två gånger, och två gånger
 Med synbar vigt. Ej sant?

Bet.Han gjorde det.

Ext.Och då han talte, såg han skarpt på mig,
 Som sade han: om du blott vore den,
 Som skilde denna skräck ifrån mitt hjerta;
 Han mente Richard. Jag är kungen trogen;
 Till Pomfret nu! Hans ovän snart är mogen.



FJERDE SCENEN.

Fängelset i Pomfret.

(Konung Richard uppträder).

K. Rich.Jag går och grubblar på hur jag må kunna
 Förlikna detta fängelse med verlden;
 Men, efter verlden är så rik på folk
 Och här är ingen, ingen mer än jag,
 Jag kan ej; — men jag skall utgrunda det.
 Min hjerna skall bli hustru åt min själ,
 Min själ bli fader, och af dessa två
 En slägt af ätterika tankar födas,
 Som skall befolka denna lilla verld,
 Ostadiga som verldens menniskor,
 Ty ingen tanka är förnöjd. De bättre,
 Ja, tankar om Guds rike, blandas ofta
 Med tvifvelsmål och sätta ju Guds ord
 Emot Guds ord:
 Som: "Låter barnen komma!" Deremot:
 "Det är så svårt att ingå i Guds rike
 Som för kameln igenom synålsögat."
 De ärelystna tankar spinna hop
 Mirakler, som: hur dessa svaga naglar
 Må genom denna hårda verlds stenrefben,
 Igenom fängselburen, bryta väg;
 Då ej de kunna, dö de i sitt högmod.

Den som går ut på sinneslugn, sig smickrar
 Att han ej är den förste lyckans slaf,
 Och ej den siste; likt en narr till skälm
 Som, knäppt i stocken, skyler skammen dermed,
 Att många sutit der och skola sitta.
 Och i den tanken skapar sig en tröst
 Och bär sitt eget straff på deras rygg,
 Som före honom lida måst detsamma.
 Så spelar jag allena många roller,
 Men ingen nöjd. Ibland så är jag kung;
 Då vållar uppror, att jag önskar mig
 En tiggarstaf; så får jag den: men snart
 Den grymma nöd mig lär, att kung var bättre;
 Då blir jag kung igen; men snart jag finner
 Min krona från mig ryckt af Bolingbroke;
 Straxt är jag intet; -- men hvad helst jag är,
 Ej jag, ej någon menniska på jorden
 Med något nöjes, förrän han blir nöjd,
 Då han till intet blifver. -- Hvad? Musik! (Musik).
 Hm! Hm! Håll takt. -- Hur bitter ljuf musik
 Kan bli, då takt och tidsmått uraktlåtas!
 Så är det ock i menskans lifsmusik.
 Och här jag har ett öra läckert nog
 Att tadla saknadt tidsmått på en sträng,
 Men för min egen tid, mitt rikes samklang,
 Jag hade intet öra, intet sinne.
 Min tid förstördes, nu förstör hon mig,
 Ty hon mig nu förvandlat till sitt slag-ur;
 Minuter äro tankarna, som knäppa
 Med suckar tidens slag för mina ögon,
 Den tafla, hvarpå jemt mitt finger pekar
 Som visare och torkar tårar bort.
 Det ljud, som säger högt hvad klockan är,
 Är jemrens rop, som slår på hjertats malm.
 Så suckar, tårar, jemmerrop förkunna
 Sekund, minut och timma; -- men min tid
 I sporrstreck går för Bolingbrokes triumf,
Och jag står som en narr och håller hammarn! Jack o' the clock kallades den figuren, som på gamla ur håller slaghammaren; på ett dylikt i Lunds domkyrka äro lifvet och döden föreställda; den förra slår qvarterna, den sednare timmarna. --
 Musik, hör opp! -- Den kan mig galen göra;
 Ty fast den hulpit galningar till sans,
 På mig det syns att den gör kloka galna.
 Dock väl det hjerta, som mig unnar detta
 Sitt vänskapstecken! Vänskap är för Richard
 En sällan röjd klenod i hatets verld.

(En staltkneckt inträder).

Stallk. Hell, höge furste!

K. Rich. Hell dig, ädle pär!
 Säg, hvem den drygaste af oss två är. 
 Hvem är du? Hvarför kommer du till mig, 
 Dit ingen menska kommer, blott den hund, 
 Som lifnär sorgen med det bröd han bär mig.

Stallkn. Jag var en ringa stallknekt, kung, då du
 Var kung; och på min resa nu mot York 
 Med mycket bråk jag slutligen fått tillstånd 
 Att se min fordna herres anlete. 
 O! hur det skar mig in i själn att se 
 På Londons gator, sjelfva kröningsdagen, 
 När Bolingbroke han red på barbaresken, 
 Den häst som du så ofta ridit på, 
 Den häst som jag så troget pysslat om!

K. Rich. Red han på den? Ack, säg mig, hedersvän. 
 Hur gick han under honom?

Stallk. Så stolt, som han försmådde jordens grund.

K. Rich. Så stolt att Bolingbroke satt på hans rygg! --
 Det kräket åt dock bröd ur denna hand 
 Och yfdes af en klapp af kungahanden! --
 Men snafvade han ej? Föll ej till marken --
 Ty högmod går för fall -- och bröt så halsen 
 På denna stolte, som tog in hans rygg? 
 Förlåt mig häst! Hvi bannar jag väl dig? 
 Du, skapad för att kufvad bli af menskan,
 Blef född att bära. Jag är intet lastdjur 
 Och bär likväl en börda, likt en åsna, 
 Försläpas grymt af flackarn Bolingbroke.


(Fångvaktaren inkommer med ett fat).

Fångv. Ge rum, kamrat; mer får du ej bli här.

K. Rich. Begif dig hädan, om jag är dig kär.

Stallk. Hvad tungan dolt, i hjertat jag dock bär.
 (Går).

Fångv. Se så! Behagar ni, så lägg nu för.

K. Rich. Först smaka på det, som ni alltid gör.

Fångv. Sir Exton det förbjudit; jag ej vågar
 Det smaka mer. Han kom från kungen nu.

K. Rich. Till helvete båd' Lancaster och du!
 Mitt tålamod har dufnat; det är slut.
 (Slår fångvaktaren).

Fångv. Hjelp, hjelp, hjelp!

(Exton kommer med beväpnade).

K. Rich. Ha! Hvad nu? Hvad menar döden
 Med denna vilda stormning? Skurk, din hand
 Mig lemnar verktyg till din död.
 (Han fråntager den ene svärdet och dödar honom).
 Fyll du, du ock, en plats i helvetet!
 (Han dödar en annan. Exton nedstöter honom).
 Den hand i outsläcklig eld skall brinna,
 Som slog mig! — Exton, ve! Din bödelshand
 Med kungens blod har fläckat kungens land.
 Upp, upp, min själ! Din himmelsfärd nu gör;
 Det usla stoftet dignar här och dör.
 (Dör).

Ext. Så mycket mannamod, som kungligt blod,
 Jag spillt. O! vore blott min gerning god!
 Hvad satan nyss som godt mig föregifvit,
 Han visar nu i mörksens bok beskrifvit.
 Till kung som lefver döda kungen bär; —
 Tag bort de andra och begraf dem här.

(De gå).



FEMTE SCENEN.

Windsor. Ett rum i slottet.

(Fanfarer. Bolingbroke och York komma).

Bol. Vår bästa farbror York, vår sista nyhet
Var den, att upprorsstiftarne bränt opp
 Och plundrat Cicester i Glostershire;
 Vet Gud, om man dem fångat eller dödat.
 (Northumberland kommer). 
 Välkommen, lord! Hvad nytt?

North.  Jag önskar först
 Din thron all sällhet. Dernäst denna nyhet: 
 Jag har till London några hufvu'n sändt, 
 Af Salisbury och Spencer, Blunt och Kent; 
 Vid deras gripande hur allt gick till, 
 Dig detta papper snart upplysa vill.
 (Öfverlemnar ett papper).

Bol. Tack, ädle Percy! Du skall få en lön
 Ditt värde värdig, som din trohet skön.

(Fitzwater kommer).

Fitzw. Ers nåd! Från Oxford har jag sändt till London 
 Sir Bennet Seely's, jemte Brocas' hufvud, 
 Två af de farliga förrädares. 
 Som dig i Oxford blodigt mord beredt.

Bol. Fitzwater, din förtjenst ej ur mitt minne går,
 Och att värdera den jag väl förstår.

(Percy kommer med biskopen af Carlisle).

Percy. Upprorsanföraren, Westminster abbot, 
 Af samvetsagg och bittra minnen qvald, 
 Antvardat har åt grafven sina ben; 
 Men Carlisle står här tätt invid min sida 
 Din spränga dom, o konung, att förbida.

Bol. Carlisle, så hör min dom och din försoning! 
 Välj dig till fristad någon helig boning,
 Mer än du har och lef förnöjd din tid; 
 Och, om med frid du lefver, dö med frid! 
 Ty fast min afundsmän du alltid varit, 
 Stor dygd och ära jag hos dig förfarit.

(Exton kommer, åtföljd af tjenare, som bära en likkista).

Ext. O, store kung, i denna kista gömmes 
 Din fruktan andelös; härinne bo
Din farligaste ovans ben i ro;
 Jag här dig bringar Richard af Bourdeaux.

Bol. Jag ej dig tackar, Exton; du har då 
 En skamfläck satt med olycksalig hand 
 På detta hufvud och på ärans land?

Ext. Du gaf mig sjelf, o kung, ett ord deröfver!

Bol. Den älskar icke gift, som gift behöfver! 
 Och jag ej dig. Föll äfven så mitt ord, 
 Jag hatar mördarn, älskande hans mord. 
 Ditt eget samvetsqval må dig belöna; 
 Af mig du intet ynnestprof skall röna. 
 Som Kain smyg bland nattens skuggor fram, 
 Och ingen sol belyse mer din skam! --
 Tro mig, mylords, det nedslår allt mitt mod, 
 Min lyckas träd att vattnadt se med blod; 
 Kom, sörj med mig, ty bittert må jag klaga,
 Kom, sorgens svarta skrud vi på oss draga! 
 Och se'n jag tågar till det helga land, 
 Att aftvå detta blod ifrån min hand. --
 I sorgligt tåg nu hedra med en tår 
 Min sorg och den för tidigt fallnes bår.

(Alla gå).


KONUNG HENRIK DEN FJERDE.

FÖRRA DELEN.

PERSONER:

KONUNG HENRIK den fjerde.

HENRIK, prins af Wales, Prins JOHAN af Lancaster, konungens söner.

Grefven af Westmoreland, Sire WALTER BLUNT, konungens vänner.

THOMAS PERCY, grefve af Worcester.

HENRIK PERCY, grefve af Northumberland.

HENRIK PERCY, med tillnamnet Hetsporr, hans son.

EDMUND MORTIMER, grefve af March.

SCROOP, erkebiskop af York.

ARCHIBALD, grefve af Douglas.

OWEN GLENDOWER

Sir RICHARD VERNON.

Sir JOHN FALSTAFF.

POINS.

GADSHILL.

PETO.

BARDOLPH.

Lady PERCY, den unga Percys gemål, Mortimers syster.

Lady MORTIMER, Glendowers dotter, gift med Mortimer.

Madam RAPP, värdshusvärdinna i Eastcheap.

Lorder, embetsmän, en sheriff, kypare, uppassare, två formän resande, svit, m. fl.

SKÅDEPLATSEN är i England.



FÖRSTA AKTEN. FÖRSTA SCENEN.

London. Ett rum i slottet.

(Konung Henrik, Westmoreland, Sir Walter Blunt och
flere uppträda).

K. Henr. Så skakade af sorg som vi och tärda,
 Vi låta bortskrämd fred dock pusta ut
 Och andas brutna ljud om nya strider,

Som skola börjas snart på fjerran strand.
Ej mer en törstig fosterjords Erinnys
Med egna söners blod sin mun skall färga,
Ej mer det skarpa kriget fälten rista 
Och oväns marsch de späda blomster knäcka
Med jernskodd hof. De mordiskt lystna ögon
Som, meteorer likt på mulen himmel, --
Af samma ursprung, samma väsen alla, --
Nyss möttes i ett ilsket handgemäng,
Och borgarkrigets vilda slagtande
Nu skola par om par i sköna leder
Gå alla samma stråt,  ej kämpa mer
Mot bundsförvandter, slägtingar och vänner.
Ej krigets egg, lik knifven utan slida,
Skall såra mer sin herre. Derför, vänner,
Vi vilja ända till den helga grafven --
Hvars krigare vi äro och hvars kors,
Det heliga, vi fästat på vår skuldra --
En engelsk härsmakt sända ut att strida,
Hvars armar skaptes re'n i moderlifvet
Till hedningsjagt i dessa helga ängder,
Der Herrans fötter, de välsignade,
Som till vår frälsning naglades vid korset,
För fjorton sekler sedan vandrade.
Dock, vårt beslut årsgammalt redan är,
Det båtar ej att säga er: "vi gå;"
Det var ej målet för vårt möte. Säg mig,
Ni ädle frände, grefve Westmoreland,
Hvad man beslutade i går i rådet
Till främjande af detta helga värf.

Westm. Min konung; denna brådska tog man hett,
Och många kostnads-öfverslag man gjorde
Förliden afton re'n; då kom der motigt
Ett bud från Wales, med tunga budskap lastadt;
Det värsta, att den ädle Mortimer,
Som förde folk från Herfordshire till striden
Emot den oregerlige Glendower,
Var gripen utaf samma hårda Wales-man
Och tusen af hans krigsfolk slagtade.
På deras döda kroppar öfvades
En sådan djuriskt onaturlig stympning
Utaf de Wales'ska qvinnorna, att ingen
Kan derom tala ens och icke rodna.

K. Henr. Så afbröts då af denna upprorstidning
All fråga om vårt tåg till helga landet?

Westm. Ja, både den och flere till, ers höghet,
Ty ändå mera ovälkomna budskap
Från norden bragtes oss, och så de lödo:
På korsets helga dag den tappre Hetsporr,(Hotspur) kallades den unga Henrik Percy, för det att han nästan ständigt satt till häst och sporrade och aldrig hade någon ro hemma, när det var någon ofrid på färde.
Sir Henrik Percy, och stolts Archibald,
Den evigt tappre, stridserfarne Skotten,
Vid Holmedon tillsamman drabbade.
Der hade de en het och blodig timma --
Som man på grund af deras kanonad
Och annat desso likt berättade --
Ty den som budet bragte steg till häst,
När drabbningen som hetast var, och visste
Om hur den månde slutas ingenting.

K. Henr. Här är en kär och oförtruten vän,
Sir Walter Blunt, nyss stigen af sin häst,
Neddammad utaf hvarje jordfläcks stoft
Emellan Holmedon och denna borg.
Han bragt oss glada och välkomna bud:
I grund är grefven utaf Douglas slagen;
Sir Walter tiotusen tappra Skottar
Och två och tjugo riddersman på fältet
Såg ligga i sin blod. Och Hetsporr tog
Till fånga Mordake, grefven utaf Fife,
Den äldsta sonen till den slagna Douglas,
Samt grefvarna af Athol och Menteith,
Murray och Angus. Säg, är detta icke
Ett präktigt rof, en ädel vinning? Ha!
Säg, är det icke, frände?





Westm.               Jo, i sanning,
En seger för en prins att skryta af.

K. Henr. Nu gör du mig bedröfvad, väcker upp
 Min afunds-synd mot lord Northumberland,
 Som fader är till sådan herrlig son,
 En son, hvars lof på ryktets tunga bor,
 Det rakaste bland ungträd uti skogen,
 Den ljufva lyckans älskling och dess stolthet,
 I det jag, skådande på Hetsporrs rykte,
 Ser sus och dus och skamlig vandel fläcka
 Min Henriks panna. Ack, om så befunnes
 Att någon elfva, trippande i natten,
 I lindan hade bortbytt våra barn,
 Och kallat hans Plantagenet, mitt Percy!
 Då finge jag hans Henrik och han min.
 Men bort med honom ur mitt sinne! Frände,
 Hvad säger ni om unga Percys stolthet?
 De fångar, dem på denna färd han tagit,
 Han sjelf behåller, låtande mig veta,
 Att ingen mer jag får än grefve Mordake.

Westm. Det har han lärt utaf sin farbror Worcester,
 Som städs för er en olycksstjerna var;
 Och derför kråmar han sig så och reser
 Sin ungdoms borst emot er värdighet.

K. Henr. Men jag för sådant honom kräft till ansvar,
 Och derför måste än en tid vi dröja
 Med helga löftet till Jerusalem.
 På nästa Onsdag, frände, hålla vi
 I Windsor råd, säg det till lorderna;
 Kom likväl snart tillbaka sjelf till oss,
 Ty mer att säga är och mer att göra,
 Än jag för vrede hinner säga ut.

Westm. Det skall jag göra, eders majestät.


ANDRA SCENEN.

London. Ett annat rum i slottet.

(Henrik, prins af Wales, och Falstaff uppträda).

Falst. Nå, Hinke, hvad tid på dagen är det, min gosse?

P. Henr. Du har blifvit så tjockhufvad af att dricka 
gammalt sekt, af att knäppa opp för magen efter maten 
och ta din middagslur på en bänk, att du har glömt att 
egenteligt fråga efter det, som du egenteligen vill veta. 
Hvad fan har du att göra med tiden på dagen? Om 
timmarna vore sektmuggar, minuterna kapuner, slagklockorna 
kopplerskors tungor, ziffertaflorna skyltar på jungfruhus, och 
den välsignade solen sjelf en vacker eldfängd slyna i 
eldfärgadt taft, då vore det inte så svårt att begripa, hvarför 
du är så ytterst angelägen om att fråga efter tiden på 
dagen.

Falst. Sannerligen, den gången slog du hufvudet på 
spiken, Hinke. Ty vi som knipa penningpungar, vi gå 
efter månen och sjustjernorna, men icke efter Phoebus, -- 
"den vandrande riddaren skön."Orden
äro lånade ur en gammal ballad om solens riddare,
hjelten i en spansk roman med titel El donzel del
Febo. Cervantes omnämner ofta denna riddare i Don
Quixote. Och hör nu, du hjertans 
toker, när du en gång blir kung -- så sant Gud hjelpe din 
nåde -- majestät skulle jag säga, ty af nåden blir du 
aldrig delaktig.

P. Henr. Hvad? Ingen nåd?

Falst. Nej, minsann; icke så mycket en gång, som kunde 
förslå till bordsbön till ett förloradt ägg.

P. Henr. Nå, än se'n då? Sjung ut, sjung ut.

Falst. Hjertandes, du min söta toker, då du blir kung, 
så låt icke oss, som äro den dyrkade nattens 
kammarherrar,Detta ställe har
öfversättaren nödgats behandla något fritt, för att
kunna ersättta originalets komiska ordlek, som beror
på ljudlikheter i orden night och knight samt beauty
och booty. Originalets ord äro: Let not us, that are
squires of the nights body, be call'd thieves of de
day's beauty. Falstaff vill ha vackrare namn på tjuf
än det vanliga kallas kammar-dyrkare på Herrans ljusa dag; låt oss 
heta Dianas skogvaktare, skymningens kavaljerer, månens 
sötungar och låt folket säga om oss, att vi äro folk med 
god styrsel på oss, då vi såsom hafvet låta styra oss utaf 
vår ädla och kyska herrskarinna Luna, under hvars 
beskydd vi -- stjäla.

P. Henr. Du talar bra, och det håller också streck;


ty vår lycka, vi som äro månens folk, har sin ebb och flod 
som hafvet, emedan den såsom hafvet styres af månen. 
Till exempel: en guldbörs, knipen med tummel och bång 
måndagsnatt och bortspenderad med rummel och sång 
tisdagsmorgon; tagen med svärjande: "pengar eller lifvet!" 
och bortslösad under skriande: "pass opp, kypare!" Den 
ena gången så låg ebb som nedersta pinnen på en stege, 
den andra gången så hög flod som toppen på en galge.

Falst. Vid Gud, du talar sant, min gosse. -- Men är 
inte värdinnan min på näringen en riktigt söt menniska?

P. Henr. Som honung från Hybla, min gubbe lilla. 
Och är inte en buffellädersjackaExekutions-betjenter
buro buffellädersjackor; en sådan jacka var a robe of
durance, en jacka som höll bra; men durance betyder
äfven fängelse. Prinsen alluderar på att Falstaff,
som stod i ganska stor skuld hos den "söta menniskan,"
snart nog kunde bli bysatt. -- Läsaren gifve akt på
hur Falstaff söker sondera prinsen, på hvars beskydd
han icke tyckes vara alldeles säker. en rätt söt persedel och 
som håller se'n?

Falst. Hvad nu, hvad nu, din narraktiga toker? Hvad
menar du med dina pikar och glosor? Hvad fan har jag
att göra med en buffellädersjacka?

P. Henr. Och hvad tusan har jag att göra med 
värdinnan min på näringen?

Falst. Jo, du har gjort opp med henne, du, och det
inte så sällan heller.

P. Henr. Ropade jag nånsin in dig för att betala din
andel?

Falst. Nej, den rättvisan vill jag göra dig; der gjorde 
du alltid fullt skäl för dig.

P. Henr. Ja, både der och annorstädes så mycket
pungen tålte; räckte det inte till, så nyttjade jag min kredit.

Falst. Ja, och nyttjade den så, att, om det icke vore
att presumera att du vore presumtif arfvinge -- men hör
nu, du lilla hjertans toker, skall det få stå galgar qvar i 
England, då du blir kung? Skall manhaftigheten, så som 
nu sker, få hundfilas af gamla pappa Lagens rostiga 
kapson? Häng ingen tjuf, du, då du blir kung!

P. Henr. Nej, det skall du få göra.

Falst. Får jag det? Hejsan, hvad jag skall bli för
en dugtig domare!

P. Henr. Du dömer redan på tok; jag menar, att du

skall få visa ditt mästerskap med att hänga tjufvar och så 
bli en mästerlig mästerman.

Falst. Godt, Hinke, godt; och på sätt och vis passar
det också till mitt humör, lika bra som att uppvakta vid 
hofvet, det skall jag säga dig.

P. Henr. För att söka befordran?Shakspeare leker här med den
dubbla bemärkelsen af ordets suits. Jmfr noten till
Coriolanus sid. 18.

Falst. Ja, för att söka befordran; mästermans-rockar
äro alltid väl fodrade. Tusan, jag är så melankolisk som 
en gammal katt eller en tilltufsad björn.

P. Henr. Eller som ett gammalt lejon eller en
älskares luta.

Falst. Ja, eller som en brummande säckpipa från
Lincolnshire.

P. Henr. Eller som en hare eller ett melankoliskt
träsk, hvad säger du om det?

Falst. Du har så osmakliga liknelser och är
sannerligen den påhittigaste, sakramenskade -- söta unga prins. -- 
Men hör nu, Hinke, plåga mig inte mer med det som 
fåfängeligt är. Gud gifve, att du och jag visste hvar man 
kunde få köpa sig en slump godt namn och rykte! En 
gammal rådsherre skurfvade mig här om dagen på gatan 
för er skull, min herre; men jag låtsade inte om honom: 
och ändå talade han rätt visliga; men jag frågade icke 
efter honom: och ändå talade han visliga, och det midt på 
gatan.

P. Henr. Det gjorde du rätt i; ty "visheten låter höra 
sigEn citation ur
ordspråksboken I, 20, 24. på gatorna, och ingen aktar thertill."

Falst. Ack, hvad du är förbannadt bibelsprängd! Du
är verkligen i stånd att förföra ett helgon. Du har 
kommit mig mycken förargelse åstad, Hinke, -- Gud förlåte 
dig det! Innan jag kände dig, Hinke, var jag så oskyldig 
som det barn, som föddes i går, och nu är jag, om 
sanningen skall fram, inte stort bättre än ett af verldenes barn. 
Jag måste höra opp med det här lefvernet och skall så 
göra också. Vid Gud, om jag icke det gör, vill jag vara 
en skurk! Jag vill inte fara till helvetet för någon 
konungasons skull i hela christenheten.

P. Henr. Hvar skall man knipa sig en penningpung i
morgon, Hans?

Falst. Hvar du vill, min gosse, jag är med; och är jag
inte det, så kalla mig en skurk och hundsfottera mig.

P. Henr. Jag ser att det går bra med din omvändelse;
från böner till tjufknep!

(Poins kommer på afstånd).

Falst. Nå nå, Hinke, det är mitt kall, Hinke; det är
ingen synd att arbeta i sitt kall. -- Poins! -- Nu få vi
veta, om Gadshill har vädrat opp något åt oss. Ack,
om menniskorna blefve saliga efter förtjenst, hvad
hål i helvetet vore hett nog åt honom? Det är den
allsmäktigaste kanalje, som någonsin ropat "halt"
till en hederlig karl.

P. Henr. God morgon, Edvard!

Poins. God morgon, kära Hinke! Hvad säger munsjör
Samvete? Hvad säger sir John Sekt-och-socker? Hans,
hur kommer djefvulen och du öfverens om din själ,
som du sålde honom förleden Långfredag för ett glas
madera och låret af en kall kapun?

P. Henr. Sir John håller sitt ord, och fan får sin
vara; ty John var ännu aldrig någon ordspråksbrytare,
han ger djefvulen hvad djefvulen tillhörer.

Poins. Då blir du fördömd, för det att du håller hvad
du lofvat djefvulen.

P. Henr. Annars hade han blifvit det, för det att
han lurat djefvulen.

Poins. Men gossar, gossar, i morgon bittida klockan
fyra till Gadshill! Der gå pilgrimer till Canterbyry
med rika skänker, och köpmän rida till London med
späckade penningpungar. Jag har masker åt er alla;
hästar har ni sjelfva. Gadshill ligger i natt i
Rochester. Jag har beställt qvällsvard till i morgon
afton i Eastcheap; vi kunna göra det så säkert som
sofva. Om ni vill följa med, så skall jag stoppa
edra penningpungar fulla med kronor; vill ni inte,
så stanna hemma och låt hänga er.

Falst. Hör nu, Edvard, om jag blir hemma och icke
går med, så skall jag låta hänga er, för det att ni går 
åstad.

Poins. Såå, du plumphuggare!

Falst. Hinke, vill du vara med?

P. Henr. Hvem? Jag plundra? Jag stjäla? Nej, minsann
jag det gör!

Falst. Det är hvarken heder, mannamod eller godt
kamratskap i dig; du härstammar icke af kungligt blod, om 
du icke vågar gripa efter ett par kronor.

P. Henr. Nå väl då; en gång i mitt lif vill jag vara
en galning.

Falst. Nå, det var förnuftigt taladt.

P. Henr. Nej, det må gå hur det vill; jag stannar hemma.

Falst. Vid Gud, då blir jag högförrädare, när du blir 
kung!

P. Henr. Det frågar jag litet efter.

Poins. Sir John, jag ber dig, lemna prinsen och mig
allena; jag vill förelägga honom sådana skäl för detta 
äfventyr, att han skall följa med.

Falst. Godt; måtte du hafva öfvertalandets ande och
han lärgirighetens öron, så att hvad du säger må beveka 
honom, och hvad han hör må blifva trodt; då skall den 
sannskyldiga prinsen, för rolighets skull, bli en falsk tjuf; 
ty tidens stackars missbruk tarfva uppmuntran. Farväl! 
Jag möter i Eastcheap.

P. Henry Farväl, du sena vår; farväl, du 
Novembersommar!En allusion på Falstaffs
ålderdom förenad med ungdomliga böjelser.

(Falstaff går).

Poins. Nå, min snälla, söta socker-prins, rid med oss i 
morgon. Jag har ett upptåg i sinnet, som jag icke kan 
utföra ensam. Falstaff, Bardolph, Peto och Gadshill skola 
plundra det här folket, som vi redan ha i kikaren. Ni och 
jag skola icke vara med; men då de fått sitt byte, -- om 
icke ni och jag då plundra dem, så hugg detta hufvud 
från mina skuldror.

P. Henr. Men huru skola vi bli dem qvitt, då vi gifva
oss utaf?

Poins. Hå, vi gifva oss utaf antingen tidigare eller

sednare än de och sätta ut åt dem en mötesplats, der det 
står i vårt eget skön att icke infinna oss. Då skola de 
våga äfventyret på egen hand, men knappast hinna 
fullborda detsamma, förrän vi äro öfver dem.

P. Henr. Ja, men det är troligt, att de skola känna
igen oss på våra hästar, våra kläder och mångfaldiga
andra saker och ting.

Poins. Jo pytt! Våra hästar skola de icke få syn på;
dem binder jag i skogen. Våra masker skola vi byta om,
sedan vi väl blifvit dem qvitt; och dessutom, ser du, har 
jag med mig enkom öfverdrag af kanfas att maskera våra 
vanliga ytterkläder med.

P. Henr. Men jag fruktar, att de bli oss för hårda att 
nappas med.

Poins. Åh nej! Två af dem äro så äkta pultroner, som
de der någonsin tagit till harvärjan. Och den tredje, --
om han fäktar längre, än han anser rådligt vara, så vill 
jag afsvärja mig vapnens bruk. Det bästa i hela detta 
upptåg skall bli att höra hvilka obegripeliga lögner den här 
feta skurken skall förtälja oss, då vi råkas vid 
qvällsqvarden: huru han har fäktat minst med trettio; hvad parader, 
hvad stötar, hvad lifsfaror han utstått; och i vederläggningen 
af allt detta ligger just det fina.

P. Henr. Godt, jag följer med dig. Förse oss med
allt som kan behöfvas och möt mig i morgon qväll i
Eastcheap. Jag vill supera der. Farväl!

Poins. Farväl, min prins!

(Poins går).

P. Henr. Er känner jag och vill en liten tid 
 Ert vilda lättingslefverne beskärma. 
 Dock härutinnan vill jag härma solen, 
 Som låter usla giftbemängda moln 
 Bortskymma hennes skönhetsglans för verlden, 
 På det att, när det faller henne in 
 Sig sjelf att vara, hon, den saknade, 
 En desto större undran måtte väcka
 Frambrytande igenom stygga dunster, 
 I hvilkas qvalm hon tycktes nyss förqväfd.
Om hvarje dag i året vore helg,
 Så vore nöje lika tungt som möda;
 Men helg som sällan kommer är välkommen,
 Och intet gläder så som sällsynthet.
 Så skall, då jag min råhet kastar af
 Och gäld betalar, fast jag aldrig lofvat,
 Jag lika mycket svika folkets väntan,
 Som jag är bättre än hvad sjelf jag sagt.
 Som glänsande metall på dunkel grund
 Min bättring öfver mina fel skall glittra
 Och vinna högre skönhet, fleras ålit,
 Än utan folium den hade vunnit.
 Så vänder mina fel jag mig till vinst,
 Gör allt till godo, när man tror det minst. (Går).


TREDJE SCENEN.

Ett annat rum i slottet.

(Konung Henrik, Northumberland, Worcester, Percy, Sir Walter Blunt och flere uppträda).

K. Henr. För kyligt och för fogligt var mitt blod.
 Det lät ej reta sig af denna smälek.
 Det märkte ni; ni satte också foten 
 Uppå mitt tålamod, men lita på 
 Att mer jag framgent vara vill jag sjelf, 
 Mäktig och fruktad, än mitt lynne följa, 
 Som lent som oljan, mjukt som dunet var 
 Och derför ock förlorade den hyllning, 
 Som stolta själar blott den stolte gifva.

Worc. Vårt hus, min prins, ej har förtjenat just
 Att bli ett föremål för maktens gissel, 
 Densamma makt som våra egna armar 
 Till sådan ståt förhulpit.

North.              Nådig herre, --

K. Henr. Bort, Worcester, bort med dig! Jag skådar hot 
 Och trotsighet uti din blick. Min herre,
Er hållning är för djerf och pockande,
 Och majestätet lider ej att skåda
 En skymt af knot på undersåtens panna.
 Ni har ert afsked. När i råd och dåd
 Vi er behöfve, skall det sägas till!
 (Worcester går)
 Ni ville tala.

North. Ja, ers majestät! 
 De fångar Percy tog vid Holmedon, 
 Och dem man utkräft i ers höghets namn,
 Ej blefvo, säger han, er nekade 
 Så tvärt, som man ers majestät berättat; 
 Men afund eller missförstånd är skulden 
 Till detta fel, och icke alls min son.

Percy. Min kung! 
 Jag aldrig några fångar vägrat er. 
 Dock mins jag att, när slagtningen var slut 
 Och jag af kamp och ilska glödande 
 Mig stödde matt och flämtande mot svärdet, 
 Der kom en viss hans nåd så fin och sprättig, 
 Frisk som en brudgum, rakad nyss om kinden, 
 Som liknade ett mejadt åkerfält. 
 Han som en bod-mamsell var parfymerad 
 Och höll emellan fingret och sin tumme 
 Svampdosan, hvilken under näsans tipp
 Han ideligen stack och drog tillbaka, 
 Men näsan nös uti förargelse, 
 När han härnäst kom stickandes igen. 
 Han ideligen log och snackade 
 Och, när soldater buro liken bort, 
 Han kallade dem oförskämda lymlar, 
 Som buro stygga och malpropra lik 
 Emellan vinden och hans adels-näsa. 
 Med mången helgdagsfras och fröken-term 
 Han sporde mig; bland annat kräfde han 
 Uppå ers höghets vägnar fångarna. 
 Mig gjorde kylan uti såren smärta, 
 Mig plågade hans papegojeprat;
Af smärta gramse och på karl'n förargad,
 Jag snäsigt svarade, jag vet ej hvad;
 Ja eller nej. -- Jag kunde blifva tokig
 Att se hans glitter, lukta hans parfym
 Och höra sådant kammarfröken-pjoller
 Om krut och kulor, -- Gud han sig förbarme! --
 Han lärde mig, att spermaceti vore
 Mot inre skador riktigt suveränt,
 Och sade mig, att synd och skam det är
 Att man ur jordens milda sköte skall
 Salpeter-styggtyg gräfva opp, som lömskt
 Så mången välväxt, hygglig karl förderfvat;
 Och vore ej de der kanonerna,
 Så skulle också han soldat ha blifvit.
 På detta dumma, meningslösa prat
 Jag vårdslöst svarade som jag berättat.
 Jag er besvär, låt ej hvad han har sqvallrat
 Stå fram som giltigt klagomål emellan
 Min trohet och ers höga majestät.

Blunt. Min gode kung, om saken rätt betraktas,
 Så må, hvad helst ock Henrik Percy sagt 
 Till sådan man och på ett sådant ställe 
 Och sådan tid med mer som dertill hör, 
 På goda grunder dö och aldrig uppstå
 Till någon sorts förfång och men för Percy, 
 Helst nu han återkallar hvad han sagt.

K. Henr. Och likväl vägrar han oss fångarna! --
 Förstås med villkor och med förbehåll, 
 Att vi med egen kostnad löse ut 
 Den galningen, hans svåger Mortimer,Enligt Steevens förblandar Shakspeare i detta skådespel två herrar Mortimer: den ena var Edmund Mortimer, grefve af March, den andra sir Edmund Mortimer. Det är grefven af March som menas, ehuruväl Shakspeare på olika ställen olika uppgifver hans slägtskap med Percyska huset.
 Som, vid min själ, med uppsåt har förrådt 
 De lif, dem han i striden skulle föra 
 Emot den trollska djefvulen Glendower, 
 Hvars dotter, som vi höre, grefve March 
 Nyss gift sig med. Skall jag min kista tömma
 Och lösa ut förrädare åt mig? 
 Jag köpa uppror, mäkla mig till fred
Med dem, som redan sina lif förverkat? 
 Nej, han må dö af svält på kala bergen, 
 Ty jag skall aldrig anse den för vän, 
 Hvars tunga bedjer mig ett öre kosta 
 På lösen för rebellen Mortimer.

Percy. Rebellen Mortimer. 
 Han svek er aldrig, nådigaste konung; 
 Krigslyckan honom svek. Att det bevisa, 
 Dertill behöfs en enda tunga blott 
 För alla blodsår, dessa öppna munnar, 
 Dem han på Severns sköna strand sig fick, 
 Då man mot man och arm mot arm han stod 
 Och kämpade det mesta af en timma 
 I trotsig bardalek mot båld Glendower. 
 Tre gånger hemtade de andan, drucko 
 Tre gånger, på beting, ur snabba Severn,
 Som skrämd af deras blodigt vilda blickar 
 Dök, full af fasa, mellan vass som skälfde 
 Och gömde krusigt hufvud djupt i sanden 
 Af dessa bålda kämpar blodbestänkt. 
 Ej nånsin färgade en listig falskhet 
 Med slika djupa dödssår sina dåd, 
 Ej heller kunde Mortimer, den ädle,
 Så många hugg frivilligt taga mot; 
 Låt bli att kalla honom för rebell!

K. Henr. Du ljuger, Percy, du beljuger honom! 
 Han aldrig kamp bestod emot Glendower. 
 Nej hör! 
 Nå gerna kunde han mot sjelfva satan, 
 Som mot Glendower, slåss på tu man hand. 
 Säg, skäms du ej? Jag tål ej hädanefter 
 Att du ett enda ord om honom talar. 
 Låt genast sända dina fånga hit! 
 Ty annars skall du få med mig att göra. 
 Mylord Northumberland, ni tillstånd har
Att med er son från mig aflägsna er. --
 (Till Percy). Sänd dina fångar hit, jag råder dig.

(Konungen, Blunt, med flere gå).

Percy. Om sjelfva satan röte efter dem, 
 Han fick dem ej. -- Jag skyndar efter kungen 
 Och säger det; jag skall mitt hjerta lätta, 
 Om ock det skulle kosta mig mitt hufvud.

North. Hvad nu? Af vrede drucken? Hejda dig! 
 Din farbror kommer.

(Worcester kommer tillbaka).

Percy.        Ej ett enda ord
 Om Mortimer! För tusan, just om honom 
 Jag tala vill och hjelpa honom också, 
 Om ock jag skulle bli fördömd på kuppen. 
 För honom vill jag mina ådror tömma 
 Och gjuta droppvis ut mitt hjerteblod; 
 Men lyftas skall förtrampad Mortimer 
 Så högt i luften, som den glömska kungen, 
 Den otacksamma, ruttna Bolingbroke.

North. (Till Worcester). Se, broder, kungen gjort er brorson tokig.

Worc. Hvem tände denna eld, när jag var gången?

Percy. Han ville mina fångar ha, kantänka! 
 Och då jag kräfde lösen än en gång 
 För svåger min, så bleknade hans kind; 
 Han slungade en dödens blick på mig 
 Och skalf vid blotta namnet Mortimer.

Worc. Jag klandrar honom ej; han blef ju nämnd
 Till kronprins utaf salig konung Richard.

North. Det blef han; sjelf jag hörde nämningen. 
 Den skedde, när den stackars konung Richard -- 
 Förlåt oss, Gud, allt ondt vi honom gjort! -- 
 Begaf sig ut i härnaden mot Irland. 
 Knappt kom han derifrån, förrän han blef 
 Först afsatt, sedan mördad straxt derpå.

Worc. Och än i dag af vida verldens mun 
 Vi lida hån och smälek för hans död.

Percy. Jag ber er, tyst! Säg, nämnde konung Richard 
 Min svåger Edmund Mortimer till kronprins?

North. Ja visst! Det hörde jag med egna öron.

Percy. Då klandrar jag ej just hans frände, kungen, 
 Som önskar honom död på kala bergen. 
 Men kan ni tåla, -- ni, som satte kronan 
 På denna otacksamma mannens hufvud 
 Och fick för hans skull på ert goda namn 
 Ett lönnmords snöda skamfläck, -- kan ni tåla,
 Att hela verlden skall förbanna er 
 Som usla medel och handtlangare, 
 Som rep och stegar, ja, som bödelsknektar? 
 Förlåt mig, att så djupt jag stiger ned 
 Och visar er den rang och värdighet, 
 Som denna sluga kung har unnat er! 
 Skall man, o blygd, i våra tider säga 
 Och skall i framtids krönikor man läsa,
 Att män af eder makt och eder adel 
 Förpantat sig åt orättfärdig sak -- 
 Som, Gud förlåte er, ni båda gjort -- 
 Och ryckt den sköna rosen Richard upp 
 Och satt det tornet Bolingbroke i stället? 
 Och skall till yttermera blygd det sägas, 
 Att skam till tack och hån ni fick af den, 
 För hvilken ni har denna smälek lidit? 
 Nej, ännu är det tid att köpa åter 
 Er landsförvista heder och förvärfva 
 På nytt igen ert goda namn och rykte
 Och taga hämd af denna stolta kung, 
 Som hånat er och grubblar dag och natt 
 På sättet att er gälda all sin skuld 
 Med blodig penning -- med er egen död. 
 Och derför, säger jag --

Worc.              Var tyst, min frände;
 Nu skall en hemlig bok för er jag öppna
Och läsa för er vredes snabba fattning
 Om farliga, om oerhörda ting,
 Så farliga, så oförväget djerfva,
 Som det att vandra öfver fors som brusar
 På bräcklig lans som gungar under foten.

Percy. Om den går af, god natt! -- Sjunk eller simma! 
 Sänd farlighet från öster och till vester,
 Blott äran korsar den från norr till söder, 
 Och låt dem slåss! O, blodet svallar högre, 
 När lejon hetsas än när hare jagas!

North. Inbillningen om väldiga bedrifter 
 Ur tålamodets gränsor honom jagar.

Percy. Vid Gud! det vore lätt att hoppa upp 
 Och rycka ärans glans från bleklagd måne; 
 Ja, lätt att dyka ned i hafvets djup, 
 Der intet sänklod bottnat än och draga 
 En drunknad ära upp vid lockarna, 
 Om endast den som räddat henne finge 
 All hennes herrlighet, men ej rival. 
 Fy, fy! de der kamraterna, det följet!

Worc. Han föreställer sig en verld af bilder,
 Men ej den form som framför allt är vigtig. --
 Min frände, låt mig säga er ett ord!

Percy. Förlåt mig!

Worc.                     Nå, de ädla Skottarna,
 Som du har tagit, --

Percy.         Dem behåller jag.
 Vid Gud han skall ej få en enda Skotte, 
 Om ock en Skotte kunde göra'n salig; 
 Nej, jag behåller dem, det svär jag på.

Worc. Du far åstad och vill ej höra mig; 
 Du kan ju få behålla dina fångar.

Percy. Det gör jag; dermed punkt. -- Han sade mig, 
 Han ville ej utlösa Mortimer, 
 Förbjöd min tunga nämna Mortimer; 
 Men jag skall hitta honom, der han sofver, 
 Och ropa i hans öra: Mortimer!
Ja,
 En stare skall han få till skänks af mig, 
 Som jemt och samt skall skrika Mortimer 
 Och hålla så hans harm i jemn motion.

Worc. Ett ord, min frände; hör mig!

Percy. All annan sträfvan afsvär jag högtidligt,
 Blott icke den att pina Bolingbroke 
 Och den der skojarn, prinsen utaf Wales. 
 Om fadren icke vore sonen gramse 
 Och gerna såge, att det gick till fanders,
 Jag ville lägga gift uti hans öl.

Worc. Farväl, min frände! Jag med er vill tala,
 När bättre lust ni har att höra på.

North. Ha, hvilken narr, som väsnas likt en broms
 Och bryter ut i sådan qvinno-ilska! 
 Du hör ej alls hvad annat folk dig säger.

Percy. Ja, ser ni, ris mig piska, nässlor bränna
 Och myror sticka, när jag talas hör 
 Om Bolingbroke, den falska klipparen. 
 På Richards tid -- hur heter nu det stället? -- 
 För fan! -- det ligger uti Glostershire, -- 
 Der hertigen, den narrn, hans farbor bodde, 
 Hans farbror York; -- der först jag böjde knä 
 För denna smilar-kungen, Bolingbroke, 
 Då ni med honom kom från Ravensburg.

North. I Berkley-castle.

Percy. Ja, så hette det.
 Hu hvilket lass af sockersöta ord 
 Han gaf mig der och viskade på svansen! 
 "Om denna späda lycka växer till" -- 
 Och "bästa Henrik Percy" -- "min kusin!" 
 Kusinandet åt fanders! -- Gud förlåte! --
 Säg, farbror, hvad ni vill, nu har jag slutat.

Worc. Om du ej talt till punkt, gå på igen; 
 Vi ha ej brådtom.

Percy. Nej, nu är det slut.

Worc. Nå, än ett ord om skottska fångarna.
Gif dem förutan lösen genast fria;
 Begagna Douglas' son att värfva folk
 Åt dig i Skottland: många skäl, dem jag
 Dig skriftligen skall gifva, dig försäkra
 Att det beviljas lätt. -- (Till Northumberland). Men ni, mylord,
 Skall, medan Percy så i Skottland verkar, 
 Er smyga hemligt uti hjertat in 
 På den der ädle, älskade prelaten, 
 På erkebiskopen.

Percy. Af York, helt säkert?

Worc. Fullkomligt riktigt; han som ej kan glömma
 Sin broders död i Bristol, biskop Scroop. 
 Jag nämner icke detta alls på måfå 
 Som något möjligt blott; jag vet med visshet, 
 Att allt är väl begrundadt och beramadt, 
 Och väntar blott att skåda få en skymt 
 Af den tillfällighet, som verkar utbrott.

Percy. Nu har jag nys om allt! Det skall gå bra!

North. Du släpper jemt ditt koppel lös i förtid.

Percy. Åh, detta anslag var en ståtlig sak! --
 Och Skottlands härsmakt se'n och Yorks förenad 
 Med Mortimers, -- galant!

Worc. Så skall det ske.

Percy. I sanning, oförlikneligt planeradt.

Worc. Och inga småskäl bjuda oss att skynda;
 Om våra hufvuden vi vilja rädda, 
 Vi måste sätta hufvudet i vädret, 
 Ty hur beskedligt än vi oss bete,
 Vet kungen dock hvad han är skyldig oss 
 Och tror, att vi oss missbelåtna tro, 
 Till dess han passar på och ger oss respass. 
 Ni ser ju redan, hur han börjar på 
 Att undandraga oss sin nådeblik.

Percy. Ja visst, ja visst! vi taga hämd på honom!

Worc. Farväl, min frände; gå nu icke längre,
 Än jag med bref skall styra edra fjät.
Då tiden mogen blir, -- det blir den snart --
 Jag smyger till Glendower och Mortimer,
 Der du och Douglas och vår hela härsmakt --
 Så skall jag ställa hop -- tillsamman komma;
 Då skola vi med starka armar famna
 Den lycka, som ur handen nu oss halkar.

North. Farväl, min goda broder; jag är säker
 Att det skall lyckas väl.

Percy. Farväl, min farbror.
 Låt tiden blifva kort, tills hugg och slag
 Och jemmerrop oss ge en munter dag!

(De gå).


ANDRA AKTEN. FÖRSTA SCENEN.

Rochester. En värdshus-gård.

(En forman kommer med en lykta i handen).

Form. Hejsan! Om icke klockan redan är fyra på dagen,
så vill jag låta hänga mig. Karlavagnen står midt
öfver den nya skorstenen, och än är icke vår häst
påpackad. -- Hör hit, stalldräng!

Ställd. (Innanföre). Straxt, Straxt.

Form. Kära Thomas, jemka mig Blackens sadel
tillrätta och stick en ulltapp eller par under
knappen; den arma kraken är bruten, så det just är
otäckt.

(En annan forman kommer).

2 Form. Ärterna och bönorna här ä' unkna som fan, och
det är vigaste sättet att skaffa de arma kreaturen
mask. Här i huset går allt bakfram, sedan Robert,
stalldrängen, dog.

1 Form. Stackars karl! han hade aldrig en
glad dag, sedan priset på hafran steg. Det blef
hans död,

2 Form. Jag tror, att det inte på hela vägen
till London fins något gemenare hus med loppor i;
jag är som en rödspetta öfver hela kroppen.

1 Form. Som en rödspetta? Tusan plåtar, ingen kung
i hela christenheten kan vara bättre biten, än jag
blifvit sedan första hanegället!

2 Form. Ja, de vill ju icke ens bestå oss en potta,
utan vi får låta't gå i spisen; och en sådan der
kammarväta kläcker loppor så tjockt som fisk-rom.

1 Form. Hör hit, stalldräng! ut med dig,
för fan i våld, ut med dig!

2 Form. Jag har en rökt skinka och två bundtar
ingefära, som jag skall lemna utaf i Charing-cross.

1 Form. Pina, död, kalkonerna i min korg ha svultit
rakt ihjel. -- Stalldräng -- fan i dig! har du inte ögon
i skallen? Hör du inte? Om det icke är en lika god
gerning som att ta sig en klunk, att spräcka skallen
på dig, så vill jag vara en kanalje. Kom, för knäfveln
i våld! Har du ingen heder i kroppen på dig?

(Gadshill kommer).

Gadsh. God morgon, förmän! Hvad är klockan?

1 Form. Jag tror, hon är tu.

Gadsh. Var beskedlig och låna mig din lykta; jag
skall se efter min vallack i stallet.

1 Form. Sakta, vackert! Jag känner också ett knep
så godt som två, lit' på det.

Gadsh. Vill du inte låna mig din då?

2 Form. Såå? När skall det bli af, tror du? --
"Låna mig din lykta," sad' han. Knäfveln heller,
förr vill jag se dig hängd.

Gadsh. Nå, forman, hur dags tänker du vara
i London?

2 Form. Tids nog för att gå till sängs vid ljus,
hör du. -- Kom, granne, låt oss väcka herrarna; de
vill gerna ha ressällskap; ty de ha mycken packning
med sig.

(Formännen gå).

Gadsh. Pass opp, kypare!

Kyp. (Innanföre). "Rappa tag," sad' ficktjufven.

Gadsh. Det passar lika bra som "rappa tag," sad'
kyparen; ty du är icke olikare en ficktjuf, än den
som ger anvisningen är olik den som sätter den i
verket; det är du, som ställer till.

(Kyparen kommer).

Kyp. God morgon, herr Gadshill. Det håller streck hvad
jag sad' er i går aftons. Här är en landtjunkare från
vildmarkerna i Kent, som för med sig trehundra mark
i guld. Jag hörde honom sjelf säga det i går aftons
vid qvällsvarden till ett af sitt sällskap, en sorts
kontrollör, som också har en hel hop packning med
sig, Gud vet hvad. De äro redan uppe och ha beställt
förlorade ägg; de ge sig genast utaf.

Gadsh. Hör du, om de icke råka ihop med St. Niklas
brödraskap, St. Niklas var äfven
tjuf varnas skyddspatron. Jmfr Walter Scotts Ivanhoe.
så skall du få ta nacken af mig.

Kyp. Stor tack, den vill jag inte ha; den kan du gömma
åt mästermannen, ty jag vet, att du tjenar St. Niklas
så troget, som nånsin en kanalje kan.

Gadsh. Hvad pratar du om mästerman? Skall jag hänga,
så kommer jag att göra två galgar feta; ty skall
jag hänga, så skall gamla sir John hänga, han också,
och du vet, att han inte är något benrangel. Pah! det
fins ännu flere TrojanerEn eufemism for att betekna
skälmar, tjufvar. Uttrycket förekommer ett par
gånger i Love's labour's lost. till, som du inte drömmer
om, folk, som för roskull behaga göra professionen
den äran, och som, om man skulle titta oss en smula i
korten, för sin egen kredits skull nog skulle ställa
allt till rätta igen. Jag har icke gemenskap med
fot-landtstrykare, långpåkar och sexöre-knipare;
icke med sådana der galna, mustascherade, rödnäsiga
ölburkar, utan med välborna och välaktade,
borgmästare och storfolk, folk, som kan tiga med hvad
de vet, sådana som heldre hugga till än tala, heldre
tala än dricka och heldre dricka än bedja. Men nu
log jag, ty de dyrka ideligen sin skyddspatronessa,
staten, eller rättare, de dyrka henne icke, utan
dyrka sig in i henne och skinna henne, så att det
nog syns att de sko sig.

Kyp. Hvad? göra de sig skor af statens skinn? Månntro
det håller vätan ute i dåligt väglag?

Gadsh. Ja vasserra; rättvisan förstår sig på
smörjan. -- Vi stjäla som i en fast borg, tvärsäkra;
vi hafva recept på osynlighets-gräs, man tar oss
icke der man släpper oss.

Kyp. Jag tror, min själ, att ni mer har att tacka
mörkret, än osynlighets-gräset, för det att ni
går fria.

Gadsh. Gif mig din hand; du skall ha din andel i
vinsten, så sant jag är en ärlig man.

Kyp. Nej, låt mig heldre få den, så sant du är en
falsk tjuf.

Gadsh. Gå på, du! Homo är ett gemensamt namn för alla
menniskor.En citation
ur en gammal grammatika. Jmfr noten till Mycket väsen
för ingenting, sid. 51. -- Säg till stalldrängen, att han leder
ut min vallack ur stallet. Farväl, din svinpels.

(De gå).


ANDRA SCENEN.

Landsvägen vid Gadshill.

(Prins Henrik och Poins uppträda. Peto och Bardolph på afstånd).

Poins. Kom, göm er, göm er! Jag har skaffat undan
Falstaffs häst och han fräser och frasar som en
uppstärkt sammets-stuf.

P. Henr. Håll dig undan!

(Falstaff kommer).

Falst. Poins! Poins! fan anfäkta dig, Poins!

P. Henr. Tig, din smäck-feta skurk! Hvad håller du
för ett förbannadt väsen?

Falst. Hvar är Poins, Hinke?

P. Henr. Han gick uppföre berget der; jag skall leta
rätt på honom. (Han låtsar söka efter Poins).

Falst. Det är ju förbannadt, att jag nödvändigt
skall röfva i kompani med den tjufven. Den kanaljen
har skaffat undan min häst och bundit honom, jag vet
icke hvar. Om jag bara går fyra qvadrat-fot längre
till fots, så spricker jag. Nå nå, jag hoppas väl
ändå, allt detta oaktadt, att få dö en hederlig död,
så framt jag slipper hänga för det att jag slår ihjel
den skurken. I hela två och tjugo år har jag dageligen
och stundeligen svurit på att aldrig umgås med honom,
och ändå är jag likasom fasthexad i den kanaljens
sällskap. Om den rackarn icke har gifvit mig något
in för att hålla utaf honom, så vill jag låta hänga
mig. Ja, så lär det ha gått till; jag har fått en
trolldryck. Poins, Hinke! -- Knäfveln regera er
båda två! -- Bardolph! Peto! Jag vill svälta ihjel,
om jag röfvar ett enda steg vidare. Om det inte vore
en så god gerning som att ta sig en klunk, att bli
hederlig karl och öfverge de här skurkarna, så vill
jag vara den största spetsbof, som någonsin tuggat
med tänder. Åtta alnar ojemn mark är så godt som
half-fjerde tjog mil för mig, om jag skall spatsera;
och de stenhjertade kanaljerna veta det rätt väl. Det
är ju också fan, att den ena tjufven icke skall vara
ärlig mot den andra. -- Fan anfäkta er allesamman! Ge
mig min häst, edra kanaljer, ge mig min häst eller
åt fanders med er!

P. Henr. Tig, din isterbuk! Ner med dig,
och örat till marken och lyss efter, om du
inte kan höra någon resande komma.

Falst. Har ni häfstänger då att lyfta mig upp med
igen? Pina, död! Jag vill inte spatsera med mitt eget
kött ett lika långt stycke till för alla pengar i din
fars skattkammare. Hvad tusan skall det tjena till,
att så der rida på mig.

P. Henr. Du ljuger; nu är du inte beriden, du är
oberiden.

Falst. Var beskedlig, söta prins Henrik, och skaffa
mig reda på min häst; kära konungason!

P. Henr. Skäms, din lymmel! Tror du, att jag är
din stalldräng?

Falst. Gå du och häng dig i din egen kronprinsliga
strumpebandsorden! Blir jag ertappad, så skall jag
stämma er för det här, jag. Och låter jag inte göra
visor om er alla till svinaktiga melodier, så låt en
bägare sekt bli förgift för mig. När ett skämt går
så långt, -- och till fots på köpet -- det är otäckt.

(Gadshill inträder).

Gadsh. Stå!

Falst. Det gör jag ju mot min vilja.

Poins. Åh, det är vår spårhund; jag känner
igen rösten.

(Bardolph kommer).

Bard. Hvad nytt?

Gadsh. Förkläd er, förkläd er! Maskerna på! Det
kommer pengar för kungens räkning utför backen der;
de gå till kungens skattkammare.

Falst. Du ljuger, din skurk; de gå till kungens
vinkällare.

Gadsh. De räcka till att hjelpa oss allesamman --

Falst. I galgen.

P. Henr. Mina herrar, ni fyra skall anfalla dem i
det trånga passet. Poins och jag skola ställa oss
längre ned; om de komma undan ert anfall, så råka
de ut för oss.

Peto. Huru många kunna de vara?

Gadsh. En åtta, tio stycken.

Falst. För tusan! Bara de icke plundra oss!

P. Henr. Hvad? du en kruka, sir John Isterbuk?

Falst. Nå, nå, jag är väl icke din stamfar John af
Gaunt, men ingen kruka heller, Hinke.

P. Henr. Godt; det är just det man skall få se nu.

Poins. Hör, Hans, din häst står bakom häcken; då du
behöfver honom, kan du ta honom der. Farväl och stå
dig som en karl.

Falst. Nu kan jag inte prygla honom, om det också
gällde galgen.

P. Henr. Edvard, hvar har du våra kostymer?

Poins. Här, tätt bredvid; göm er.

(Prins Henrik och Poins gå).

Falst. Nå, mina herrar; lycka träffar man, säger jag;
en och hvar till sin syssla!

(Resande komma).

1 Res. Kom, granne. Gossen kan leda våra hästar
utföre backen; vi kunna spatsera ett stycke och räta
ut våra ben.

Röfv. Halt!

De res. Herre Jesus, hjelp oss!

Falst. Hugg till! Ned med dem! Skär struparna af
de kanaljerna! Ha, sådan förbannad ohyra! Sådana
fläsk-lunsar! De hata oss unga karlar; ned med dem,
slå dem!

1 Res. O, det är ute med oss och de våra för evigt!

Falst. Åt fanders med er, ni tjock-magade
kanaljer! Är det ute med er? Nej, ni feta lurkar;
bara man hade allt hvad ni äger här! Bort med er, ni
fläsk-skinkor! Hvad nu, edra hundsfottar? Ungt folk
vill också lefva. Är ni bisittare i stora nämnden,
säger ni? Vi skall, besitta mig, bisätta er, vi.

(Falstaff och de öfrige drifva ut de resande; prins
Henrik och Poins komma tillbaka).

P. Henr. Tjufvarna ha bundit de hederliga
karlarna. Kunde nu du och jag plundra tjufvarna och
lusteliga ge oss af till London, så vore det ett
samtalsämne för en vecka, ett skratt-ämne för en
månad och ett lustigt puts i evighet.

Poins. Undan! Jag hör dem komma!

(Röfvarena komma tillbaka).

Falst. Kom, god' herrar, låt oss dela, och så till
häst, innan dagen gryr. Om icke prinsen
och Poins äro två erkepultroner, så fins ingen rätt
och billighet mer. Det är icke mer mannamod i den
der Poins, än i en anka.

P. Henr. (Rusar på dem). Pengarna hit!

Poins. Skurkarl

(Under det att de hålla på att dela, angriper prinsen
och Poins dem. Falstaff och de öfriga taga till
flykten efter att hafva vexlat ett hugg eller par
och lemna bytet i sticket).

P. Henr. Lätt vunnet! -- Nu till häst med fröjd och gamman.
 De äro skingrade och så förskrämda,
 Att visst den ena springer för den andra
 Och tror sig ha polis i hälarna.
 Kom, Edvard. Falstaff svettar sig till döds
 Och späckar, hvar han går, den magra jorden.
 Om blott jag kunde berga mig för skratt,
 Jag skulle säga det var synd om honom.

Poins. Så den skurken vrålade!

(De gå).


TREDJE SCENEN.

Warkworth. Ett rum i slottet.

(Percy uppträder, läsande ett bref).Brefvet
var ifrån lord George Dunbar i Skottland.

Percy. "Men hvad mig sjelf beträffar, mylord, så
skulle jag mycket gerna vilja vara med på grund
af den kärlek jag hyser för ert hus." -- "Han skulle
mycket gerna" -- hvarför gör han det då icke? "På grund
af den kärlek han hyser för vårt hus," -- deraf syns
att han älskar sin egen lada högre, än han älskar
vårt hus. Vidare. "Ert företag är farligt." -- Ja, det
är säkert, det är farligt att få snufva, att sofva,
att dricka; men jag skall säga er, mylord Narr, att
på nässlan fara plockar man blomman säkerhet. "Ert
företag är farligt; de vänner, dem ni uppräknat,
äro icke att lita på; tiden är illa vald och hela er
plan för lätt för att kunna uppväga ett så mäktigt
motstånd." -- Såå, säger ni det? På den saken svarar
jag, att ni är en en enfaldig, feg stackare, och
ljuger, gör ni. Ett sådant dumhufvud! Vid Gud,
vår plan är en så god plan, som någonsin blifvit
uppgjord; våra vänner pålitliga och ståndaktiga; en
god plan, goda vänner och de bästa förhoppningar;
en förträfflig plan, mycket goda vänner. -- En
sådan is-pigg till karl! Sjelfva biskopen af York
gillar vår plan och hela tillställningen. Tunnor
tusan! Vore jag bara hos den skurken, kunde
jag spräcka skallen på honom med hans hustrus
solfjäder. Är icke min far med, och min farbror och
jag sjelf? Lord Edmund Mortimer,

erkebiskopen af York och Owen Glendower? Och på köpet
Douglas? Har jag icke bref från dem alla på att
de skola möta mig beväpnade den nionde i nästa
månad? Och hafva icke några af dem redan brutit
upp? En sådan otrogen skurk! En sådan hedning! Ha,
nu skall ni få se, att han utaf pur uppriktig bäfvan
och hjert-ängslan ger sig af till kungen och lägger
hela vårt förehafvande i dagen. O, jag kunde klyfva
mig sjelf i två delar och låta den ena hundfila
den andra, för det att jag velat förmå en sådan
skummad mjölkbunke till en så ärofull bragd! Anfäkta
honom! Låt honom sqvallra för kungen. Vi äro redo;
jag bryter upp i qväll.

(Lady Percy kommer). Nå, Karin, inom två timmar resar jag ifrån dig.

L. Percy. O, min gemål, hvi är du så allena? 
 Hvad har jag, gjort att tvenne veckor redan 
 Jag varit bannlyst från min Henriks bädd? 
 Säg, hulda make, hvad som dig beröfvar 
 Din matlust, munterhet och gyldne sömn? 
 Hvi fäster du på marken dina blickar 
 Och far så ofta upp, då du är ensam? 
 Hvi har du mist ditt friska blod i kinden, 
 Skänkt bort min rikedom och rätt till dig 
 Åt hålögdt grubbel och förhatligt svårmod? 
 Hos dig jag vakat, då du slumrat in, 
 Och hört dig mumla ord om jernhårdt krig; 
 Du manade din ystra gångare, 
 Du ropte "friskt, framåt!" Du talade 
 Om utfall, återtåg, löpgrafvar, tält, 
 Om pallisader, bröstvärn, bastioner, 
 Om mörsare, kanoner och kartescher, 
 Om fångars lösen, slagna krigare 
 Och allt som hör till häftig bardalek. 
 Din ande var i krig så inbegripen
 Och rörde upp dig så uti din sömn, 
 Att svetten stod i perlor på din panna 
 Som bubblorna uppå en upprörd ström.
Och i ditt anlet sågs en väldig ryckning, 
 Som när en menska tvärt drar åt sig andan, 
 När svårt står på. O, hvad betyder sådant? 
 Min make har ett farligt värf för händer, 
 Och jag skall veta det, om han mig älskar.

Percy. Hör hit! Har Will rest af med sitt paket?

(En tjenare kommer).

Tjen. Ja, nådig herre, för en timma sedan.

Percy. Har Buller skaffat hästar från sheriffen?

Tjen. En enda blott; helt nyss han kom med den.

Percy. Af hvad for ras? Stubb-örig skymmel visst?

Tjen. Ja, nådig herre.

Percy. Den skymmeln, som en thron för mig skall skymla. 
 Jag sitter genast upp; o espérance!Percyska familjens valspråk 
 Låt Butler leda honom upp i parken!

(Tjenaren går).

L. Percy. Men hör, mylord.

Percy.                          Hvad säger du, min fru?

L. Percy. Hvad för dig nu så hastigt bort?

Percy.                                          Min häst,
 Min söta vän, min häst.

L. Percy.        Åh, fy skäm ut dig!Lady Percy blir stött deröfver att hennes man uttryckt sig så tvetydigt, att hon ej rätt vet, om han kallat henne eller hästen för "sin söta vän."
 En vessla har ej fullt så många nycker, 
 Som du är plågad af. I sanning, Henrik, 
 Den saken skall jag veta, vill jag veta. 
 Jag räds, att Mortimer i farten är 
 Med sina anspråk och har manat dig 
 Att understöda dem; men, om du går --

Percy. Så långt till fots, så blir jag trött, min söta.

L. Percy. Se så, din papegoja, svara nu, 
 Men rakt på saken som jag frågar efter. 
 Jag bryter af lillfingret på dig, Henrik, 
 Om ej du säger rena sanningen.

Percy. Bort, bort, din toka! 
 Min älskade? -- Jag älskar dig ej alls, 
 Jag bryr mig icke om dig. Ej är tid 
 Till lek med dockor eller strid med läppar;
Det gäller knäckta näsor, spräckta kronor,
 Kling klang, kontant! För tusan, fram med hästen! --
 Hvad sad' du, Karin! Ville du mig något?

L. Percy. Du älskar mig då ej? Ack, säg mig, Henrik? -- 
 Godt, låt då bli; om ej du älskar mig,
 Jag älskar ej mig sjelf. Du älskar icke? 
 Ack, säg mig, om du skämtar eller ej?

Percy. Kom, vill du se mig rida? 
 Då jag i sadeln kommit, skall jag svärja 
 Att jag dig älskar gränslöst. Hör du, Karin. 
 Du får ej hädanefter fråga mig, 
 Hvarthän jag går, ej heller resonera. 
 Dit jag skall gå, dit går jag; kort och godt, 
 Jag måste bort i qväll, min söta Karin. 
 Klok är du, likväl icke klokare 
 Än Henrik Percys fru; -- ståndaktig ock,
 Men dock en qvinna; ingen qvinna tiger 
 Så bra som du, ty jag är säker på 
 Att du ej talar om hvad du ej vet
 Och så till vida tror jag dig, min Karin.

L. Percy. Men icke vidare?

Percy. Nej, dermed punkt. Men hör du, Karin lilla, 
 Dit nu jag reser, reser ock min fru; 
 Jag reser af i dag, i morgon du. -- 
 Säg, är du nu förnöjd?

L. Percy.       Jag är väl tvungen.

(De gå).


FJERDE SCENEN.

Eastcheap. Ett rum i värdshuset Vildsvinshufvudet.

(Prins Henrik och Poins uppträda).

P. Henr. Hör du, Edvard, kom ut ur den der flottiga
kammaren och hjelp mig skratta en smula.

Poins. Hvar har du varit, Hinke?

P. Henr. Jag har varit ihop med tre eller fyra
oxmicklar bland tre eller fyra tjog oxhufvuden. Jag
har
spelat på nedlåtandets djupaste kontrabas. Hör du, jag
har druckit brorskål med ett koppel kypare och kan
tilltala dem alla med deras förnamn: -- Tom, Dick och
Frans. De svära redan på sin salighet, att, fastän
jag bara är prins af Wales, så är jag ändå en kung i
höflighet, och säga mig rent ut, att jag icke är någon
högfärdig Hans narr som Falstaff, men en lustig ture,
en galant gosse, en bra pojke,
-- ja, vid Gud, så kallade de mig; och när jag
blir kung i England, skola alla raska gossar i
Eastcheap stå till min tjenst. Att dricka dugtigt
heter på deras språk: "färga karmosin," och drar
man andan, då man tappar af sig en smula, så ropa de
"nå, låt det gå!" -- Med ett ord, jag har gjort så
stora framsteg på en fjerdedels timma, att jag i
all min dar kan dricka hvilken kittelflickare som
helst till på hans eget språk. Hör du, Edvard,
du har gått miste om mycken ära, för det att du
icke var med mig i denna batalj.
-- Men, söta Edvard, -- och för att göra
ditt namn ännu sötare vill jag ge dig den här
runstycks-sockerstruten, som just nyss stacks mig
i handen af en kyparepojke, som i all sin lifstid
aldrig sagt annat än "åtta skilling och sex pence,"
och "välkommen" med den gälla tillsatsen -- "straxt,
herre, straxt! Ett stop muskat åt herrarna i
halfmånen,"De enskilda värdshuskamrarna hade
på Shakspeares tid dylika namn. Längre fram talas om
Granatäpplet, Delfinkammaren o. s. v. eller så bortåt, -- hör nu, Edvard, för
att fördrifva tiden tills Falstaff kommer, -- göm dig
i en af sidokamrarna, så skall jag emellertid fråga
min lilla kyparpojke, hvarför han gaf mig socker;
ropa du bara ideligen "Frans," så skall hela
hans konversation med mig icke komma att
bestå i annat än "straxt." Undan med dig nu,
så skall du få se hur det går till.

Poins. Frans!

P. Henr. Förträffligt.

Poins. Frans! (Poins går).

(Frans kommer in).

Fr. Straxt, herre, straxt! Titta åt, om det
behöfs något i Granatäpplet, Ralph!

P. Henr. Kom hit, Frans!

Fr. Nådig herre!

P. Henr. Hur lång tjenste-tid har du qvar, Frans?

Fr. Fem år, minsann, och så länge som till --

Poins. (Innanför). Frans!

Fr. Straxt, herre, straxt.

P. Henr. Fem år! Det är minsann länge nog, det, att
gå och klinka med tennstop. Hör, Frans, skulle du ha
mod i bröstet till att spela pultron mot ditt kontrakt
och ta till fötterna och springa ifrån alltihop?

Fr. Herre Gud, herre! jag kan svara på alla biblar
i England, att jag kunde ha hjerta till --

Poins. (Innanför). Frans!

Fr. Straxt, herre, straxt!

P. Henr. Huru gammal är du. Frans?

Fr. Låt mig se, -- till nästa Michael! blir jag --

Poins. (Innanför). Frans!

Fr. Straxt, herre! -- Var så god och vänta ett
ögonblick, nådig herre!

P. Henr. Men hör nu, Frans; det der sockret, som du
gaf mig, -- det var väl för ett runstycke, eller hur?

Fr. Herre Gud, herre! jag skulle velat, att det hade
varit för två.

P. Henr. Jag skall ge dig tusen pund för det kräf
mig när du vill, så skall du få.

Poins. (Innanför). Frans!

Fr. Straxt, siraxt!

P. Henr. Straxt, Frans? Nej, Frans: men i morgon,
Frans, eller om Thorsdag, Frans: eller, sannerligen,
Frans, när du behagar. -- Men, Frans, --

Fr. Nådig herre!

P. Henr. Skulle du inte ha lustPrinsen
beskrifver här kyparens husbonde. att plundra den
der karlen med läderjackan, kristallknapparna,
stubbade håret, agatringen, svartbruna strumporna,
reggarns-strumpebanden, hala tungan, spanska pungen?

Fr. Herre Gud, herre! hvem menar ni?

P. Henr. Nå, så är då ert bruna muskat-vinPrinsen
talar med flit osammanhängande, för att förbrylla
kyparen. det bästa
ni har att bjuda på; ty ser du, Frans, din hvita
linnejacka börjar bli smutsig; värre går det inte
till i Barbariet.

Fr. Hvad, herre?

Poins. (Innanför). Frans!

P. Henr. Skynda dig, slyngel! Hör du inte, att folk
ropar på dig?

(Båda ropa på Frans; han står förvirrad och vet icke
hvart han skall vända sig; kyparen kommer).

Kyp. Hvad nu? Står du still och hör på ett sådant
ropande? Se om gästerna derinne! -- (Frans går). Nådige
herre, gamla sir John och ett halft dussin till stå
utanföre dörren. Får jag släppa in dem?

P. H. Låt dem först vänta en liten stund och öppna
sedan dörren. (Kyparen går). Poins!

(Poins kommer tillboka).

Poins. Straxt, herre, straxt!

P. Henr. Hör du! Falstaff och de andra tjufvarna stå
utanföre; ska' vi göra oss lustiga?

Poins. Så lustiga som gräshoppor, min gosse. Men,
hör du, hvad var det för ett fiffigt parti drift,
som du gjorde opp med den der kypar-pojken? Hvad
skall det bli utaf?

P. Henr. Jag är nu fallen för all munterhet,
som någonsin varit munterhet allt ifrån den gamla
hedersmannens Adams dagar ända till den närvarande
midnatts-tolf-timmans öfvermaga ålder. (Frans kommer
igen med vin). Hvad är klockan, Frans?

Fr. Straxt, herre, straxt!

P. Henr. Att alltid den der kamraten skall ha färre
ord tillhands än en papegoja och ändock vara af qvinna
född! Hans verksamhet är -- trappa upp och trappa
ned, hans vältalighet en räknings-stump. Ännu är jag
icke sinnad som Percy, nordens Hetsporr, som slår
ihjel en sex eller sju dussin Skottar till frukost,
tvättar sina händer och säger till sin hustru, -- "Fy,
sådant trankilt lif! Jag har ingenting att göra." --
"Ack, min söta Henrik," säger hon, "hur många har du
slagit ihjel i dag?" "Vattna min
skymmel," säger han, och svarar sedan en timma efteråt:
"en fjorton stycken, bara lappri! bara lappri!" --
Hör du, ropa nu in Falstaff; jag skall spela Percy,
och den förbannade isterbuken skall föreställa fru
Mortimer, hans hustru. Gutår! sad' fyllbulten. Ropa
in det refbensspjellet, ropa in den talglunsen.

(Falstaff kommer med Gadshill, Bardolph och Peto).

Poins. Välkommen, Hans; hvar har du varit?

Falst. Fan anfäkta alla pultroner, säger jag, och
knäfveln dem regera! Ja och amen! -- Ge mig ett
glas sekt, pojke. -- Heldre än att lefva länge på
det här viset vill jag sticka strumpor och stoppa
dem och sticka vid dem på köpet. Fan anfäkta alla
pultroner! -- Ge mig ett glas sekt, din kanalje! --
Fins det då ingen dygd mer på jorden? (Han dricker).

P. Henr. Har du aldrig sett TitanFalstaff
svettades som en smörklimp i solen. Förmodligen
alluderas här också på sagan om Phaëton. kyssa
en smörklimp? den ömhjertade Titan, som smälte vid
sin sons ljufva berättelse. Om du det har gjort,
så se nu på den der lunsen.

Falst. Din skurk, det är ju kalk i det här vinet.Man brukade lägga
kalk i vinet, för att det skulle hålla sig bättre. Det
fins icke annat än kanaljen i menniskan, den
syndarn. Men en pultron är ändå sämre än ett glas
sekt med kalk i; en eländig pultron. -- Gå nu din
väg, gamla Hans! Dö, när du vill! Om mannamod, äkta
mannamod, icke är försvunnet från jordens anlete,
så vill jag vara en urlakad sill. Det fins icke tre
raska karlar ohängda i England, och en af dem är fet
och börjar bli gammal. Gud nåde oss! Verlden är ond,
säger jag. Om jag ändå vore en väfvare! Då kunde
jag sjunga psalmerMånga
calvinistiska familjer flydde från Flandern till
England, för att undgå hertigens af Alba förföljelser.
De upprättade väfverier och yllefabriker i England
samt sjöngo psalmer under det de arbetade. och tåcke der -- fan anfäkta alla
pultroner, säger jag än en gång!

P. Henr. Hvad nu, ullsäck? Hvad brummar du om?

Falst. En konungason! Om jag inte piskar dig ut
ur ditt konungarike med en trävärja och drifver
dina undersåter framför mig som en skock vildgäss,
så vill jag aldrig mer i min dar bära ett hårstrå i
ansigtet. -- Ni, prins af Wales?

P. Henr. Nå, din förbannade rult, hvad står på?

Falst. Är da inte en pultron? svara mig på det! --
Och Poins se'n?

P. Henr. Anfäkta dig, din isterbuk! Kallar du mig
pultron, så ränner jag värjan igenom dig.

Falst. Jag kalla dig pultron! Förr vill jag se dig
fördömd, än jag kallar dig pultron. Men tusen pund
ville jag ge, om jag kunde springa så bra som du. Du
är inte sned i skulderbladen, du; du frågar inte
efter, hvem som ser dig på ryggtaflan. Kallar du
det att hålla dina vänner ryggen fri? Fan i sådant
ryggande! Tag hit den som har lust att se mig i
synen. -- Ge mig ett glas sekt! -- Jag är en skälm,
om jag har smakat en tår i dag.

P. Henr. Ack, din spetsbof! du har knappt hunnit
torka dig om munnen, sedan du drack sist.

Falst. Det kommer på ett ut. Fan
anfäkta alla pultroner, säger jag ändå. (Han dricker).

P. Henr. Hvad är på färde?

Falst. Hvad är på färde? -- Fyra utaf oss här ha knipit
tusen pund på morgonqvisten.

P. Henr. Hvar ä' de Hans? hvar ä' de?

Falst. Hvar ä' de? Tagna ifrån oss ä' de. Det var
hundra mot oss fyra stackare.

P. Henr. Hvad säger du, karl, hundra?

Falst. Jag är en kanalje, om jag inte var i handgemäng
med ett dussin af dem i hela två timmar. Det var
ett underverk, att jag kom undan med lifvet. Åtta
värj-stygn fick jag igenom jackan och fyra igenom
byxorna. Min sköld är huggen sönder och samman,
min värja hackad som en såg, ecce signum. Jag har
aldrig stått mig styfvare i all min dar; men det
halp icke det minsta. Fan anfäkta alla pultroner! --
Fråga de här karlarna. Om de säga mer eller mindre
än sanningen, så äro de skurkar och mörksens barn.

P. Henr. Tala, god' herrar; hur gick det till?

Gadsh. Vi fyra anföllo ett dussin ungefär --

Falst. Minst sexton, min prins.

Gadsh. Och bundo dem.

Peto. Nej, nej, bundna blefvo de icke.

Falst. Din skurk, bundna blefvo de hvar eviga en;
jag vill vara en jude, en ebraisk jude, om det inte
gick så till.

Gadsh. Då vi höllo på att dela rofvet, öfverföllo
oss en sex eller sju karlar, friskt folk --

Falst. Och löste banden på de andra, och så kom hela tutten.

P. Henr. Hvad? slogs ni med dem allesamman?

Falst. Allesamman? Jag vet inte hvad du kallar
allesamman; men om jag inte slogs med femtio af dem,
så vill jag vara en knippa rädisor; om det icke var
två eller tre och femtio ikring stackars gamla Hans,
så är jag icke någon tvåbenad varelse.

Poins. Gud bevare oss! Ni måtte väl icke ha slagit
ihjel några af dem.

Falst. Det är så dags att säga "Gud bevare oss"
nu. Två utaf dem har jag pepprat; två utaf dem,
det är jag säker på, har jag gifvit respass, två
skurkar i kanfasrockar. Jag skall säga dig något,
Hinke; -- ljuger jag för dig, så spotta mig i synen
och kalla mig en häst. Du känner min gamla parad; --
så här låg min klinga, och så här föll jag
ut. Nu röko fyra kanaljer i kanfas-rockar på mig --

P. Henr. Hvad, fyra? Nyss sad' du ju två, bara.

Falst. Fyra, Hinke, fyra sad' jag.

Poins. Ja, ja, han sad' fyra.

Falst. Och de der fyra gjorde allesamman front emot
mig och rusade på mig med all makt. Utan vidare krus
tog jag emot alla deras sju värjspetsar med min
sköld, -- så här.

P. Henr. Sju? Nyss var det ju bara fyra.

Falst. l kanfas.

Poins. Ja, fyra i kanfas-rockar.

Falst. Sju, vid detta värjfäste, eller vill jag vara en skurk.

P. Henr. Kära du, låt honom hållas; vi få väl fler snart.

Falst. Nå, hör du hvad jag säger, Hinke?
P. Henr. Ja, och märker ord också, Hans.

Falst. Gör det, ty det är värdt att höra på. De der
nio i kanfas-rockarna, som jag talte om --

P. Henr. Såå! redan två till?

Falst. Då jag huggit sönder knapparna --

P. Henr. Så föllo deras byxor ned.

Falst. Så började de att maka åt sig. Men jag efter
dem med hand och fot, och i en huj gaf jag sju af
de elfva så mycket de behöfde.

P. Henr. Vidunderligt! Elfva kanfas-karlar kläckta
ur två!

Falst. Men, som alltid fan är lös, så kom tre
förbannade grönklädda kanaljer och rusade på mig
bakifrån; -- ty det var så mörkt, Hinke, att man icke
kunde se handen för ögonen.

P. Henr. Dessa lögner likna den fader, som dem
aflat, -- tjocka som berg, grofva och påtagliga. Du
din tjock-hufvade isterbuk, din trindskallade narr,
din förbannade, otäcka, flottiga talg-luns. --

Falst. Hvad, är du galen? är du galen? Är inte sanning
rena sanningen?

P. Henr. Hur kunde du se, att de der karlarna voro
grönklädda, då det var så mörkt, att du inte kunde
se handen för ögonen? Låt höra dina skäl; hvad svarar
du på det?

Poins. Nå, dina skäl, Hans, dina skäl.

Falst. Hvad? Vill ni tvinga mig? Nej, om jag också
skulle springa gatulopp och lida alla verldens marter
-- med tvång säger jag er ingenting. Jag låta tvinga
mig att säga mina skäl! Nej, om det också vore så
tjockt med skäl som grå katten, så låter jag ändå
inte tvinga mig att ge skäl åt någon käft, jag.

P. Henr. Jag vill inte längre ha den här synden på
mitt samvete. Den här sanguiniska pultronen, den här
sängbottens-förderfvaren, den här hästrygg-knäckaren,
det här ofantliga fläsk-berget --

Falst. Tig, du magerman, du ål-skinn, du torkade

kalftunga, du oxrumpa, du stockfisk -- uff, om andedrägten
bara räckte till att utsäga allt hvad jag liknar
dig vid! -- du skräddar-aln, du knif-slida, du
stråkfodral, du eländiga stek-spett --

P. Henr. Godt; andas nu en smula och gå så på igen;
och när du inte står ut med dina gemena liknelser,
så hör bara ett enda ord.

Poins. Gif akt, Hans!

P. Henr. Vi två sågo er fyra anfalla andra fyra; ni
band dem och bemästrade er deras egendom. -- Märk nu,
hur simpla sanningen skall slå er till marken. --
Då anföllo vi två er fyra och skrämde, kort och
godt, ifrån er ert byte; det är i våra händer,
ja, vi kunna visa er det här i huset. -- Och du,
Falstaff, du forslade undan din tjocka lekamen så
nätt och behändigt, och råmade om pardon, ideligen
sprang och råmade så bra som jag nånsin hört någon
oxkalf råma. Hvad är du för en ynkrygg, som hackar
din värja så der och säger se'n, att det har skett
i strid! Hvad knep, hvad påhitt, hvad kryphål kan
du nu hitta på, för att komma undan denna öppna,
påtagliga smälek?

Poins. Se så, låt oss höra, Hans; hvad knep har du
nu att komma med?

Falst. Vid Gud, jag kände er lika så väl, som den som
har gjort er. Hör nu bara, mina herrar! Gick det an
för mig att slå ihjel den presumtiva thronarfvingen?
Skulle jag vända mina vapen emot den sannskyldiga
prinsen? Du vet ju, att jag är så tapper som
Hercules; men instinkten, ser du! Lejonet rör icke
en sannskyldig prins. Instinkten är en sak af stor
betydelse; jag var en pultron af instinkt. Jag får i
all min dar bättre tankar både om mig och dig; om mig
som ett tappert lejon, och om dig som en sannskyldig
prins. -- Kära hjertandes, gossar, jag är så glad att
ni har pengarna. -- Värdinna, dörrarna igen! Vaka i
natt, bedja i morgon! Raska gossar, dugtiga pojkar,
guld-hjertan, -- alla namn på godt kamratskap skall
ni ha. Hej, ska' vi göra oss lustiga? Ska' vi spela
en komedi extempore?

P. Henr. Det är jag med om; -- och innehållet skall
bli hur du tog till benen.

Falst. Ack, inte mer om det, Hinke, om du håller
af mig!

(Madam RAPP kommer).

M. Rapp. Allernådigaste prins, --

P. Henr. Allernådigaste fru värdinna, hvad är på
färde? Hvad har du att säga mig?

M. Rapp. Ack, ers nåd, en vigtig person från hofvet
står utanföre och vill tala med er; han säger, att
han kommer från er far.

P. Henr. Ge honom då så mycket, att han blir
full-vigtig man, och skicka honom tillbaks till
min mor.

Falst. Hvad är det för en sorts karl?

M. Rapp. En gammal man.

Falst. Skall värdigheten klifva ur sängen midt i
natten? -- Skall jag affärda honom?

P. Henr. Ja, gör det, Hans.

Falst. Jag skall minsann ge honom skjuts. (Går).

P. Henr. Nå, god' herrar! Vid vår fru, ni fäktade
tappert. Så gjorde ni, Peto, och så gjorde ni,
Bardolph; ni är också lejon, ni tog till benen
utaf instinkt; ni ville inte komma er hand vid den
sannskyldiga prinsen. -- Fy!

Bard. Ja, jag sprang, när jag såg de andra
springa.

P. Henr. Säg mig nu uppriktigt, hur blef Falstaffs
värja så der hackad?

Peto. Hå, han hackade den med sin dolk och sad' att
han ville svärja sig fan i våld, bara han kunde få er
att tro, att det hade skett i strid, och öfvertalade
oss att göra likaledes.

Bard. Ja, och att påta oss i näsan med skaf-gräs, för
att få den att blöda, och att sedan stryka på våra
kläder och svära på att det var blod af hederligt
folk. Jag gjorde hvad jag icke gjort på sju år,
jag rodnade, då jag hörde hans fördömda påhitt.

P. Henr. Ack, du skurk, du stal ett glas sekt för
aderton år sedan och blef gripen på färsk gerning,
och allt
sedan har du rodnat extempore. Du hade eld och
svärd med dig,Prinsen
alluderar på Bardolphs röda näsa. och ändå sprang du din väg; var det
också utaf instinkt?

Bard. Min prins, ser ni dessa meteorer? Ser ni dessa
glödande dunster?

P. Henr. Det gör jag.

Bard. Hvad tror ni, att de betyda?

P. Henr. Heta lefrar och kalla penningpungar.

Bard. Galla, min prins, om man tar saken rätt.

P. Henr. Nej, om man tar den rätt, galge.

(Falstaff kommer tillbaka).

Der kommer magra Hans, der kommer ben-och-skinn. --
Nå, min allrakäraste vadd och stoppning, hur länge
är det sedan du såg ditt eget knä?

Falst. Mitt eget knä? Då jag var vid dina år, Hinke,
var jag knappt så tjock om lifvet som en örnklo;
jag kunde hafva krupit igenom ringen på en åldermans
tumme; fan anfäkta all jemmer och suckan! sådant
blåser upp en karl som en bubbla. -- Nu är knäfveln
lös; sir John Bracy har varit här, skickad utaf din
far; i morgon bittida måste du till hofvet. Den der
tokiga karlen norrifrån, Percy, och han der ifrån
Wales, som gaf Amaimon en bastonad och gjorde Lucifer
till hanrej och tog tro och huldhetsed af satan på
ett Wales'skt korsgevär, -- hvad fan heter han nu igen?

Poins. Ah, Glendower.

Falst. Owen, Owen, just han; -- och hans måg Mortimer
och gamla Northumberland och den modiga, alla Skottars
Skotte, Douglas, som rider i flygande fläng uppföre
klippor, tvärbranta som en vägg.

P. Henr. Han som rider i fullt galopp och skjuter
sparfven i flygten med sin pistol?

Falst. Träffadt!

P. Henr. Men han träffade aldrig sparfven.

Falst. Godt, den skurken har hjertat på rätta stället;
han ger sig inte på flykten.


P. Henr. Hvad är du då för en skurk, som prisar honom
för hans flygande fläng!

Falst. Till häst, du spefogel: men till fots viker
han ej en fotbredd.

P. Henr. Åh jo, Hans, af instinkt.

Falst. Åh ja, det medger jag, af instinkt. -- Godt,
han är också med, och en viss Mordake och vid pass
tusen blåmössor dessutom. Worcester har stulit sig af
nattetid; din fars skägg har blifvit hvitt af dessa
nyheter. Nu kan man köpa land för lika godt köp som
rutten makrill.

P. Henr. Åh ja, om det blir en het Juni och det här
borgerliga krakelet kommer att fortfara, så ser det
ut som om vi skulle komma att köpa jungfrudomar som
man köper skosöm, efter hundradet.

Falst. Det har du minsann rätt i, min gosse. Vi få nog
en god trafik med den varan. -- Men säg mig, Hinke,
är du inte förbannadt rädd? Du är thronarfvinge:
tror du, att hela verlden kan leta ut åt dig tre
sådana fiender till, som den djefvulen Douglas,
den busen Percy och den satan Glendower? Är du inte
förbannadt rädd? Kryper det inte i ådrorna på dig?

P. Henr. Inte det ringaste; det felas mig en smula
af din instinkt.

Falst. Men en knäfla lexa lär du få dig i morgon,
då du kommer till din far; om du håller af mig,
så bered dig på ett svar.

P. Henr. Låtsa som du vore min far och förhör mig
öfver mitt lefverne.

Falst. Får jag det? -- Topp! Den här stolen skall
vara min thron, den här dolken min spira, och den
här kudden min krona.

P. Henr. Din thron är en trästol,Enligt Farmer
böra icke dessa ord tagas såsom ställda till Falstaff,
utan såsom en apostrof af prinsen till sin frånvarande
far. din gyldne spira
en blydolk, och din rika, dyrbara krona en eländig
flintskallig krona!

Falst. Nå väl; om icke nådens eld är helt och hållet
utslocknad i dig, så skall du nu bli rörd. -- Ge
mig ett glas sekt för att göra mina ögon röda med,
så att det ser
ut som om jag hade gråtit. Ty jag måste tala med
passion, och jag vill göra det på konung Cambyses'
maner.Jmfr noten till
M. N. D. sid. 9.

P. Henr. Välan, jag böjer knä.

Falst. Och jag börjar mitt tal: -- Aflägsna dig,
du rikets adel!

M. Rapp. Det var, min själ, en kapital rolighet!

Falst. Gråt ej, min drottning; tårar båta föga.

M. Rapp. Ack, du min Gud och skapare, så reputer-ligt
han bär sig åt!

Falst. För Guds skull, lorder, fören ut min drottning,
 Ty tårar täppa hennes ögons slussar!

M. Rapp. Ack, så rart! Han härmar de der
luder-komedianterna så bra, som man nånsin vill se.

Falst. Tyst, kära fru ölkanna, tyst, kära fru
tankställare! -- Henrik, jag undrar icke allenast
öfver huru du fördrifver din tid, utan också öfver det
sällskap du söker; ty fastän surkullorna växa tätare,
ju mer man trampar på dem, så sliter man dock ut
ungdomen fortare, ju mer man stormar på den. Att du
är min son, det är mig dels din moders ord, dels min
egen förmodan, en borgen för; men framför allt är det
en sakramenskad blinkning i ditt öga och ett fånigt
hängande med din underläpp, som gör mig säker. Om du
nu är min son -- ditåt pekar det -- om du nu är min son,
hvarföre låter du då folk peka finger åt dig? Skall
himmelens välsignade sol bli en pojke, som skolkar
ur skolan och går och plockar hallon? En fråga, som
aldrig borde sättas i fråga. Skall Englands son vara
tjuf och knipa penningpungar? En fråga, som väl borde
sättas i fråga. Det fins något, Henrik, som du ofta
hört talas om och som många i vårt land känna under
namn af beck; det der becket smetar ifrån sig, efter
hvad gamla skriftställare förtälja, och så gör också
det sällskap, som du umgås med; ty, Henrik, nu talar
jag icke med dig i fyllan, utan i tårar, icke i lust,
utan i nöd, icke med simpelt tal, utan med sorg och
qval: -- och ändå är det en dygdig man, som jag ofta
sett i ditt sällskap, men jag vet icke hvad han heter.

P. Henr. Hvad är det för en sorts karl, om jag törs
fråga ers majestät?

Falst. En riktigt ståtlig karl och med godt hull,
liflig blick, intagande ögon, och en högst ädel
hållning; han kan vara så der några och femti, ja,
det kan minsan hända att han inte är så långt från
sexti-talet; nu kommer jag i håg hvad han heter:
Falstaff. Om den mannen skulle vara begifven på
liderlighet, så har jag orätt, ty jag ser dygd i
hans blickar, Henrik. Om man nu kan känna trädet på
frukten liksom frukten på trädet, så, -- det säger
jag bestämdt -- dygd är det i den der Falstaff. Håll
dig till honom och kör bort de öfriga. -- Säg mig nu,
din odåga, hvar har du varit hela den här månaden?

P. Henr. Talar du som en kung? -- Tag nu min roll,
så skall jag spela min faders.

Falst. Afsätta mig? Om du gör det hälften så
gravitetiskt och majestätiskt både i ord och
handling, så häng mig opp vid benen som en kanin-unge
eller som en hare hos en vildt-månglare.

P. Henr. Nå väl, här sitter jag.

Falst. Och här står jag: -- dömmen nu, god' herrar.

P. Henr. Nå, Henrik, hvar kommer du ifrån?

Falst. Från Eastcheap, ers majestät.

P. Henr. Jag hör icke annat än svåra klagomål emot dig.

Falst. Pina död, nådige herre, de äro falska! -- Den
unga prinsen skall minsann inte bli er så lätt att
tas med, han!

P. Henr. Svärjer du, gudlösa pojke? Kom aldrig mer
för mina ögon. Du är väldeliga bortkommen från
nådenes väg: det är en djefvul som regerar dig
i skepnad af en fet, gammal man; en tunna till
karl är ditt sällskap. Hvarför umgås du med der
lustighets-rulten, det der bestialitets-tråget,
den der pussiga vattusots-lunsen, det der
ofantliga sekt-fastaget, den der våmb-uppstoppade
kappsäcken, den der stekta krönings-oxen med
puddingen i buken, den der ärevördiga synden,
den der gråhåriga orättfärdigheten, den der
fader kopplare, den der bedagade
fåfängligheten? Hvartill duger han utom till att
smaka på sekt och dricka det? När är han snygg och
renlig utom när han skär före en kapun och äter
den? Hvaruti är han kunnig utom i list? Hvaruti
listig utom i skurkstrek? Hvaruti skurkaktig utom i
all ting? Hvaruti hederlig utom i ingenting?

Falst. Ers nåd täcktes uttrycka sig tydligare; hvem
menar ers nåd?

P. Henr. Den nedriga, afskyvärda ungdoms-förföraren
Falstaff, den gamla hvitskäggiga satan.

Falst. Nådige herre, den mannen känner jag.

P. Henr. Ja, jag vet, att du gör det.

Falst. Men säger jag, att jag känner mer ondt om
honom än jag känner om mig sjelf, så säger jag mer än
jag vet. Att han är gammal, -- gudnås så visst -- det
bevittnar hans hvita hår; men att han är -- respekt
till sägandes -- en flick-jägare, det förnekar jag
helt och hållet. Om sekt med socker i är en synd,
så Gud nåde alla syndare! Om det att vara gammal och
lustig är en synd, så är mången gammal värdshusvärd
bland mina bakanta förtappad; om man är värd att
hatas för det att man är fet, så äro Pharaos magra
kor värda att älskas. Nej, min nådigaste herre,
förvisa Peto, förvisa Bardolph, förvisa Poins; men
den söta Hans Falstaff, den rara Hans Falstaff, den
ärliga Hans Falstaff, den tappra Hans Falstaff, och
så mycket mera den tappra, som han är den gamla Hans
Falstaff -- förvisa icke honom ur din Henriks sällskap;
att förvisa tjocka Hans är att förvisa hela verlden.

P. Henr. Det vill jag, det gör jag.

(Det knackar på dörren; madam Rapp, Frans och
Bardolph gå. Bardolph springer in igen).

Bard. Ack, min prins, min prins! Sheriffen står med
en ofantlig vakt utanför dörren.

Falst. Ut med dig, din skurk! Spela stycket till slut.
Jag har mycket att säga för den der Falstaffs räkning.

(Madam RAPP kommer hastigt in).

M. Mapp. Herre Jesus! Min prins, min prins! --

Falst. Hollah! Hollah! Fan rider på en fiolstråke!Det engelska ordspråket the devil rides upon a fiddlestick motsvaras väl egenteligen af det svenska fan är lös, men öfversättaren finner den engelska vändningen mera komisk och har derföre bibehållit den. Hvad är på färde?

M. Rapp. Sheriffen och hela vakten stå för dörren;
de vilja göra husvisitation. Skall jag släppa dem in?

Falst. Hör du, Hinke: kalla aldrig ett äkta guldstycke
falskt mynt; du är verkeligen tokig, fastän det inte
syns på dig.

P. Henr. Och du är af naturen en pultron utan in
stinkt.

Falst. Jag gendrifver din propositio major; vill
du gendrifva sheriffen, så är det bra; hvarom icke,
släpp honom in. Om jag icke tar mig så bra ut på en
rackar-kärra som trots någon, så fan i våld med min
upptuktelse! Jag hoppas, att det går lika qvickt att
strypa mig med snara som någon annan.

P. Henr. Gå, göm dig bakom tapeten; de öfriga kunna
gå upp. Nå, mina herrar, ett ärligt ansigte och ett
godt samvete!

Falst. Bådadera har jag haft, men nu är det förbi
med dem, och derföre vill jag gömma mig.

P. Henr. Kalla in sheriffen.

(Alla gå utom prinsen och Poins).

(Sheriffen kommer in med en forman).

P. Hen. Nå, herr sheriff, hvad vill ni ha af mig!

Sher. Er tillgift först och främst. Med hojt och skri
 Visst folk man har till detta hus förföljt.

P. Henr. Hvad är det då för folk?

Sher. En mycket ökänd är, min nådig herre, --
 En stor och fetlagd karl.

Form.               Så fet som smör.

P. Henr. Den mannen, tro mig, fins ej mera här;
 Jag sjelf har nyss i ärnden skickat honom.
 Sheriff, jag lofvar dig vid hedersord,
 Att jag i morgon middag honom skickar
 Att stå för dig och hvarje man till ansvar

För allt som honom läggas kan till last.
 Nu låt mig bedja er att lemna huset.

Sher. På stund, min prins. Två herrar här förlorat
 Vid denna plundringen trehundra mark.

P. Henr. Kan vara. Har han plundrat dessa herrar,
 Så skall han stå till svars; och nu, farväl!

Sher. God natt, min nådig herre!

P. Henr. Jag tror, det är god morgon, eller hur?

Sher. Ja, klockan är så der mot tu, min prins.

(Sheriffen och formannen gå).

P. Henr. Den der flottiga slyngeln är så ökänd som
Paulskyrkan. Ropa fram honom.

Poins. Falstaff! -- Djupt insomnad bakom tapeten och
snarkar som en häst.

P. Henr. Hör bara hur tungt han drar efter andan. Sök
igenom hans fickor. (Poins söker igenom dem). Hvad
hittade du der?

Poins. Bara papper, min prins.

P. Henr. Låt oss se hvad det är; läs.

Poins. (Läser). 
Item en kapun " " " 2 Shillings, 2 pence.
Item sås " " " " -- 4 --
Item fyra stop sekt " " 5 -- 8 --
Item anjovis och sekt efter qvällsvarden 2 6 --
Item bröd " " " " " " -- ½ --

P. Henr. Sådant
vidunder! blott för en half pence bröd till en sådan
odräglig mängd sekt! -- Hittar du mer, så göm det;
vi skola läsa det vid lägligare tillfälle: låt honom
sofva der, tills det dagas. Jag skall till hofvet
i morgon; vi skola alla i fält, och du skall få en
hederlig post. Jag skall skaffa den der feta lurken
en syssla vid fotfolket, och jag vet att en marsch på
ett par hundra fot skall bli hans död. Penningarna
skola blifva återbetalade med ränta. Kom till mig
i morgon i god tid; och nu god morgon, Poins.

Poins. God morgon, min goda prins.

(De gå).


TREDJE AKTEN. FÖRSTA SCENEN.

Bangor. Ett rum hos archidiaconus.

(Percy, Worcester, Mortimer och Glendower).

Mort. Rätt goda löften; säkert är vårt anhang,
 Och lyckligt hopp bekröner värfvets början.

Percy. Lord Mortimer och frände Glendower,
 Sitt ned, jag ber.
 Och farbror Worcester: -- förbannelse!
 Jag har ju kartan glömt.

Glend.              Nej, den är här.
 Min frände Percy, sätt dig, sätt dig, Hetsporr,
 Ty vid det namnet bleknar Lancaster,
 Så ofta han det nämner, drar en suck
 Och önskar dig i himmelriket in.

Percy. Och er i helvetet, så snart han hör
 Owen Glendower nämnas.

Glend. Det gör han rätt uti; ty när jag föddes,
 Var himlens panna full af eld-gestalter
 Och facklors brand; när jag till verlden kom,
 Skalf hela vida jordens rund och grundval
 Som en pultron.

Percy.     Det skulle den ha gjort,
 Om blott er moders katta hade ynglat
 Och aldrig ni till verlden kommit fram.

Glend. Jag säger: jorden skalf, när jag vardt född.

Percy. Då var ej jorden utaf mitt hurmör,
 Såframt ni tror, att den var rädd för er.

Glend. I flammor himlen stod, och jorden skalf.

Percy. Då skalf väl jordens rund för himlens flammor,
 Men ej af skräck för det att ni blef född.
 Naturen stundom illa mår och lättas
 Af vilda utbrott; jorden, hafvande,
 Plär ofta pinas af en sorts kolik,
 Som kommer sig af väder, innestängda
 I hennes sköte. När de vilja ut,
Då skälfver hon, den hedersgumman; murar
 Och mossbeväxta torn då ramla; jorden,
 Vår gamla farmor, skalf af sådan sjuka,
 Då ni blef född.

Glend. Min frände, ej af många
 Jag tålte sådant käbbel. Låt mig säga 
 Ännu engång, -- att, då jag kom till verlden, 
 Var himlens panna full af eld-gestalter; 
 Från bergen gettren sprungo, fänaden 
 Med ängslans skrän kring skrämda marker lopp. 
 Allt förebådade min framtids storhet, 
 Och sedan har min hela lefnad visat, 
 Att jag ej hör till hvardagsmenskors antal. 
 Hvar fins den man, inhägnad af det haf, 
 Som brusar rundt kring England, Skottland, Wales, 
 Som kallar mig för skolpilt, gaf mig lexa? 
 Hvar fins väl den, af qvinna född, som kan
 På vetenskapens branta stig mig följa 
 Och hålla steg med mig i forsknings djup? 

Percy. Jag tror, att ingen talar bättre Wales'ska. --
 Nu vill jag spisa middag.

Mort. Tyst, frände Percy! Ni gör honom galen.

Glend. Jag andar mana kan ur afgrundsdjupet.

Percy. Det kan jag ock; det kan ju hvem som helst,
 Men om de komma är en annan fråga.

Glend. Jag kan dig lära att betvinga satan.

Percy. Och jag, min bästa frände, kan dig lära 
 Att komma djefvulen på skam med sanning; 
 Säg sanning blott, så skrämmer du hin onde. --
 Om du kan mana fan, så mana hit'en, 
 Ty jag har makt, det svär jag på, att skrämma 
 Hin onde bort igen. -- I all din dar 
 Håll dig till sanningen, så skäms hin onde.

Mort. Nå, nå, 
 Nu kan det vara slut med detta prat.

Glend. Tre gånger Bolingbroke mig spetsen bjudit;
 Tre gånger har från stränderna af Wye
Och sandig Severn jag hemskjutsat honom 
 Af storm och regn tilltygad, blott och bar.

Percy. Hvad, utan stöflor? och i elakt väder? 
 Hur slapp han frossan då i satans namn?

Glend. Nog! -- Här är kartan. Skola nu vår rätt 
 Vi trefaldt dela, som det är beramadt?

Mort. Archidiaconus har delning uppgjort 
 I trenne lotter, alla lika stora. 
 England från Trent och Severn ända hit 
 I syd och ost har blifvit mig beskärdt. 
 Allt vestligt, -- Wales på andra sidan Severn 
 Och allt det rika landet der i trakten -- 
 Glendowers blir; och ditt, min ädle frände, 
 Det öfriga som ligger norr om Trent. 
 Tre lika lydande kontrakter finnas, 
 Och när vi dem bekräftat med signet -- 
 Det kan i afton ske -- så skynda vi 
 I morgon, frände Percy, ni och jag,
 Och ni, mylord af Worcester, för att möta 
 Er fader och de skottska tropparna 
 I Shrewsbury, som oss är föreskrifvit. 
 Min far Glendower är ej färdig än,
 Och icke hafva vi hans hjelp af nöden 
 På fjorton dagar än. -- (Till Glendower). Och innan dess
 Kan ni väl hafva hunnit sammankalla 
 Vasaller, vänner, ädlingar och grannar.

Glend. På mindre tid jag är hos er tillbaka 
 Och har uti mitt sällskap edra fruar, 
 Dem nu ni måste stjäla er ifrån, 
 Ty verlden skulle blifva dränkt i tårar, 
 Om ni och edra hustrur toge afsked.

Percy. Jag tycker, att min andel norr från Burton
 Är ej så stor som någon utaf edra. 
 Se der hur floden kommer slingrande 
 Och skär ifrån mig af mitt bästa land 
 Ett halfmåns-formigt hörn, ett väldigt stycke.
Här vill jag låta dämma floden opp;
 Den silfverklara Trent skall rinna här
 J nygjord flodbädd rakt och jemnt och vackert;
 Han skall ej bugta sig så starkt i krok
 Och röfva bort från mig så herrlig jordmån.

Glend. Ej bugta sig? Han skall; ni ser, han gör det.

Mort. Ja visst, men se 
 Hvad lopp han tager här och bugtar sig 
 Med lika fördel åt den andra sidan,
 Bortskärande från landet midt emot 
 Jemt lika mycket, som från er han tagit.

Worc. Med föga kostnad gör man här en gräfning
 Och vinner denna udden emot norr; 
 Då kommer han att rinna rakt och jemnt.

Percy. Så skall det bli; det kan ej kosta stort.

Glend. Men så vill icke jag.

Percy.                                       Ni vill ej det?

Glend. Jag förbehåller mig --

Percy.                        Hvem nekar mig?

Glend. Jo, det gör jag.

Percy.                           Nå tala då, mylord,
 Så jag er ej begriper; tala Wales'ska.

Glend. Jag talar Engelska så bra som ni, 
 Ty jag uppfostrad blef vid Englands hof; 
 Der sjöng jag såsom yngling vid min harpa 
 Mång engelsk visa ljufligen och gaf 
 Åt språket prydnad med mitt strängaspel,
 En konst som ännu ingen sett hos er.

Percy. Det fröjdar mig minsann af själ och hjerta. 
 Jag ville heldre jama som en katt 
 Än vara sådan der rimsmidare. 
 Jag heldre hör en messings-stake skuras 
 Och hur ett hjul emot sin axel gnäller; 
 Det skulle icke gnissla så gement 
 Som poesi'n, den pjollriga; den liknar 
 En styfbent kamp, som tvingas till att trafva.

Glend. Nå väl, ni skall få leda Trent åt sidan.

Percy. Det bryr jag mig ej om. Tredubbel sträcka
 Jag gerna gaf åt hvilken vän som helst. 
 Men gäller det kontrakter, kan jag gräla 
 Om niondelen af ett hufvudhår, -- 
 Är skriften färdig? Bryta vi ej upp?

Glend. Klart skiner månen; gif er af i qväll;
 Jag skall påskynda skrifvarn och tillika 
 Bereda edra hustrur på ett afsked. 
 Jag fruktar, att min dotter tokig blir, 
 Så häftigt älskar hon sin Mortimer. (Går). 

Mort. Fy, Percy, så ni retas med min far!

Percy. Hvad skall jag göra? Han förargar mig 
 Med allt sitt prat om mullvad och om myra,En gammal profetia om en af Gud förbannad mullvad (konung Henrik), som skulle dödas af en drake (Mortimer), ett lejon (Glendower) och en varg (Percy) lär, enligt Holinshed, hafva föranledt Glendowers uppror.
 Om drömmarn Merlin och hans profetior 
 Och om en drake och en fen-lös fisk, 
 Om ving-klippt grip och korp som fäller fjäder 
 Och katt i språng och lejon som sig hvilar 
 Och mera sådant dumt abracadabra, 
 Som kan mig göra tokig. -- Häromafton 
 Han uppehöll mig minst i nio timmar,
 Uppräknade vid namn de djeflar alla, 
 Som tjena honom: hm! och ha! jag svarte, 
 Men hörde icke på. Ack, så odräglig 
 Han är som styfbent häst och ondsint hustru,
 Ja, värre än en spis som röker in. 
 Jag lefde heldre i en väderqvarn 
 På ost och hvit-lök än, vid läckra rätter, 
 Uti det skönsta lustslott här i verlden,
 Jag ville höra på hans myckna prat.

Mort. Han är i sanning dock en ärans man 
 Med stor beläsenhet och djupt förfaren 
 I hemlig svartkonst, tapper som ett lejon, 
 Oändligt vänsäll, ynnest-rik och gifmild 
 Som Perus grufvor. Vet ni hvad, min frände? 
 Han hyser mycken aktning för ert lynne,
 Ja, till och med betvingar sin natur, 
 Då ni förargar honom; ja, det gör han.
Men, lita på, den man är än ej född, 
 Som utan att få smaka näpst och fara 
 Så hade frestat hans humör som ni; 
 Dock ber jag er, försök det ej för ofta.

Worc. Ni är för tadel sjuk, min bästa frände, 
 Och har tillräckligt, sedan ni kom hit, 
 Försökt att reta hans otålighet. 
 Mylord, det felet skall ni lägga af:
 Låt vara att det stundom är en yttring 
 Af storsint hug och dristigt mannamod -- 
 Och det är allt som länder er till ursäkt -- 
 Dock är det oftast prof på lynnets råhet, 
 Vettlöshet, högfärd, oregerlighet,
 Förmätenhet och inbilsk egenkärlek. 
 Det minsta utaf dessa fel beröfvar 
 En ädling folkets hjertan, sätter fläck 
 På hvarje dygd, som han kan ha för öfrigt,
 Och plundrar dem på deras rätta pris.

Percy. Ni lexar bra; Gud signe fina seder! --
 Här komma våra hustrur: tagom afsked.

(Glendower kommer tillbaka med lady Percy och lady
Mortimer).

Mort. Det är ju riktigt rasande förargligt: 
 Min hustru kan ej tala Engelska, 
 Och jag kan icke tala Wales'ska heller.

Glend. Min dotter gråter, vill ej från dig skiljas, 
 Hon också vill bli knekt och gå i fält.

Mort. Min fader, säg, att hon med faster Percy
 Skall komma efter snart, af er ledsagad. 
 (Glendower talar med sin dotter på Wales'ska; hon svarar på samma språk). 
 Hon är förtviflad; hvilken envis slinka, 
 Som icke låter tala med sig alls!

(Lady Mortimer talar Wales'ska till Mortimer).

Mort. Ja, jag förstår din blick; den sköna Wales'ska, 
 Som regnar ned från dessa svällda himlar,
Jag känner allt för väl; om ej jag blygdes, 
 Jag skulle svara dig på samma språk.
 (Lady Mortimer talar).
 Jag fattar dina kyssar, mina du. 
 Det kan man kalla ett begripligt samtal. 
 Så, älskade, jag går hos dig i skola, 
 Till dess jag lärt ditt språk, ty Wales'skan flyter 
 Ifrån din mun så ljuft som högstämd sång,Denna tirad lär, enligt Malone, vara en artighet åt drottning Elisabeth, som gerna spelade luta.
 I sommarns löfhvalf af en fager drottning 
 Med tjusfull harmoni till lutan sjungen.

Glend. Om så du svärmar, blir hon riktigt tokig.

(Lady Mortimer talar åter).

Mort. Ack, utaf detta allt förstår jag intet.

Glend. Hon beder dig 
 Att lägga dig på golfvets mjuka halm 
 Och hvila hufvudet i hennes sköte,
 Så sjunger hon den sång som dig behagar 
 Och kröner sömnens gud på dina ögon, 
 Förtrollande ditt blod med tjusfull dvala 
 I sådan strid emellan sömn och vaka,
 Som striden är emellan natt och dag 
 En timma förr, än himlens stolta spann 
 Begynner gyldne färd ur österns port.

Mort. Ack, gerna lyssnar jag till hennes sång;
 Emedlertid blir vårt kontrakt väl färdigt.

Glend. Gör det;
 Musiken, som skall spela nu för er, 
 Väl tusen mil från oss i luften sväfvar, 
 Dock är den genast här; sitt ned och hör.

Percy. Kom, Karin, du förstår dig på ligg, du. -- Kom, kom, så skall jag lägga hufvudet i ditt sköte!

L. Percy. Du vildgås!

(Glendower talar några ord på Wales'ska, och musiken låter höra, sig).

Percy. Nu märker jag, att fan begriper Wales'ska,
 Och undrar ej på hans besatta infall. 
 Vid Gud, han är en dugtig musikant!

L. Percy. Då borde du visst vara musikalisk, ty du är
hel och hållen full af besatta infall; ligg still, din
skälm, och hör på hur lady Mortimer sjunger Wales'ska.

Percy. Jag hörde heldre min tik Lady tjuta på Irländska.

L. Percy. Vill du, att jag skall slå ett hål i hufvudet på dig?

Percy. Nej.

L. Percy. Nå, så ligg stilla då.

Percy. Det kan jag icke; det är qvinfolks-göra.

L. Percy. Gud hjelpe dig då!

Percy. Till den Wales'ska fruns säng?

L. Percy. Hvad nu?

Percy. Tyst! hon sjunger. (Lady Mortimer sjunger en
Wales'sk sång). Hör du, Karin, du skall också sjunga
en visa.

L. Percy. Det gör jag min själ inte.

Percy. "Det gör du min själ inte!" -- Mitt
hjerta lilla, du svär som en sockerbagarfru.
"Det gör jag min själ inte" och "så sant som
jag lefver," och "så sant som Gud mig hjelpe"
och "så visst som solen skiner" -- 
Det der är strunt till eder allihop 
 Och låter som du kommit från en bondby; 
 Svärj som en nådig fruAtt svärja dugtigt hörde till goda tonen. Drottning Elisabeth lär härutinnan hafva gifvit exempel. -- som ock du är --
 En riktig kötted, låt det der "min själ" 
 Och slika pepparkaks-protester nyttjas 
 Af sammetsborder och af söndags-herrskap. 
Sjung nu!

L. Percy. Jag vill ej sjunga.

Percy. Det är närmaste vägen att bli skräddareSkräddareskrået var på Shakspeares tid
ansedt för att vara musikaliskt. eller
att dressera domherrar. Bara kontrakterna blifvit
färdiga, ger jag mig utaf inom två timmar. Kom med
mig nu, om du vill. (Går).

Glend. Kom, kom, lord Mortimer; ni är så trög,
 Som Percy ifrig är och glödande.

Kontraktet färdigt och signeten på!
 Och så till häst på stund.

Mort. Af hjertat gerna!

(De gå).


ANDRA SCENEN.

London. Ett rum i slottet.

(Konung Henrik inträder med prinsen af Wales och lorder).

K. Henr. J lorder, prinsen utaf Wales och jag 
 Ett enskildt samtal önska; lemnen oss, 
 Men varen strax till hands, då jag er kallar.
 (Lorderna gå).
 Jag vet ej, om det så är Herrans vilja, 
 Att, för missgerningar som jag har gjort, 
 Han i sitt dolda råd en hämdens gissel 
 Utaf mitt eget blod mig har beredt;
 Alltnog, ditt hela lif och lefverne 
 Mig kommer till att tro, att du är utsedd 
 Till hämdens heta tukto-ris åt mig 
 För mina synder. Säg, hur kunde annars 
 Så tygellösa och gemena lustar, 
 Så usla, råa, liderliga bragder, 
 Så toma nöjen och så dåligt sällskap, 
 Som det du valt och ympat in dig i, 
 Förenas med din höga börd och hålla 
 Jemvigten mot ditt fursteliga hjerta?

P. Henr. Ers majestät! Jag önskade, jag kunde
 Från hvarje synd så visst befria mig, 
 Som jag kan visa att jag ej är skyldig 
 Till månget fel, som jag bär skulden för. 
 Dock beder jag om mildring så till vida 
 Att, när jag mången lögn har vederlagt --
 Ty lögner trugas in i kungars öron 
 Af örontasslare och lismare --
Jag må för något sant, hvari min ungdom 
Har vildt och oregerligt uppfört sig, 
Er tillgift få, i det jag underdånigt 
För er ödmjukar mig.

K. Henr.        Dig Gud förlåte!
Dock undrar jag på dina böjelser, 
Som sträcka vingen himmelsvidt ifrån 
Den ban, der alla dina fäder flugit. 
För råhet miste du din plats i rådet,
Den nu din yngre bror har tagit in; 
En främling är du snart för allas hjertan 
Vid hofvet och bland prinsarna af blodet; 
Hvad tiden väntat sig af dig och hoppats 
Är nu förbi, och en och hvar sig spår 
I andanom ditt snara fall. Om jag 
Så slösat med min furstliga person, 
Så drifvit kring bland kreti och bland pleti, 
Så bjudit ut mig uti dåligt sällskap, 
Då hade samma mening, som till kronan 
Förhjelpte mig, förblifvit huld och trogen 
Mot innehafvaren och lemnat mig 
I landsflykts mörker, obemärkt likt den
Som icke är ej heller blifver något. 
Jag sällan viste mig, men gick jag ut, 
Så blef jag liksom en komet beundrad. 
"Se, barn, der går han" sade somliga,
Och andra "hvar och hvem är Bolingbroke?" 
Så stal jag bort all hyllning ifrån himlen 
Och klädde mig i sådan ödmjukhet, 
Att vänsäll trohet jag ur allas hjertan 
Och jubelskri ur allas munnar drog 
Midt för den krönta kungens egna ögon. 
Så höll jag min person i ständig friskhet; 
Man såg på mig, som på en altarskrud, 
Med häpen andakt; sällan i min prakt 
Jag trädde upp, men, när det gällde, ståtligt; 
Det var en högtid, när jag viste mig.
Den fjesken, kungen, trippade ikring
 Med sina narrar, lifliga som blånor,
 Som tändas lätt och fladdra till och slockna.
 Han spädde ut sin höghet, blandade
 Sin kunglighet med narrars kaprioler,
 Prisgaf sitt stora namn åt deras hån,
 Nedlät sig, tvärt emot sin värdighet,
 Till grin bland pojkar, gaf sig sjelf till spillo
 Åt hvarje skägglös tok som ville gäckas,
 Blef sällskapsbror med gator och med gränder
 Och tog af populariteten städja.
 Af folkets ögon slukad dagligdags,
 Han väckte äckel snart; det blef för mycket,
 Ty litet sött och litet sött dertill
 Blir mycket sött och allt för sött till slut.
 Så blef han, när han skulle fram att skådas,
 Liksom en gök i Juni månad, hörd,
 Men icke aktad, sedd, men blott af ögon,
 Som mattade af sina hvardags-syner
 Ej mäkta blicka upp så skarpt som tarfvas
 Då man skall se på majestätets sol,
 Då sällan den mot häpna ögon strålar;
 Man dåsig var och gäspig, nästan sof
 Midt för hans näsa, gjorde samma miner,
 Som vresig man emot sin ovän gör;
 Så mätt och ledsen var man vid hans åsyn.
 På samma punkt, min Henrik, står du nu,
 Ty du har mist din fursteliga höghet
 I dåligt sällskap; ej ett öga fins
 Som ej har ledsnat vid så simpel syn,
 Förutan mitt som dock ej sett dig nog;
 Det gör hvad jag ej ville att det gjorde,
 Det gör sig blindt med dårlig ömhets flod.

P. Henr. Jag framgent skall, min nådigaste konung,
 Mig taga mer i akt.

K. Henr.     För allt i verlden!
 Som du i denna stund, var Richard då,
När jag från Frankland kom till Ravensburg,
 Och just som jag var då, är Percy nu;
 Nu, vid min spira och min salighet!
 Han vida mera makt i staten har
 Än du, som blott är ärftlighetens skugga;
 Ty utan rätt, ja, utan sken af rätt
 Han fyller rikets fält med pansarskrudar
 Och bjuder spets mot tigerns skarpa käkar
 Och för, ej mer än du sin ålder skyldig,
 De gamla lorder, heliga prelater,
 Till blodig drabbning och till vapenbrak.
 Hvad oförgänglig ära vann han icke
 Emot den bålde Douglas, hvars bedrifter,
 Hvars heta stormningar och stora rykte
 Borttagit krigar-ärans företräden
 Och bragdens fursterang från alla krigsmän
 I alla riken, som bekänna Christum?
 Tre gånger Hetsporr, detta hjeltebarn,
 En Mars i linda, slagit uti grund
 Den store Douglas, fångat honom en gång,
 Släppt honom lös, gjort honom till sin vän,
 På det han måtte fylla krigets gap
 Och skaka thronens frid och säkerhet.
 Hvad svarar du på det? Percy, Northumberland,
 Mylord af York och Mortimer och Douglas
 Med uppror umgås, äro re'n i vapen;
 Men hvarför säger jag dig denna nyhet?
 Hvi talar jag med dig om fiender,
 Då du bland dem den närmste är och värste?
 Du, som -- så lär det gå -- af usel feghet,
 Låg böjelse och egensinnig nyck,
 Mot mig skall fäkta uti Percys sold
 Och följa som en hund hans hälar ödmjukt,
 På det att man må se hur djupt du sjunkit.

P. Henr. Tro icke det; så skall det ej befinnas. 
 Gud nåde dem, som hafva så från mig 
 Ers höga nådes goda tankar vändt!
Allt detta skall jag en gång vedergälla
 På Percys hufvud och i bragdrik qväll
 Med stolthet säga er: "jag är er son."
 Då skall jag vara klädd i lutter blod
 Och bära för mitt anlet blodig mask,
 Som, då den aftvås, tager skammen med sig.
 Och det skall ske den dag, -- ju förr dess heldre --
 Då detta barn af äran och berömmet,
 Den tappre, vidtberömde, riddarn Hetsporr,
 Och er förskjutna Henrik drabba samman.
 O, vore hvarje gloria på hans hjelm
 En legion och på min egen hjessa
 Min skam fördubblad! Ty den tid skall komma,
 Då jag skall tvinga denna nordens yngling
 Att byta ut sin ära mot min skam.
 Percy är blott min fogde, gode konung,
 Som samlar bragder hop på mina vagnar;
 Jag honom skall så strängt till ansvar kalla,
 Att han skall ge mig all sin gloria,
 Ja, sista skärfven af sin lefnads heder,
 Jag annars sliter krafvet ur hans hjerta.
 I Gud den högstes namn jag lofvar detta,
 Och låter mig vår herre det fullborda,
 Så ber jag er, min kung, att det må bli
 En läkdom åt min vildhets gamla sår;
 Om ej, så plånar döden ut all skuld,
 Och heldre dör jag hundra tusen dödar
 Än bryter minsta grand af detta löfte.

K. Henr. Det dödar hundra tusende rebeller. -- 
 Befäl och fullmakt skall du få dertill.
 (Blunt kommer).
 Nå, gode Blunt, din blick är full af brådska.

Blunt. Så ock det ärnde, som i jag kommer i. 
 Lord Mortimer af SkottlandDenne Mortimer, som var en af konungens vänner, är icke att förblanda med Glendowers måg. låter veta, 
 Att Douglas och rebellerna från England 
 I Shrewsbury, den elfte, samlades: 
 En här så väldig och så fruktansvärd, --
Om man på alla sidor håller ord -- 
 Som nånsin uppror gjort i något rike.

K. Henr. Lord Westmoreland i dag har brutit upp
 Och John af Lancaster, min son, med honom, 
 Ty detta bud fem dagar gammalt är. 
 Du, Henrik, bryter upp på nästa Onsdag, 
 Jag sjelf marscherar nästa Thorsdag af. 
 Vår mötesplats är Bridgnorth; Henrik, du 
 Går genom Glostershire; på tolfte dagen 
 Bör sannolikt och efter all beräkning 
 Vår hufvudstyrka stå i Bridgnorth samlad. 
 Fullt opp att göra är; vi få ej dröja, 
 Ty söl och uppskof oväns krafter höja.

(De gå).


TREDJE SCENEN.

Eastcheap. Ett rum i värdshuset Vildsvinshufvudet. 

(Falstaff och Bardolph uppträda).

Falst. Bardolph, har jag icke fallit af otäckt sedan
den der sista affären? Förtvinar jag icke? Krymper
jag icke ihop? Ack, skinnet hänger ju ikring mig
som nattröjan på en gammal kärng; jag är så skrumpen
som ett stekt äpple. Ja, jag vill omvända mig, och
det gesvindt, medan jag ännu är vid någorlunda hull;
innan kort tappar jag helt och hållet modet, och då
har jag inga krafter till omvändelse. Om jag icke har
glömt hvad insidan af en kyrka är gjord af, så vill
jag vara ett pepparkorn, en bryggarehäst. Insidan af
en kyrka! -- Sällskap, dåligt sällskap har gjort min ruin.

Bard. Sir John, ni är vid så dåligt humör, ni kan aldrig lefva länge.

Falst. Ja, der ha vi det: -- se så, sjung en liderlig 
visa för mig; muntra opp mig. Jag hade så dygdiga 
fallenheter, som nånsin en adelsman behöfver ha; bra dygdig 
var jag, svor litet, rafflade aldrig mer än sju gånger i 
veckan, gick aldrig på jungfruhus mer än en gång i qvartalet,Denna fintliga tolkning är lånad af Foersom.
-- qvarten, skulle jag säga, -- betalade de pengar
jag lånat tre eller fyra gånger, lefde hyggligt och
inom tillbörliga gränser, och nu lefver jag högst
oordentligt, utom alla gränser.

Bard. Nå nå, sir John, ni är ju också så fet att ni
nödvändigt måste vara utom alla gränser, utom alla
resonliga gränser, sir John.

Falst. Förbättra du din fysionomi, så skall jag
förbättra mitt lefverne. Du är vårt amiral-skepp, du
för lanternan i aktern -- i näsan, skulle jag säga. Du
är riddaren af den brinnande lampan.

Bard. Nå, sir John, mitt ansigte gör er icke något ondt.

Falst. Nej, det kan jag svära på. Jag gör lika
godt bruk af ditt ansigte, som mången ann af en
dödskalle eller ett memento mori. Jag kan aldrig se
din fysionomi utan att tänka på helvetets eld och
den rika mannen i purpurkläder; ty der ligger han
i sina granna kläder och brinner evinnerliga. Om
du hade det aldraminsta dygd i dig, så skulle jag
svärja vid ditt ansigte och min ed skulle lyda så
här: "vid denna låga, som är en Herrans engel;"
men du är helt och hållet till spillo gifven, och
vore icke ditt anlete skinande, så vore du ett barn
af det yttersta mörkret. Då du härom natten sprang
för att taga fast min häst, om jag icke då tänkte,
att du var en lyktgubbe eller en eldkula, så står det
icke till att få köpa något för pengar. Ack, du är en
beständig fackeldans, ett evinnerligt fyrverkeri! Du
har visst sparat mig tusen mark i facklor och vaxljus,
när jag vandrade med dig i mörkret från krog till
krog; men om jag betänker all den sekt som jag har
bestått dig, så kunde jag hafva haft ljus för lika
godt köp hos den dyraste ljushandlare i Europa. Jag
har underhållit din salamander der med eld i hela
två och tretti år; himmelen vedergälle mig för det!

Bard. Guds död! Jag skulle önska, att mitt ansigte sute i din mage.

Falst. Gud bevare mig! då frnge jag visst halsbränna.

(Madam Rapp kommer).
Nå, fru krafs-i-spånbacke,Dame Partlet är hönans
namn i den engelska sagan om Reynard the Fox. har ni ännu icke tagit
reda på hvem som bestulit mina fickor?

M. Rapp. Hvad nu, sir John! Hvad tänker ni på, sir
John? Tror ni, att jag hyser tjufvar? Jag har sökt,
jag har ransakat -- detsamma har min man gjort -- karl
för karl, pojke för pojke, dräng för dräng. Icke
tiondedelen af ett hår har någonsin kommit bort i
mitt hus.

Falst. Ni ljuger, värdinna! Bardolph har blifvit
vackert rakad här och förlorat månget hår, och jag
kan svära på att mina fickor blifvit bestulna. Se så,
ni är ett qvinfolk, ni.

M. Rapp. Hvem? Jag? Understå sig bara! Så har ingen
kallat mig förr i mitt eget hus.

Falst. Se så, jag känner er till punkt och pricka!

M. Rapp. Nej, sir John, ni känner mig inte, sir
John. Ni är skyldig mig pengar, sir John, och nu
söker ni gräl för att bedraga mig på dem. Jag har
köpt er ett dussin skjortor åt er lekamen.

Falst. Säckväf, gemen Säckväf! Dem har jag skänkt
bort till bagarhustrur och de ha gjort sigtar af dem.

M. Rapp. Nå, så sant jag är ett qvinfolk, var det icke
hollandslärft till åtta shillings alnen! Dessutom
är ni skyldig pengar här, sir John, för mat och
dryckesvaror och kontanta lån, fyra och tjugo pund.

Falst. Han der har också fått sin andel; låt honom
betala.

M. Rapp. Han! Ack, han är utfattig, han har ingenting.

Falst. Hvad? Han utfattig? Se på hans fysionomi! Hvad
kallar ni rik? Låt mynta hans kopparnäsa,
låt mynta hans kinder; jag betalar icke ett
runstycke. Hvad? Tror ni, att jag är någon narr för
er? Skall jag icke få ta mig en lur i mitt herberge,
utan att man skall plundra mina fickor? Jag har
förlorat en sigillring, som tillhört min farfar;
den var värd fyrtio mark.

M. Rapp. Herre jemini! Jag har hört prinsen säga
honom, otaliga gånger, att den ringen var af koppar.

Falst. Hvad nu? Prinsen är en narr, en karl som
sviker i dryckjom; och hade jag honom här, skulle jag
prygla honom som en hund, om han det sade.

(Prins Henrik och Poins komma inmarscherande; Falstaff går emot prinsen, som blåser på sin kommando-staf som 
på en flöjt).

Falst. Hvad nu min gosse? Blåser vinden från det
hållet? Skola vi alla marschera?

Bard. Ja, två och två som fångarna till Newgate.

M. Rapp. Nådige herre, jag ber er, hör mig.

P. Henr. Hvad säger du, madam Rapp? Hur mår din
man? Jag håller af honom, han är en ärlig karl.

M. Rapp. Nådige herre, hör mig!

Falst. Jag ber dig, låt henne gå och hör på mig.

P. Henr. Hvad vill du, Hans?

Falst. Häromafton somnade jag in bakom tapeten här
och fick mina fickor plundrade. Det här huset har
blifvit ett liderligt hus; det stjäls ur fickorna.

P. Henr. Hvad har du då förlorat, Hans?

Falst. Skulle du tro det, Hinke? Tre eller fyra
obligationer på fyratio pund hvardera och en
sigillring som tillhört min farfar.

P. Henr. En strunt knappt värd åtta öre.

M. Rapp. Det sad' jag honom också, nådig herre; och
jag sad', att jag hade hört ers nåd säga så; och,
nådige herre, han talar högst gement om er, han, den
okäftiga karlen; han sad', att han skulle prygla er.

P. Henr. Hvad? Det tror jag knappt.

M. Rapp. Det är hvarken tro, heder eller qvinno-ära
i mig, om han icke det gjorde.

Falst. Det är inte mer tro i dig än i ett stufvadt
sviskon,Stufvade
sviskon fingos gratis på sådana lägenheter som
madam Rapps och ansågos för att vara en sorts
preservativ. Detta lär dock icke alltid hafva slagit
in; derpå alluderar Falstaff. inte mer heder i dig än i en jagad räf,
och hvad qvinnoäran beträffar, så är jungfru MarianaJungfru Mariana var en till qvinfolk utklädd
karl, som föreställde Robin Hoods älskarinna vid
majfesterna.
en dygdesam matrona mot dig. Du ditt stycke, du!

M. Rapp. Hvad för ett stycke? Hvad för ett
stycke?

Falst. Hvad för ett stycke? Jo, ett stycke att läsa
böner öfver.


M. Rapp. Jag är inte något stycke att läsa böner
öfver, det skall du veta, du. Jag är en ärlig mans
hustru, och -- ditt ridderskap å sido -- du är en skurk,
som kallar mig så.

Falst. Din qvinno-ära å sido -- du är ett kreatur, om du påstår annat.

M. Rapp. Hvad för ett kreatur, du din skurk?

Falst. Hvad för ett kreatur? Hå, en utter.

P. Henr. En utter, sir John? hvarföre just en utter?

Falst. Hvarföre? Hon är hvarken fisk eller kött;
man vet aldrig rätt hur man skall ta henne.

M. Rapp. Du är en obillig menniska, om du säger så;
du så väl som en och hvar vet, hur man skall ta mig,
du din kanalje!

P. Henr. Du har rätt, värdinna; han förtalar dig riktigt groft.

M. Rapp. Detsamma gör han med er, nådig herre; han
sad' häromdagen, att ni var skyldig honom tusen pund.

P. Henr. Hvad nu? Är jag skyldig dig tusen pund?

Falst. Tusen pund, Hinke? En million! Din vänskap är
värd en million, och du är skyldig mig din vänskap.

M. Rapp. Ja, nådig herre, han kallade er för narr och sad', att han skulle prygla er.

Falst. Har jag sagt det, Bardolph?

Bard. Ja, sir John, det har ni verkeligen sagt.

Falst. Ja, om han sad', att min ring var af koppar.

P. Henr. Jag säger, att den är af koppar; understår du dig nu att stå vid dina ord.

Falst. Kära Hinke, du vet, att jag understår mig, så
till vida som du blott är en karl; men så till vida
som du är prins, fruktar jag dig som jag fruktar en
lejon-unges rytande.

P. Henr. Hvarför icke som lejonet sjelf?

Falst. Kungen sjelf skall man frukta som lejonet. Tror
du, att jag skulle frukta dig som jag fruktar din
far? Nej, om jag det gör, så beder jag Gud, att min
gördel måtte brista.

P. Henr. O, om den det gjorde, huru skulle icke dina
tarmar ramla ned kring knäna på dig! Men, det fins
icke rum hvarken för tro, heder eller ära i din
lekamen; den är helt och hållet fullproppad med
tarmar och innanmäte. Beskylla en hederlig qvinna för
ficktjufnad! Åh, din liderliga, oförskämda, flunsiga
kanalje! Om det fans något annat i din ficka än
krogräkningar, kopplare-promemorier och en stackars
liten runstycks-sockersmula att smörja strupen med;
om dina fickor voro riktade med något annat än detta
otäck-tyg, så vill jag vara en skurk. Och ändå håller
du i dig och vill icke taga dina ord tillbaka: --
skäms du icke?

Falst. Hör nu, Hinke: du vet ju, att Adam föll i
oskyldighetens tillstånd; hvad skall då den stackars
Hans Falstaff göra i dessa syndiga tider? Du ser,
att jag har mer kött och blod än andra menniskor och
derföre också mer skröplighet. -- Du bekänner således,
att du har bestulit mina fickor?

P. Henr. Så ser det ut af hela historien.

Falst. Värdinna, jag förlåter dig. Gå och laga
frukost i ordning, älska din man, se upp med
ditt tjenstefolk och passa väl opp dina gäster;
du skall finna mig medgörlig i allt som är honett
och resonabelt; du ser att jag är blidkad. -- Hvad
nu? Se så, gå nu. (Madam RAPP går). Nå, Hinke, hvad
nytt från hofvet? Stråtröfveriet, min gosse -- hur är
det tillrättastäldt?

P. Henr. Ack, min kära biffstek, jag är ju alltid
din skyddsengel! -- Penningarna äro återbetalta.

Falst. Jag tycker inte om den der återbetalningen, det är dubbelt besvär.

P. Henr. Jag är nu god vän med min far igen och kan göra hvad jag vill.

Falst. Plundra då framför allt skattkammaren, och det utan att tvätta händerna först.

Bard. Gör det, nådig herre.

P. Henr. Jag har skaffat dig en plats vid fotfolket, Hans!

Falst. Vid kavalleriet hade varit bättre. -- Hvar
skall jag få rätt på någon som. stjäl bra? Ack,
om jag hade mig
en mästertjuf, två och tjugo år gammal eller så
ungefär! Jag är rasande utblottad. -- Nå, Gud vare
lof för de här rebellerna! De göra ingen något ondt
utom hederligt folk. Jag lofvar dem, jag prisar dem!

P. Henr. Bardolph!

Bard. Nådig herre!

P. Henr. Bär detta brefvet till min bror, prins John
Af Lancaster; till Westmoreland det andra. 
Gå, Poins! till häst, till häst! ty du och jag 
Ha tretti mil att rida före middag. -- 
Hans!
Möt mig i morgon uti Temple-Hall 
Mot klockan tu på eftermiddagen; 
Der skall du få din syssla samt bekomma 
Så penningar som order om mundering. 
I brand är England! Percy högt nu gäller; 
Oss eller dem till marken ödet fäller.

(Prinsen, Poins och Bardolph gå).

Falst. Bra sagdt! Galant! -- Min frukost, hedersgumma ! -- 
O, vore detta värdshus dock min trumma! (Går)


FJERDE AKTEN. FÖRSTA SCENEN.

Rebellernas läger vid Shrewsbury.

(Percy, Worcester och Douglas uppträda).

Percy. Bra sagdt, du tappre Skotte! Om ej sanning 
I denna finna tid för smicker ansågs, 
Så skulle Douglas sådant vitsord få, 
Att ingen krigsman, präglad nu för tiden, 
Kring verldens rund så skulle gå och gälla. 
Vid Gud, jag kan ej smickra! Jag föraktar
De hala tungor; men en högre rang 
Uti min vänskap ingen har än ni; 
Tag mig på orden, pröfva mig, mylord.

Dougl. Du ärans konung är. -- På denna jord

Så väldig man ej andas, att jag ej 
Djerfs trotsa honom.

Percy. Bra! Det gör ni rätt i.
(En budbärare kommer med ett bref).
Hvad har du der för bref? -- Jag kan blott tacka.

Budb. Ifrån er fader kommer detta bref.

Percy. Från honom bref? -- Hvi kommer han ej sjelf?

Budb. Han kan ej komma; han är illa sjuk.

Percy. För fan! hur har han tid att vara sjuk
I denna bråda tid? Hvem för hans troppar? 
Hvem kommenderar dem på marschen hit?

Budb. Hans bref, ej jag, hans tankar bär, mylord.

Worc. Jag ber dig, säg mig, ligger han till sängs?

Budb. Han legat fyra dagar förr'n jag reste, 
Och samma dag jag reste fruktades 
Af läkarena mycket för hans lif.

Worc. Om tiden ändock hunnit blifva frisk, 
Förr'n han af sjukdom hade blifvit hemsökt! 
Ej var hans helsa mera värd än nu.

Percy. Nu sjuk! nu matt! hans sjuklighet förpestar
Det bästa hjerteblodet i vårt värf 
Och smittar hit, ja, ända till vårt läger. -- 
Han skrifver här, att sjukdom i hans inre -- 
Att ej han kunde genom bud så hastigt 
Församla sina vänner; oråd vore, 
Att lägga ned så stort och farligt värf 
I någon annans hand än i hans egen. -- 
Och likväl ger han oss det djerfva rådet
Att med vår lilla skara rycka fram 
Och pröfva lyckan, om den är oss gunstig. 
"Nu duger ej" -- så skrifver han -- "att söla, 
Ty kungen känner alla våra planer 
Till punkt och pricka." -- Nå, hvad sägs om det?

Worc. Er faders sjukdom äfven oss förlamar.

Percy. Ett dödligt hugg, en lem är skild från kroppen: -- 
Dock nej! Hans bortovaro ej så farlig
I sjelfva verket är. Månn' rätt det vore
Att åt ett enda tärningkast förtro
Vår hela välfärd? Våga sådan skatt
På ögonblickets slump och falska nycker?
Det dugde ej; ty deri såge vi
Vårt sista hopp till sjelfva bottnen blottadt
Och sjelfva slutet, aldrasista skymten
Af all vår lycka.

Dougl. Ja, det gjorde vi;
Nu hafve vi dock något till att vänta. 
Vi kunna lefva friskt och slösa tappert 
På framtids hopp. --
Det bor en tillflygts tröst för oss deri.

Percy. En samlingsplats, ett hem att flygta till,
Om djefvul eller ofärd bliga snedt 
På våra värf, som äro jungfrur än.

Worc. Jag såge heldre, att er fader kommit. 
Vårt företags beskaffenhet och färg 
Tål ingen splittring. Ty nog tänker mången, 
Som icke vet hvi Percy saknas här, 
Att klokhet, undersåtlig pligt och misshag 
Med våra tilltag håller grefven hemma. 
Betänk, att sådant kan se misstänkt ut 
Och skrämma upprors flod till ebb igen 
Och väcka tvifvel om vår sak är rättvis; 
Ty vi, som anfallsvis till väga gå, 
Må hålla oss från skarpsynt pröfning fjerran 
Och täppa alla titthål, alla springor, 
Der kallt förnuft på oss kan stå och kika. 
Ers fars frånvaro lyfter täckelset 
Och visar den okunnige en skräck, 
Ej anad ens förut.

Percy. Ni går för långt;
Hans bortovaro snarare oss gagnar. 
Den ger en glans, en vida större aktning, 
En högre djerfhet åt vårt stora värf, 
Än om han vore här; det är ju klart,
Att, om vi mäkta skaka kungariket 
Hans hjelp förutan, skola med hans hjelp 
Snart nog vi vända upp och ned på det. -- 
Än allt går väl; hvarenda lem är sund.

Dougl. Så väl som man kan önska sig; i Skottland
Man känner icke alls det ordet fruktan.

(Sir Richard Vernon kommer).

Percy. Min frände Vernon! hjertligen välkommen!

Vern. Gud gifve, att mitt bud var välkomst värdt! 
Lord Westmoreland med åttatusen man 
Marscherar hit; med honom är prins Johan.

Percy. Ej värre? Vidare!

Vern. Jag sport dessutom,
Att kungen sjelf i egen hög person 
Ryckt ut och ärnar sig helt skyndsamt hit 
Med stark och mäkta väldig krigstillrustning.

Percy. Välkommen också han! Hvar är hans son,
Den tokiga lättfotingen prins Henrik, 
Och hans parti, som skuffat verlden undan 
Och gifvit den sin skjuts?

Vern. I rustning alla
Och svajande som fjädrad struts i blåst, 
Vingflaxande som örnar när de badat, 
Guldglittrande som kyrkans helgonbilder, 
Så fulla utaf lif som rosig Maj 
Och ståteliga som midsommarsolen, 
Som getter yra och som tjurar vilda. 
Jag såg ung Henrik med sin stormhatt på, 
Stålskenorna kring låren, herrligt väpnad, 
Lik fotbevingad Hermes ta ett språng 
Och svinga sig så lätt i sadeln opp, 
Som om en engel fallit ned från molnen 
Att tumla om med eldig Pegasus 
Och tjusa verlden med sin ryttarkonst.

Percy. Håll upp, håll upp! Långt mer än sol i Mars 
Ditt loftal ammar feber. Låt dem komma!
De komma såsom offer i sin skrud:
I rök och dam åt eld-ögd krigs-gudinna
De skola blödande och varma offras.
Uppå sitt altar pansrad Mars skall sitta
Till öronen i blod; mig bränner hågen,
Då denna rika fångst oss är så nära
Och än ej vår. Hör hit! Led fram min häst!
Han skall mig bära likasom en åskvigg
Mot bröstet fram på prinsen utaf Wales;
Henrik mot Henrik, häst mot häst skall ljunga,
Och döden en af oss ur sadeln slunga.
O, vore Glendower här!

Vern. Än mera nytt.
I Worcester hörde jag, då jag red fram, 
Att ej på fjorton dagar än han kunde 
Sin härsmakt samla.

Dougl. Denna var den värsta
Af alla nyheter jag ännu hört.

Worc. Ja, vid min själ, den låter iskallt nog!

Percy. Hur högt kan kungens hela makt beräknas?

Vern. Till trettitusen.

Percy. Låt den vara fyr'ti.
Min fader och Glendower ä' borta båda; 
Dock skall vår makt för dagens lycka råda. 
Kom nu till mönstring; sedan -- allesamman, 
Ty domedag är när, dö, dö med gamman!

Dougl Ej dö, lord Percy. På ett halft års tid 
Jag tänker ej på död och fall i strid.

(De gå).


ANDRA SCENEN.

Landsväg i grannskapet af Coventry.

(Falstaff och Bardolph komma).

Falst. Bardolph, gå förut till Coventry och fyll på
åt mig en butelj sekt. Våra soldater skola marschera
igenom; vi skola ha nattqvarter i Sutton-Colfield.

Bard. Vill ni ge mig pengar, kapten!

Falst. Lägg ut, lägg ut.

Bard. Buteljen kostar en engel.

Falst. Om den det gör, så håll till godo; om den också
kostade tjugo, så håll till godo, jag ansvarar för
prägeln. Befall min löjtnant Peto att möta mig vid
ändan af staden.

Bard. Det skall jag göra, kapten; farväl! (Går).

Falst. Om jag icke skäms för mina soldater, så vill
jag vara en lutfisk. Jag har missbrukat kungens
värfvare-bref förbannadt. På etthundradefemtio
soldater har jag vigilerat ihop trehundrade och några
pund. Jag pressar inga andra än behållet folk, rika
bond-knösar; skaffar mig reda på förlofvade ungkarlar,
som det redan har lyst två gånger för, sådant der
spis-vrå-sällskap som lika så gerna hör fan sjelf som
trumman, sådana der som äro räddare för smällen af en
bössa än ett en gång träffadt fjäderfä är. Jag pressar
inga andra än sådana der mors-grisar med hjertan i
bröstet knappt så stora som ett knappnålshufvud,
och de ha köpt sig fria från tjensten; och nu
består hela mitt kompani af fändrikar, korporaler,
löjtnanter, underhuggare, uslingar så trasiga som
Lazarus på målade tapeter, der den rika mannens
hundar sleka hans sår; och sådana som aldrig i sin
dar varit soldater, utan bortkörda, dåliga betjenter,
yngre söner till yngre bröder, sturska kypare och
försvarslösa stalldrängar, korteligen all sådan ohyra
som växer i lugna tider och under långvarig fred, tio
gånger otäckare trasiga än en gammal lappad fana. Se,
sådana karlar har jag nu att fylla deras nummer som
köpt sig fria från tjensten, så att man skulle kunna
tro att jag hade etthundradefemtio trasexemplar af
den förlorade sonen, nyss komna från svinvaktandet
och drafätandet. Det mötte mig en lustig kurre på
vägen och sad' mig, att jag visst hade tömt alla
galgar i landet och pressat kadaverna. Intet dödligt
öga har sett sådana fogelskrämmor. Jag marscherar
icke med dem genom Coventry, det är visst och sant;
de kanaljerna marschera ju så bred-benta, som om de
hade blacken på;
också fick jag verkeligen de flesta af dem ur
fängelserna. Det fins bara half-annan skjorta i hela
mitt kompani, och den halfva skjortan består af
två sammantrocklade serveter, trädda öfver axlarna
som en häroldskåpa utan ärmar; och skjortan är --
om sanningen skall fram -- stulen från min värd i
St. Albans eller den rödnäsiga krögaren i Daintry. Men
det är sak samma; de skola få linne tillräckligtMan
brukade bleka linne på gärdesgårdshäckarna. på
hvarenda gärdesgård.

(Prins Henrik och Westmoreland komma).

P. Henr. Hur står det till, tjocka Hans? Hur står det till, din rult?

Falst. Nej, se Henrik! Hur står det till med dig,
du tokiga kurre? Hvad fan gör du i Warwickshire? --
Min bästa lord Westmoreland, jag ber ödmjukast om
förlåtelse; jag trodde, att hans herrlighet längesedan
var i Shrewsbury.

Westm. I sanning, sir John, det är hög tid att
jag vore der och ni med; men mina troppar äro redan
der. Kungen, det kan jag säga er, väntar på oss alla;
vi måste marschera hela natten.

Falst. Tyst! var inte rädd för mig; jag passar så
bra på som en katt som skall åstad och stjäla grädda.

P. Henr. Ja, det tror jag, när det gäller att stjäla
grädda; du har stulit så mycket, att du redan blifvit
en smörklimp. Men säg mig, Hans, hvems folk är det,
som kommer der bakefter?

Falst. Mitt, Hinke, mitt.

P. Henr. Jag har aldrig sett så eländiga ynkryggar.

Falst. Tyst, tyst! Goda nog att slå ihjel; kanonföda,
kanonföda! De komma att fylla en graf så bra som
de som äro mycket bättre. Ack, min vän, dödliga
menniskor, dödliga menniskor!

Westm. Men, sir John, mig tyckes likväl att de se
allt för arma och utsvultna ut, allt för paltiga.

Falst. Hvad fattigdomen beträffar, så vet jag
minsann inte hvar de ha fått den ifrån; och hvad
utsvultenheten angår -- den ha de icke lärt af mig,
det är säkert.


P. Henr. Nej, det kan jag svära på, så vida
du icke kallar tre fingers späck på refbenen
utsvultenhet. Men skynda dig nu; Percy är redan
i fält.

Falst. Hvad? Har kungen redan slagit läger?

Westm. Ja, sir John, och jag fruktar, att vi dröja för länge.

Falst. Godt!
Den sista till striden, den första till festen 
Är dåliga krigarn och hungriga gästen.

(De gå).


TREDJE SCENEN.

Rebellernas läger vid Shrewsbury. 

(Percy, Worcester, Douglas och Vernon
uppträda).

Percy. I qväll vi slåss med honom.

Worc. Går ej an.

Percy. Då ger ni honom fördel.

Vern. Ej det minsta.

Percy. Hvad säger ni? Han väntar ju förstärkning.

Vern. Vi också.

Percy. Hans är säker, vår är oviss.

Worc. Tag skäl, min frände; håll er still i qväll.

Vern. Gör det, mylord.

Dougl. Ni råder icke bra;
Ni säger så af skräck och hjertans kyla.

Vern. Douglas, låt bli att smäda! Vid mitt lif, -- 
Och jag det djerfs bekräfta med mitt lif -- 
Om sann och verklig ära kallar mig, 
Dagtingar jag ej mer med veklig fruktan 
Än ni, min herre, eller någon Skotte;
I morgon skall man skåda hvem af oss 
I striden viker.

Dougl. Nej, i qväll!

Vern. Må ske!

Percy. Ja, ja, i qväll!

Vern. Nej, nej, det går ej an! --

Jag undrar på att ni, så krigs-erfarna,
 Ej inse hindren, som baklänges draga
 Vårt hela företag. Det felas än
 En ryttarskara från min frände Vernon,
 Och Worcesters rytteri kom först i dag.
 Nu slumrar deras eld och kraft, och modet
 Af bråk och släp är matt; Hvarenda häst
 Blott hälften är af hälften af sig sjelf.

Percy. Så äro äfven fiendernas hästar
 I allmänhet utsläpade af marscher;
 De bästa utaf våra hvilat ut.

Worc. Men kungens antal större är än vårt.
 För Guds skull, frände, dröj, tills alla kommit!

(Trumpeter blåsa till underhandling).

(Sir Walter Blunt kommer).

Blunt. Med nådigt anbud kommer jag från kungen,
 Så framt gehör och aktning mig förunnas.

Percy. Sir Walter Blunt, välkommen! Gifve Gud,
 Ni delte våra tankar! Många vänner
 Ni har bland oss, och dessa vänner just
 Afundas er förtjenst och goda namn,
 För det ni icke hör till vårt parti,
 Men står emot oss som en fiende.

Blunt. Förbjude Gud, jag stode annorlunda,
 Så länge som, från tro och huldhet fjerran,
 J resen upp er emot Herrans smorda!
 Dock, till mitt värf! Mig kungen sändt att spörja,
 Hvad klagomål J hafven och hvad skäl
 Att mana fram ur borgarfridens sköte
 Så vild fiendtlighet, uppviglande
 Hans trogna land till oförvägen grymhet.
 Har kungen nånsin edra tjenster glömt, --
 Dem han bekänner ganska många vara --
 Så fram med klagomålen! Ögonblickligt
 J skolen få med ränta edra kraf
 Och full förlåtelse för er och dem,
 Som ni förledt och viglat opp till detta.

Percy. Hans majestät är god; han vet dock väl
 När han skall lofva och när han skall hålla.
 Min fader och min farbror och jag sjelf
 Gaf honom samma krona, som han bär.
 Och, då han knappt med sex och tjugo man,
 I menskors aktning sjuk och arm och usel,
 En stackars bortglömd flykting, smög till hemmet,
 Välkomnade min far på stranden honom;
 Och då vid Gud han hörde honom svärja,
 Att blott som hertig Lancaster han kom
 Att söka länsrätt och att frid begära
 Med undergifvet tal och oskulds tårar, --
 Då svor af godhet och miskundsamhet
 Min fader honom hjelp och höll sitt ord.
 När rikets lorder och baroner sporde,
 Att lord Northumberland var honom huld,
 De kommo, små och stora, krusande
 I byar och i städer till hans möte,
 Uppvaktada vid broar och i pass,
 Nedlade skänker, svuro trohet, gåfvo
 Till pager sina söner, följde honom
 Tätt i hans hälar uti gyldne svärmar.
 Strax steg han -- storhet känner snart sig sjelf --
 En smula högre än den ed han svor,
 Då arm och hjelplös han vid Ravensburg
 På nakna stranden stod inför min far.
 Och nu, kantänka, är han för reformer
 Af vissa lagbud, några stränga stadgar,
 Som ligga allt för tungt på allmänheten,
 Gör larm om missbruk, tyckes gråta öfver
 Sitt lands betryck; och med ett sådant anlet,
 En sådan mask af rätt och lag, han vann
 Hvartenda hjerta, som han fiskat efter.
 Det var ej nog. Så högg han hufvudet
 Af alla gunstlingar, dem kungen lemnat
 Uti sin stad och ställe qvar, när sjelf
 Han gick att föra kriget uti Irland.

Blunt. Ej för att höra detta kom jag hit.

Percy. Nå väl, till saken då!
 Han kort derefter satte kungen af
 Och tog så genast lifvet utaf honom;
 Knappt var det gjort, förr'n han tog skatt af riket
 Och lät, hvad värre var, sin frände March,
 Som är, om en och hvar bekomme sitt,
 Hans ratta kung, inspärras uti Wales
 Ocli der försmäkta utan att bli utlöst;
 Gaf skymf till lön för mina sköna segrar
 Och sökte snärja mig med argan list,
 Fördref min farbror från sitt råds-bord, sände
 I raseri min fader ifrån hofvet,
 Bröt ed på ed och våld på våld begick
 Och tvang oss så vår säkerhet att söka
 I denna krigshär samt att smått ransaka
 Hans rätt till kronan, den vi likväl finna
 För mycket tvistig att i längden räcka.

Blunt. Skall jag till kungen bringa detta svar?

Percy. Nej, nej, sir Blunt! Vi skola rådslå först.
 Gå ni till kungen och betinga der
 Full säkerhet och lejd för sändebud,
 Så skall i morgon bittida min farbror
 Frambära vårt beslut; och så farväl!

Blunt. Ni borde taga nåd och vänskap mot.

Percy. Det kan väl hända.

Blunt. Gifve Gud så vore!

(De gå).


FJERDE SCENEN.

York. Ett rum i erkebiskopens hus.

(Erkebiskopen af York och en adelsman uppträda).

Erkeb. Sir Michael, skynda er! Med vingad hast
 Till lord-marskalken detta bref ni bäre
 Och detta till min frände Scroop; de andra
Till vederbörande. Om blott ni visste
 Hur angelägna dessa brefven äro,
 Ni skulle skynda er.

Adelsm. Min nådig herre,
 Jag anar deras innehåll.

Erkeb. Väl möjligt. --
 I morgon är en dag, sir Michael,
 På hvilken tio tusen menskors lycka
 Skall profvet stå. I Shrewsbury skall kungen --
 Så är det mig med säkerhet berättadt --
 Med stor och hastigt sammandragen krigshär
 Lord Henrik möta; och jag fruktar, sir, --
 Dels har Northumberland nu sjuknat in,
 Hvars styrka var i hela laget främst,
 Dels saknas Owen Glendower, som också var
 En kraftig sena som de räknat på,
 Och kommer ej, af profetior skrämd --
 Jag fruktar, Percys makt är allt för svag
 Att genast våga sig i kamp med kungen.

Adelsm. Var lugn, ers nåd; lord Douglas är ju der
 Och Mortimer.

Erkeb. Nej, icke Mortimer.

Adelsm. Men der är Mordake, Vernon, Henrik Percy
 Och grefven utaf Worcester samt en här
 Af bålda stridsmän, tappra ädlingar.

Erkeb. Så är det; dock har kungen dragit samman
 All hjeltekraft som fins i hela landet;
 Prinsen af Wales, prins John af Lancaster,
 Den ädle Westmoreland, den tappre Blunt
 Och många deras likar, ärans män,
 Högt aktade och stora krigare.

Adelsm. Var lugn, mylord. De skola motstånd finna.

Erkeb. Jag hoppas det; likväl är fruktan nödig;
 Det värsta måste förekommas; skynda!
 Ty segrar ej lord Percy, ärnar kungen
 Påhelsa oss förrän sin här han skingrar,
 Ty han har kunskap om vår sammansvärjning,
Och klokast är att rusta sig mot honom.
 Fördenskull skynda; flera bref jag måste
 Till andra vänner skrifva; nu farväl!

(De gå bort åt olika sidor).


FEMTE AKTEN. FÖRSTA SCENEN.

Konungens läger vid Shrewsbury.

(Konung Henrik uppträder, åtföljd af prins Henrik, prins
Johan Af Lancaster, sir Walter Blunt och sir John Falstaff).

K. Henr. Hur blodig solen tittar fram utöfver
 Skogsbacken der! Af hennes sjuklighet
 Är dagen blek.

P. Henr. Och sunnanvinden är
 Trumpeten, som förkunnar hennes håg
 Och med sitt hemska hvinande i löfven
 Oss bådar storm och olycksdiger dag.

K. Henr. Det passar bra för dem som tappa slaget,
 Ty intet tyckes hemskt för dem som vinna.
 (En trumpet höres. Worcester och Vernon komma). 
 Hvad nu, lord Worcester! -- Det är icke bra,
 Att ni och jag hvarannan möta så,
 Som nu vi mötas. Ni vår tillit svikit;
 Vi måste lemna fridens mjuka kläder
 Och klämma gammal kropp i hårda stålet.
 Det är ej bra, mylord, det är ej bra.
 Hvad svarar ni? Vill ni ej lösa upp
 Det afskyvärda krigets vilda knut
 Och röra er uti den lydnads krets,
 Der skönt ni lyste med naturlig glans,
 Och icke vara någon meteor,
 Ett gräsligt under-ting, ett olyckstecken,
 Som bådar ofärd åt en ofödd tid?

Worc. Hör mig, min prins!

För egen del jag vore nog belåten
 Att egna resten af min lefnads afton
 Åt hvilostunder; ty -- jag det bedyrar --
 Jag har ej denna tvedrägts-dagen sökt.

K. Henr. Ni har ej sökt den? Huru kom den då?

Falst. Upproret låg i hans väg, och han hittade det.

P. Henr. Tyst, pudding, tyst!

Worc. Det har behagat er att vända bort
 Från mig och allt vårt hus er nådes blickar,
 Dock måste jag erinra er, mylord:
 Vi voro edra första, bästa vänner.
 För er skull sönderbröt jag embets-stafvenJmfr Richard den andre p. 31.
 I Richards tid och reste dag och natt
 Att möta er och kyssa er på handen,
 Då ni i rang och värdighet på långt när
 Ej var så stark och gällande som jag.
 Det var jag sjelf, min broder och hans son,
 Som förde hem er, trotsande med djerfhet
 En tid af faror full. Då svor ni på --
 Och ni den eden svor i Doncaster --
 Att intet anslag ni mot staten hade
 Och kräfde intet annat än er länsrätt,
 Gaunts herregods som hertig Lancaster;
 Thy svuro vi er hjelp. Men innan kort
 Hällregnade det lycka på ert hufvud,
 Och sådan flod af höghet föll på er --
 Dels hjelpte vi, dels var ej kungen hemma,
 Dels led ni orätt af en lättsint tid
 Och tycktes hafva lidit oförskyldt;
 Dessutom hölls af motvind kungen korta
 Så länge i sitt olyckskrig i Irland,
 Att hela England trodde honom död --
 Nu tog ur denna svärm af lyckans tillbud
 Ni läglighet att genast blifva ombedd
 Att gripa högsta makten med er hand,
 Förgät den ed ni svor i Doncaster
 Och gjorde så med oss som uppfödt er,
Som gökens unge, grym och otacksam,
 Med sparfven gör; ni blef tyrann i boet,
 Tillväxte så af maten som ni fick,
 Att ej vår kärlek ens sig vågade
 För nära er af fruktan att bli slukad;
 Ni tvang oss att med snabba vingen flyga
 Långt ur er åsyn och vår räddning söka
 I sammandragandet af denna krigshär.
 Nu stå vi eremot med samma medel
 Som sjelf ni sammansmidt emot er sjelf
 Med kränkande behandling, hotfull uppsyn
 Och brytande af all den tro och lofven,
 Som ni oss svor i edra yngre dagar.

K. Henr. Allt detta har ni hopsatt punkt för punkt
 Och ropat ut på torg, läst upp i kyrkor,
 På det att upprors klädning måtte prydas
 Med någon fager färg, som kittlar ögat
 På vankelmodingar och missnöjd tross,
 Som skubba sig och gapa då de spörja
 Att något hullerombuller är på färde.
 Ej hade nånsin uppror någon brist
 På sådan vattenfärg att måla med,
 Ej heller brist på dystra tiggar-hopar,
 Som trängta efter blindt allarm och mord.

P. Henr. I båda våra härar mången själ
 Skall dyrt betala denna stridighet,
 När sammandrabbning sker. Förtälj er brorson,
 Att prinsen utaf Wales med hela verlden
 Instämmer uti Henrik Percys lof;
 Ja, vid mitt hopp! -- hans sista företag
 Afräknadt dock, -- jag tror ej, att det fins
 En adelsman så rask i vida verlden,
 Så karsk och kry, så tapper och så ung,
 Så djerf och båld och egnad just att pryda
 Vårt tidehvarf med sina ädla bragder.
 Jag sjelf -- det må jag säga till min skam --
 Har varit lat i ridderskap och så
Bedömer han mig ock, som jag har sport.
 Dock, vare sagdt inför min kung och far: --
 Jag låter honom gerna ha sin fördel
 Utaf sitt stora namn och hjelte-rykte
 Och vill, -- så sparas blod å båda sidor --
 Med honom pröfva lyckan i ett envig.

K. Henr. Och, Prins af Wales, vi våga dig i dusten.
 Fastän mång tusende betänkligheter
 Förbjuda det. -- Nej, bästa Worcester, nej,
 Vi älska högt vårt folk, ja, äfven dem
 Som gå missledda i din frändes spår,
 Och om de vilja taga nåd emot,
 Skall han och de och ni och en och hvar
 Bli vän med mig igen och jag med honom.
 Säg eder frände det och gif mig svar
 Hvad han vill göra; ger han icke med sig,
 Så står oss våld och bister tuktan bi;
 De göra nog sin tjenst. Gå nu din väg,
 Vi vilja ej med svar besväras nu;
 Vi talat mildt, betänk det visligen.

(Worcester och Vernon gå).

P. Henr. Det tages ej emot, så sant jag lefver!
 Hetsporr och Douglas, båda två tillsamman,
 En väpnad verld nog trotsa, om det gäller.

K. Henr. Enhvar, som har befäl, till sitt nu skynde!
 Så snart de svarat, gripa vi dem an.
 Så sant vår sak är rättvis, Gud oss skydde!

(Konung Henrik, Blunt och prins Johan gå).

Falst. Hinke, om du skulle se mig ligga i kull i
bataljen, så ställ dig grensle öfver mig,D. v. s. ställ
dig grensle öfver mig och försvara mig. Detta sättet
att värja (bestride) en i striden fallen vän omtalar
Shakspeare ofta. så här:
det är en väntjenst.

P. Henr. Ingen annan än en koloss kan göra dig den
väntjensten. Läs dina böner och farväl.

Falst. Ack, om det vore sängdags, Hinke, och allt
stode väl till!

P. Henr. Åh, du är Gud en död skyldig! (Prins Henrik går).

Falst. Jag är icke uppsagd än: jag har icke lust
att betala honom före förfallo-dagen. Hvad behöfver
jag stå så der tillreds, när ingen kräfver mig? Nå,
nå, må göra! Det är äran, som upplifvar mig att
gå på. Ja, men om äran nu aflifvar mig, i det jag
går på? Hur går det då? Kan äran sätta fast ett
ben igen? Nej. Eller en arm? Nej. Eller ta bort
svedan ur ett sår? Nej. Äran förstår sig således
icke på kirurgi? Nej. Hvad är ära? Ett ord. Hvad
är det i det der ordet ära? Hvad är den der äran
för slag? Luft. Jo, det är en hygglig räkning! --
Hvem har den? Han som dog i Onsdags. Kan han ta på
den? Nej. Hör han den då? Nej. Den är således alldeles
omärkelig? Ja, för den döde. Men lefver den icke
bland de lefvande? Nej. Hvarför icke det? Förtalet
tillåter det icke; derföre bryr jag mig icke om
den. Äran är bara ett sköldemärke på grafven, och så
slutar min katekes. (Går).


ANDRA SCENEN.

Rebellernas läger.

(Worcester ock Vernon uppträda).

Worc. Nej, nej, sir Richard, aldrig bör min brorson
 Om kungens milda tillbud kunskap få.

Vern. Det bör han dock!

Worc.                         Då är det slut med oss.
 Det är ej möjligt, är ej tänkbart ens,
 Att kungen med sin vänskap håller ord.
 Han skall oss misstro jemt och passa på
 Och straffa detta brott vid andra felsteg.
 Misstankan skall med ögon öfversållas,
 Ty uppror är ej bättre trodt, än räfven,
 Som, huru tam och instängd han må vara,
 Dock har sitt slägtes vilda art i blodet.
 Se glad, se sorgsen ut -- det blir detsamma --
 Misstydas skola städse våra blickar,
 Och likt slagt-oxen skola vi behandlas,

Ju bättre född, dess närmare till döden.
 Min brorsons felsteg lätt kan glömmas bort,
 Hans ursäkt är ett hetsigt ungdomsblod,
 Han bar ett fribref blott uti sitt tillnamn
 "Vildhjernan Hetsporr," styrd af galna nycker;
 Hans alla synder falla på mitt hufvud
 Och på hans fars; -- vi hafva fostrat honom,
 Från oss till honom är förderfvet kommet,
 Och vi, som allt förskont, för allt få plikta. --
 Nej, bästa frände, gif för ingen del
 Om kungens tillbud Henrik någon kunskap.

Vern. Säg hvad ni vill, jag skall bejaka det.
 Der kommer han.

(Percy och Douglas komma; officerare och soldater följa dem).

Percy. Min farbror återkommen! -- Sätt i frihet
 Lord Westmoreland. -- Hvad nytt, min bästa farbror?

Worc. Att kungen genast bjuder er batalj.

Dougl. Låt Westmoreland utmana honom då.

Percy. Lord Douglas, gå ni sjelf; säg honom det.

Dougl. Det skall jag visst, och det af hjertat gerna. (Går).

Worc. Det fins ej minsta spår till nåd hos kungen.

Percy. Ni bad väl ej derom? Det Gud förbjude!

Worc. Med saktmod våra klagomål jag androg,
 Så ock hans mened; han den öfverskylde,
 Försvärjande, att han sig ej försvurit.
 Han kallar oss förrädare, rebeller
 Och vill med stolta vapen uppå oss
 Sin hämdlust släcka.

(Douglas kommer tillbaka).

Dougl.          Upp, till vapen genast,
 J riddersman! Ty djerf utmaning har
 Jag slungat in i halsen på kung Henrik,
 Och Westmoreland, hans gisslan, bar den fram;
 Snart griper han oss an, det slår ej fel.

Worc. Prinsen af Wales uppträdde inför kungen
 Och manade till envig dig, min frände.

Percy. Om tvisten dock på våra hjessor låge,
 Och ingen annan flämtade i dag
 Än jag och Henrik Monmouth! Säg mig, säg mig,
 Hur klang hans maning? Lät den som förakt?

Vern. Nej, vid min själ! Jag aldrig i mitt lif
 Utmaning hört så blygsamt föras fram,
 Så fromt en bror ej manat ut en bror
 Till ädelt riddarspel och vapenlek.
 Han gaf er allt hvad mannen skyller mannen,
 Besmyckade ert lof med furstlig tunga,
 Förtäljde som en krönika ert rykte
 Och satt er städse högre än sitt pris,
 Vanprisande sitt pris, jemfördt med er;
 Och -- hvilket klädde honom väl som prins --
 Han talte om sig sjelf med blygselrodnad,
 Tillrättavisande sin ungdoms lättja
 Med sådant oförlikneligt behag,
 Som vore han en dubbel anda mäktig:
 Att både gifva och att taga lärdom.
 Der höll han upp; men låt mig säga verlden --
 Om denna dagens agg han öfverlefver,
 Har England aldrig ägt så ljufligt hopp,
 Så mycket misskändt för lättfärdighet.

Percy. Jag tror, min frände, att ni är förälskad
 Uti hans dårskap. Aldrig har jag hört,
 Att någon prins så vildt som han har lefvat.
 Han vare hur han vill, -- men innan qvällen
 Skall jag med krigar-armar helsa honom,
 Så han skall krympa hop för mina famntag.
 Till vapen fort! Soldater, bröder, vänner,
 Betänken sjelfva bättre dagens pligter
 Än jag, som ej har tungans gåfva fått,
 Kan hetsa upp ert blod med fagert tal.

(En budbärare kommer).

Budb. Mylord, här är ett bref till er.

Percy. Nu kan jag icke läsa det. --
 J ädle herrar, lifvets tid är kort;
 Att slösa den på strunt, det går för långsamt,
 Om lifvet ock på visarspetsen hängde
 Och toge slut, när nästa timma kommer.
 Vi trampa kungar ned, ifall vi lefva,
 Och dö vi, -- herrlig död att dö med furstar!
 Det är en samvetssak, -- ett svärd är skönt,
 Så snart man drager det för rättvis sak.

(En annan budbärare kommer).

Budb. Gif akt, mylord! Med stormsteg nalkas kungen.

Percy. Tack vare honom, som bröt af mitt tal,
 Ty tal är ej min sak. -- Jag säger blott:
 Gör en och hvar sitt bästa; här jag drager
 Ett svärd, hvars härdning jag vill fläcka ned
 Uti det bästa blod, som jag får fatt
 I denna skräck-dags heta bardalek.
 Nu "esperance och Percy!" -- Framåt marsch!
 Låt alla krigets instrumenter dåna!
 Vid den musiken famna vi hvarann;
 Ty, himmel emot jord! -- ett sådant famntag
 Gör mången här af oss for sista gången.

(Trumpeter; de omfamna hvarandra och gå).


TREDJE SCENEN.

Slätt vid Shrewsbury.

(Utfall och handgemäng. Härskri. Douglas och Blunt
komma från motsatta sidor).

Blunt. Hvad heter du, du, som i striden så
 Genskjuter mig? Hvad söker du för ära
 Uppå mitt hufvud?

Dougl.       Vet, mitt namn är Douglas,
 Och jag förföljer dig i striden så
 För det man sagt mig, att du är en kung.


Blunt. Man sagt dig sant.

Dougl.                          Lord Stafford har i dag
 Fått dyrt umgälla att han liknat dig,
 Ty detta svärd har honom fällt, kung Henrik,
 Uti ditt ställe; så det går med dig,
 Om du ej genast ger dig fången här.

Blunt. Jag brukar icke ge mig, stolta Skotte!
 Har råkar du en kung, som hämnas skall Lord Staffords död.

(De fäkta; Blunt faller. Percy kommer).

Percy. O Douglas, om du så vid Holmedon fäktat,
 Ej hade jag besegrat någon Skotte.

Dougl. Allt slut! Triumf! Här ligger kungen slagen.

Percy. Hvar?

Dougl. Här.

Percy. Den, Douglas! Nej, jag känner detta anlet;
 En tapper riddersman, hans namn var Blunt,
 I lika rustning klädd som kungen sjelf.

Dougl. En narr går med din själ, hvarhelst den går;
 En lånad titel har du köpt för dyrt.
 Hvi sade du mig, att du var en kung?

Percy. I kungens rock marscherar mycket folk.

Dougl. Nå, vid mitt svärd!
 Då vill jag döda kungens alla rockar;
 Hans garderob jag mördar bit för bit,
 Till dess jag hittar kungen.

Percy.                  Hugg och slag!
 Bra stå sig våra krigare i dag.

(De gå).

(Nytt härskri. Falstaff kommer).

Falst. I London gick jag temligen fri för tillskott
och förskott, men här vankas det skott af annat
slag. Här brukas inga karfstockar; man karfvar folk
direkte i skallen. -- Tyst! hvem är du? Sir Walter
Blunt. -- Der har du din ära; det är ingen fåfänglighet
det, kantänka! Jag är så het som smält bly, och likaså
tung; Gud bevare mig för bly i
kroppen! Jag behöfver icke mer tyngd än mina egna
inelfvor. -- Jag har fört mina trashankar dit,
der de blifvit pepprade. Det är bara tre utaf mina
hundrafemtio qvar i lifvet, och de duga icke till
annat i all sin dar än att stå vid stadsporten och
tigga. Men hvem kommer der?

(Prins Henrik kommer).

P. Henr. Hvi står du fåfäng här? Tag hit ditt svärd.
 Mång ädling ligger redan stel och kall
 Inunder öfvermodig oväns hästhof,
 Ohämnad än. Tag hit ditt svärd, jag ber dig.

Falst. Ack, kära Hinke, låt mig hemta andan en
smula! Turken GregoriusFalstaff förenar som god
protestant Turken och påfven (Gregorius den sjunde)
till en person. Warburton. gjorde aldrig sådana
hjelte-bragder, som jag har gjort i dag. Jag har
gifvit Percy sin beskärda del; han är i säkerhet.

P. Henr. Det är han nog, och lefver dig att
döda. Jag ber dig, Falstaff, låna mig ditt svärd.

Falst. Nej, inför Gud, Hinke! Om Percy är i lifvet,
så får du icke mitt svärd; men tag min pistol, om
du vill.

P. Henr. Tag hit den. Sitter den i hölstret der?

Falst. Ja, Hinke; det är hett, det är hett; der har
du något att ge sekteriskt folk.

(Falstaff tager fram en butelj sekt ur hölstret).

P. Henr. Hvad! är det tid att skämta nu och leka?
 (Kastar buteljen till honom och går).

Falst. Godt, om Percy är i lifvet, så skall han få
en svår pers med mig. Kommer han i vägen för mig --
nå ja; kommer han icke, och jag med vett och vilja
kommer i vägen för honom, skall han få göra kalopps
af mig. Jag tycker inte om en sådan der blek-nosig
ära, som sir Walter har. Tacka vill jag lifvet! Får
jag behålla det, så är det bra; hvarom icke, kommer
äran oförhappandes och dermed punkt. (Går).


FJERDE SCENEN.

En annan del af valplatsen.

(Härskri. Anfall. Kungen kommer med prins
Henrik, prins Johan och Westmoreland).

K. Henr. Jag ber dig, Henrik,
 Gå, lemna striden; allt för starkt du blöder. --
 Prins John af Lancaster, gör honom sällskap.

P. Joh. Min kung, jag går ej, förr'n jag blöder sjelf.

P. Henr. Jag ber ers majestät, tag in er plats,
 Ty saknas ni, oroas edra vänner.

K. Henr. Det vill jag göra.
 Lord Westmoreland, led prinsen till sitt tält.

Westm. Följ mig, min prins, jag leder er till tältet.

P. Henr. Jag blifva ledd! Er hjelp jag ej behöfver.
 Förbjude Gud, att för en liten skråma
 En prins af Wales från sådant slagfält rymde,
 Der blodstänkt adel trampas djupt i stoftet
 Och slagtande rebeller triumfera!

P. Joh. För länge hvila vi; -- kom, Westmoreland,
 Ty här går pligtens väg; för Guds skull, kom!

(Prins Johan och Westmoreland gå).

P. Henr. Vid himlen, Lancaster, du mig bedragit;
 Jag trodde ej, att sådant mod du hade.
 Förr höll jag af dig som en broder, John,
 Nu vördar jag dig som min egen själ.

K. Henr. Jag såg hur han Lord Percy spetsen bjöd
 Med dristigare hållning, än jag trodde
 Den späda krigarn om.

P. Henr.         O, denna gosse
 Oss alla eldar upp! (Prins Henrik går).

(Vapengny. Douglas kommer).

Dougl. Ännu en kung!
De växa upp som hydra-hufvuden.
 Jag Douglas är, en skräck för alla dem

Som bära dessa färger. -- Hvem är du,
 Som tagit på dig skepnad af en kung?

K. Henr. Jo, kungen sjelf, som grämer sig deröfver,
Att du så många af hans skuggor mött, Men ej den
rätta kungen. Tvenne söner Jag har, som söka
eiter dig och Percy. Dock, då du tyckligtvis har
råkat på mig, Vill jag dig gripa an. - Försvara dig!

Dougl. Jag räds, att äfven du en skuggbild är;
Dock för da dig i sanning som en kung. Men, hvem du
ock må vara, - du är min, Och så jag dig besegrar.

(De fäkta. Kungen är i fara; prins Henrik kommer).

P Henr. Usla Skotte,
 Håll upp ditt hufvud, eller skall du aldrig Det lyfta
mera! Blunts och Shirleys andar Och Staffords, alla bo
de i min arm. Prinsen af Wales är den som hotar dig,
Han lofvar aldrig, utan att han håller.
 (De fäkta; Douglas flyr).
 Friskt mod, min kung! hur
mår ers majestät? Sir Nicholas Gawsey skickat efter
hjelp Och så har Clifton; jag till Clifton ilar.

K. Henr. Håll, hvila dig en stund! Da har dig
återköpt förlorad aktning Och något mån dig visat om
mitt lif, Enär så ädel hjelp du mig beskärt.

P. Henr. O Gud, hur mycken orätt de mig gjort
Som sagt, att jag har lurat på er död! Om så det
varit, kunde jag ju lemnat Den fräcka Douglas fria
händer nyss; Han hade lika fort gjort slut på er
Som alla gifter uti vida verlden Och spart er son
förräderiets möda.

K. Henr. Drag du till Clifton, jag till Gawsey skyndar.
(Konung Henrik går).

(Percy kommer).

Percy. Ser jag ej orätt, är du Henrik Monmouth.

P. Henr. Så sagdt, som ville jag mitt namn förneka.

Percy. Mitt namn är Henrik Percy.

P. Henr.                         Godt! Då ser jag
 En mycker djerf rebell, som heter så.
 Jag prinsen är af Wales, men tro ej, Percy,
 Att framgent du med mig skall äran dela.
 Två stjernor ej i samma ban sig röra,
 Ett England kan ej lida tvenne herrar,
 En Henrik Percy och en prins af Wales.

Percy. Nej aldrig, Henrik; ty den timma kommit,
 Då en af oss skall dö; och gifve Gud,
 Ditt rykte vore nu så stort som mitt!

P. Henr. Jag gör det större, förr'n jag skiljs från dig,
 Och all den ära på din hjelmhatt blomstrar
 Jag plocka vill till krans ikring mitt hufvud.

Percy. Jag gitter ej ditt skräfvel längre höra.

(De fäkta).

(Falstaff kommer).

Falst. Bra sagdt, Hinke! gå på, Hinke. -- Här är inte
frågan om någon barnlek, det kan ni lita på.

(Douglas kommer. Han fäktar med Falstaff, som faller
ikull som han vore död. Douglas går. Percy blir
sårad och faller).

Percy. O Henrik, du beröfvat mig min ungdom!
 Ett bräckligt lifs förlust mig grämer mindre,
 Än att från mig du vunnit ärans glans;
 Det sårar tanken mer, än svärdet kroppen. --
 Dock, tanken är ju lifvets slaf, och lifvet
 Är tidens narr,Lifvet föreställdes i den gamla farcen "death's dance" som en narr, som förföljdes och tillfångatogs af tiden eller döden. och tiden, som bevakar
 All verldens lopp, skall taga slut en gång.
 O, profetera kunde jag, om ej
 Den kalla dödens murkna hand mig låge
 Uppå min mun; -- nej, Percy, du är stoft,
 En spis för -- (Han dör).

P. Henr. För maskar, tappre Percy!
 Farväl, du hjelte! -- Äregirighet,
 Du är ej stadigt väfd, du krymper mycket!
 Då denna kropp i sig en ande hade,
 Ett kungarike var för trångt för den:
 Nu äro tvenne steg af sämsta jord
 Rum nog. På denna jord, der död du ligger?
 Ej lefver ädling båldare än du.
 Om du för pris och hyllning vore känslig,
 Jag skulle dig så varmt mitt nit ej visa;
 Dock, låt mig med mitt skärp ditt anlet hölja,
 Sjelf skall på dina vägnar jag mig tacka
 För denna sista, ömma hederstjenst.
 Farväl, och tag din ära med till himlen;
 Din smälek sofve djupt med dig i grafven,
 Men blifve aldrig på din grafsten nämnd!
 (Ser Falstaff liggande på jorden).
 Hvad, gamla vän? Behöll ej allt ditt kött
 En smula lif? Du stackars Hans, farväl!
 Långt bättre man jag mindre hade saknat.
 O, bittert skulle din förlust mig smärtat,
 Om fåfäng ro mig låge nu om hjertat!
 Så fetlagdt vildt ej döden fällt i dag,
 Fast månget högdjur fallit för hans slag; --
 Med din begrafning skall jag icke bida,
 Ligg intilldess i blod vid Percys sida. (Går).

Falst. (Reser sig långsamt upp). Begrafning! Om du
begrafver mig i dag, så skall jag ge dig lof att salta in 
mig och äta upp mig på köpet i morgon. -- Det var, ta 
mig tusan, hög tid att jag maskerade mig, annars hade den 
der hetlefrade skottska busen gjort mig kaputt. Maskera 
mig? Det var lögn; jag är ingen skråpuk. Att dö, är att 
vara en skråpuk, ty den döde är blott skråpuken af en
menniska och har icke en menniskas lif. Men att maskera 
sig som döden, när man derigenom räddar lifvet, det är 
icke att vara någon skråpuk det, utan det är att vara en 
sann och fullkomlig afbild af det verkeliga lifvet. -- Den
bättre delen af tapperhet är försigtighet, och med den
bättre delen har jag räddat mitt lif. -- Anfäkta mig,
är jag icke rädd för den der tänd-eld-i-krut Percy,
fastän han är död! Tänk om också han är maskerad
och reser på sig! Jag är rädd, att han skulle bli
den bastantaste skråpuken. Derföre vill jag ge honom
hvad han kan tarfva; ja, jag skall svärja på att jag
har dödat honom. Hvarför skulle inte han kunna stå
upp igen så väl jag? Ingenting kan vederlägga mig
utom ögon, och här ser mig ingen. Se så, min gosse,
der har du dig till yttermera visso ett hugg i låret;
nu kan du komma med mig.

(Han sårar Percy och tager honom på ryggen).

(Prins Henrik kommer tillbaka med prins Johan).

P. Henr. Ja, broder, tappert har i blod du läskat
 Ditt jungfruliga svärd.

P. Joh.     Tyst, hvem är det?
 Du sad' ju, att den feta karl'n var död?

P. Henr. Ja visst; ty död och andelös och blodig
 Han låg på marken. -- Säg, är du än i lifvet? eller bländar
 En fantasi vår syn? Jag ber dig, tala!
 Vi tro ej våra ögon; låt oss höra! --
 Du är ej hvad du synes.

Falst. Nej; det är säkert; jag är ingen
dubbel-menniska.Läsaren erinre
sig att Falstaff bär Percy på ryggen. Men är jag icke Hans Falstaff, så
vill jag vara Hans Narr. Der har ni Percy. (Han kastar
liket ned på marken). Om din far vill göra mig någon
hedersbevisning, så är det bra; hvarom icke, kan han
döda den nästa Percy sjelf. Jag funderar på att bli
antingen grefve eller hertig, det skall jag säga er.

P. Henr. Åh, Percy dödade jag ju sjelf och såg dig ligga död.

Falst. Såå, gjorde du det? Herre min Gud, hvad den
här verlden är fallen för lögn! -- Jag medger, att
jag låg omkull och icke kunde draga andan. Så var
det med honom också. Men i samma ögonblick reste vi
oss båda två

och fäktade en god timma efter Shrewsburys torn-ur. Tror 
man mig, så är det bra; hvarom icke må synden falla på 
deras hufvuden, som borde belöna tapperheten. Jag vill 
dö på att jag gaf honom det här hugget i låret; om 
karlen vore vid lif och förnekade det, så skulle han få ett 
stycke af mitt svärd i halsen på sig.

P. Joh. Jag aldrig hört så sällsam saga förr.

P. Henr. Du aldrig hört så sällsam karl, bror John. --
 Kom, tag din packning ståtligt på din rygg;
 För min del, -- kan en lögn dig skaffa gunst,
 Skall jag förgylla den så godt jag kan.
 (Det blåses till återtåg).
 Till återtåg man blåser; vi ha segrat.
 Nu gå vi upp på fältets höjd att se
 Bland våra vänner hvem är död, hvem lefver.

(Prins Henrik och prins Johan gå).

Falst. Nu går jag efter lön, som det heter. Gud löne
den som lönar mig! Om jag nu blir en stor man, så vill 
jag bli mindre; ty jag skall laxera, låta bli sekten och 
lefva hyggligt, som en adelsman bör göra.

(Han bär ut liket).


FEMTE SCENEN.

En annan del af valplatsen.

(Klang af trumpeter. Konung Henrik uppträder med prins
Henrik, prins Johan, Westmoreland och flere.
Worcester och Vernon följa som fångar).

K. Henr. Så blifva jemt rebeller tuktade. --
 Illsluge Worcester, sände vi ej nåd,
 Förlåtelse och vänskap till er alla?
 Och sådant tillbud kunde du förvränga,
 Missbrukande din frändes hela tillit?
 Tre riddersmän af våra som ha stupat,
 En ädel grefve, många fler dessutom,
 I denna stund än skulle hafva lefvat,


Om som en Christen du ett ärligt budskap
 Emellan våra härar ärligt burit.

Worc. Till sådant tvangs jag för att sjelf mig rädda,
 Och jag mottager utan knot mitt öde,
 Enär det oundvikeligt mig drabbar.

K. Henr. Till döden Worcester går och Vernon äfven;
 De andras straffdom vill jag tänka på.
 (Worcester och Vernon föras ut under bevakning).
 Hur står det till på fältet?

P. Henr. Den ädle Skotten Douglas -- då han såg
 Krigslyckan vara sig fullkomligt afvog,
 Den ädle Percy dräpt och allt sitt folk
 På språng af ångest -- flydde sjelf med resten
 Och blef i fallet från en brant så krossad,
 Att han blef qvar och greps. Uti mitt tält
 Är Douglas nu och jag besvär ers nåd,
 Gif honom i mitt våld.

K. Henr.        Af allt mitt hjerta.

P. Henr. Åt dig, min broder John af Lancaster,
 Jag uppdrar detta ädelmodets värf:
 Gå du till Douglas och befria honom;
 Han gånge utan lösen hvart han vill.
 Hans mod i dag, på våra hjelmar visadt,
 Har lärt oss hur man tapper bragd bör hedra,
 Ja, midt i barmen på en fiende.

K. Henr. Nu återstår det blott vår här att dela. --
 Du, John, och ni, lord Westmoreland, med hast
 Till York framrycka skola för att hejda
 Northumberland och erkebiskop Scroop,
 Som, efter hvad vi hört, sig ifrigt rusta.
 Jag sjelf och du, son Henrik, gå till Wales
 Att fäkta med Glendower och grefve March.
 Ej uppror här skall riktigt taga lag,
 Om en gång till det får ett sådant slag;
 När början tagit an så skön gestalt,
 Låt oss ej sluta, förr'n vi vunnit allt!

(De gå).
KONUNG HENRIK DEN FJERDE.

SEDNARE DELEN.

PERSONER:

KONUNG HENRIK den fjerde.

HENRIK, prins af Wales, sedermera konung HENRIK den femte,
THOMAS, hertig af Clarence,
Prins JOHAN af Lancaster,
Prins HUMPHREY af Glocester, konungens söner.

Grefven af WARWICK,
Grefven af WESTMORELAND,
GOWER,
HARCOURT, konungens anhängare.

Lord-öfverdomaren i konungens högsta domstol.

En embetsmän i lord-öfverdomarens svit.

Grefven af NORTHUMBERLAND,
SCROOP, erkebiskop af York, konungens fiender.

Lord MOWBRAY,
Lord HASTINGS,
Lord BARDOLPH,
Sir JOHN COLEVILE, konungens fiender.

TRAVERS och MORTON, Northumberlands betjenter.

FALSTAFF. BARDOLPH. PISTOL. En page.

POINS och PETO, i prins Henriks sällskap.

SIMPEL och TYST, fredsdomare på landet.

DAVID, Simpels betjent.

MÖGLIG, SKUGGA, VÅRTA, SKRAL och OXKALF, rekryter.

KLO och SNARA, rättsbetjenter.

En portvaktare. Lady NORTHUMBERLAND. Lady PERCY. Madam RAPP. DORTHA SLITLAKAN.

Lorder, svit. officerare, soldater, budbärare, kypare, m. fl.

SKÅDEPLATSEN är i England.


PROLOG.

Warkworth. Utanför Northumberlands borg.

(Ryktet inkommer, fullmåladt med tungor).

Ryktet. Nu öppnen öronen; hvem stänger till
 Sin hörsel-port, när gälla ryktet talar?
Från östern ända till den trötta vestern,
 Med vinden till min skjutshäst, jag förkunnar
 Hvar handling som på detta jordklot börjas.
 På mina tungor rider jemt förtalet,
 Och jag uttalar det på alla språk,
 Fullstoppande med lögner menskors öron.
 Om frid jag talar, när det lömska grollet,
 Doldt under vänligt smil, lönnmördar verlden.
 Ej någon ann' än jag, än Ryktet, kan
 Uppsätta härar, ropa i gevär
 När året, svullet utaf annat ondt,
 Tros gå med barn af den tyrannen kriget,
 Fast ingenting på färde är. En pipa,
 Af groll och gissningar och afund blåst,
 Är ryktet och så lätt att spela på,
 Att detta plumpa djur med tusen hufvu'n,
 Den vankelmodiga, kiflystna mängden
 Kan spela på den. Dock, hvad lönar det
 Min välbekanta kropp att dissekera
 Inför mitt husfolk? Hvad vill ryktet här?
 Jag springer framför konung Henriks seger,
 Han som på blodigt fält vid Shrewsbury
 Har slagit unga Hetsporr och hans troppar,
 Ett väldigt upprors flamma släckande
 I upprorsmännens blod. Men hvarför stå
 Och tala sanning straxt? Det är min plikt
 Att sprida ut, att Henrik Monmouth föll
 Inunder Hetsporrs klingas vredesmod,
 Och att för Douglas raseri kung Henrik
 Sitt smorda hufvud sänkt så djupt som döden.
 Det har från småstad jag till småstad utspridt
 Emellan kungafältet Shrewsbury
 Och detta gamla murkna gråstens-ruckel,
 Der Hetsporrs far, Northumberland den gamle,
 Nu dödssjuk ligger. Matta ilbud komma,
 Men ingen något annat har att säga,
 Än hvad han redan lärt af mig förut.
Falsk tröst de bringa nu från ryktets munnar;
 Så svårt är ej sant ondt, det man förkunnar.


FÖRSTA AKTEN. FÖRSTA SCENEN.

Sammastädes.

(En portvaktare står utanföre porten. Lord Bardolph kommer).

Bard. Hör hit! Hvem vaktar porten? -- Hvar är grefven?

Portv. Hvem får jag helsa från?

Bard.                           Säg du till grefven,
 Att uppå honom här lord Bardolph väntar.

Portv. Hans herrlighet spatserar i sin trädgård;
 Om blott hans nåd på dörren täckes knacka,
 Så svarar han väl sjelf.

(Northumberland kommer).

Bard.        Här kommer grefven.

North. Hvad nytt, lord Bardolph? Hvar minut kan nu
 En fader bli åt stora händelser.
 Vild är nu tiden; tvedrägt som en häst,
 Uppstillad allt för starkt, har slitit sig
 Och springer allt omkull.

Bard.         Min ädle grefve,
 Från Shrewsbury jag bringar säkert budskap.

North. Gud gifve, godt!

Bard.                   Så godt som man kan önska.
 Kung Henrik dödligt sårad är; lord Percy,
 Er segersälle son, på stället har
 Prins Henrik huggit ned. För Douglas hand
 Två herrar Blunt ha stupat; Lancaster
 Och Westmoreland och Stafford flytt från fältet.
 Prins Henriks feta svin sir John, det vraket,
 Är Hetsporrs fånge. O, en sådan dag,
 Så tappert genomkämpad, herrligt vunnen,
 Har icke blifvit sedd till verldens prydnad
 Allt sedan Cæsars lyckosamma bragder.

North. Hvar komma dessa tidender ifrån?
 Ni såg valplatsen? Kom från Shrewsbury?

Bard. Jag talade med en som kom derfrån.
 Det var en man af stånd och fläckfritt rykte;
 Han påstod dristigt, att han talte sanning.

North. Här kommer Travers, som jag skickade
 I Tisdags för att höra efter nytt.

Bard. Mylord, jag honom red förbi på vägen.
 Och han är ej försedd med större visshet,
 Än den han möjligtvis mig eftersäger.

(Travers kommer).

North. Nå, Travers, hvad för godt har du att säga?

Trav. Sir John Umfrevile sände mig tillbaka
 Med glada bud. Han bättre var beriden
 Och red förbi mig. Derpå kom i sporrstreck
 En ädling nästan andelös af brådska.
 Hans häst var blodig; bredvid mig han höll
 Och lät den pusta ut. Han frågade
 Hvar vägen gick till Chester, och af honom
 Jag sporde efter nytt från Shrewsbury.
 Upproret, sad' han, hade lyckats illa,
 Samt att ung Percys sporre vore kall --
 Gaf så sin snabba fåle lösa tyglar
 Och högg, framlutad, sporrarna så djupt
 Uti sin arma kamp som flämtade,
 Att kringlorna ej syntes, flängde af
 Och tycktes sluka vägen i sin fart;
 Jag fick ej mer besked.

North. Ha! -- Än en gång! --
 Sad' han, att Percys sporre blifvit kall,
 Att Hetsporr Kallsporr var? Att illa gått
 Rebellerna?

Bard. Mylord, det må jag säga: --
 Om ej er son är dagens segerherre,
 Vill för en silketofs jag skänka bort
 Mitt baroni: det der är bara prat.

North. Hur kunde då den ädling, som på vägen
 Red om min tjenare, så noga gifva
 Besked om vår förlust?

Bard.  Hvem, han? Det var
 En fegsint stackare, som hade stulit
 Den häst han red på; vid mitt lif, han talte
 På måfå blott! Der kommer mera nytt.

(Morton kommer).

North. Ett titelblad är denna mannens panna;
 Den bådar innehåll af tragisk art.
 Så ser en hafsstrand ut, der herrskar-floden
 Har lemnat spår utaf sitt tyranni. --
 Säg, Morton, kommer du från Shrewsbury?

Mort. Jag lopp från Shrewsbury, min ädle lord,
 Der bister död tog på sin värsta mask
 Och skrämde oss.

North. Hur mår min son och bror?
 Du darrar, och det hvita på din kind
 Förtäljer budskap bättre än din tunga.
 Just sådan man, så matt, så andelös,
 Så mörk, så död i blick, så tärd af qval,
 Drog undan Priams säng-gardin vid midnatt
 Och ville säga: Troja står i brand;
 Men Priam förr fann eld, än han fann ord,
 Och jag min Percys död, förr'n du förtäljt den.
 Du ville säga: "så och så bestod
 Er son sin kamp, och så och så er bror;
 Så stred den ädle Douglas," -- täppande
 Med deras höga dåd mitt fikna öra;
 Dock, -- att till slut det stoppa till fullkomligt, --
 Du har en suck, som blåser bort ditt loftal
 Och slutar: "broder, son och alla döda!"

Mort. Än lefver Douglas och er broder ock;
 Men ack, mylord, er son --

North.      Ja, han är död.
 Se huru snabb i tungan aning är!

Den som blott fruktar hvad han ej vill veta
 I andras ögon läsa kan med instinkt,
 Att hvad han fruktat skett. -- Nej, tala, Morton,
 Förtälj din grefve, att hans aning ljuger;
 Jag vill det taga som en ljuflig skymf,
 Dig göra rik för det du så mig kränkt.

Mort. Mylord, ni är för stor att tvista med;
 Er aning är för sann, för viss er fruktan.

North. Trots detta, säg dock ej, att Percy stupat.
 En sällsam bikt jag läser i ditt öga;
 Du skakar hufvudet, du räds, du skyr
 Att tala sanning. Är han död, så säg;
 Den mun ej syndar, som hans död förkunnar.
 Synd öfvar den som ljuger på den döde,
 Ej den som säger, att en död ej lefver. --
 Dock, första bringaren af olycksbud
 En tacklös syssla sköter, och hans tunga
 Doft lommar efter liksom sorgeklockan,
 Som ringde efter hädanfaren vän.Öfversättaren följer Malone, som antager att departing här brukas i stället för departed.

Bard. Mylord, jag kan ej tro, er son är död.

Mort. Det gör mig ondt, att jag skall tvinga er
 Att tro hvad jag till himlen önskade
 Mig aldrig hafva sett; men detta öga
 Såg honom blodig, matt och flämtande
 Svagt återgälda hugg åt Henrik Monmouth,
 Hvars snabba vredesmod till marken slog
 Den aldrig skrämda Percy, så att han
 Med lifvet aldrig mer sprang upp igen.
 Kort sagdt, hans död -- hvars tappra själ göt eld
 Uti den sämsta bondlurk i hans läger --
 Tog, knappt förkunnad, eld och hetta bort
 Ifrån det bästa mannamod i hären,
 Ty hans metall stålsatte hans parti
 Och, när den veknat, sönko allesamman
 Hopvikna som ett bly så tungt och slött.
 Och som det ting, som i sig sjelf är tungt,
 Med största snabbhet flyger när det tvingas,

Så gaf vårt folk, af Hetsporrs mistning tunga,
 Med skräcken sådan fart åt denna tyngd,
 Att pil ej snabbare till målet flyger,
 Än våra knektar till sin räddnings mål
 Från fältet sprungo. Då blef grefve Worcester
 För snart en fånge; på den vilda Skotten,
 Blodstänkta Douglas, hvars sträfsamma svärd
 Tre gånger huggit ned en konungs sken-bild,
 Gaf modet tapt; han prydde deras skam,
 Som vände ryggen till, och blef i flykten,
 Af skräck kullfallen, fången. Summan är,
 Att kungen segrat har och skickat ut
 En hurtig här att möta er, mylord,
 Den föres af den unga Lancaster
 Och Westmoreland: det är hvad nytt jag vet.

North. Nog får jag tid att sörja öfver detta.
 I gift bor läkedom, och denna nyhet,
 Som, om jag varit frisk, mig lagt på sjuksäng,
 Gör nu, då jag är sjuk, mig nästan frisk;
 Och, som den man, hvars febermatta lemmar
 Som svaga gångjern digna under kroppen,
 Blir vild af yrseln, störtar som en blixt
 Ur väktarns armar -- likså får min kropp,
 Af plågor qväst och nu af plågor rasvill,
 Tredubbel styrka. -- Bort, du svaga krycka!
 En pansarhandske nu med fjäll af stål
 Omhölje denna hand! Sjuk-mössa, bort!
 Du är för yppigt värn åt detta hufvud,
 Som segermätta kungar måtta efter.
 Nu jern kring pannan. Och må sedan komma
 Den värsta stund, som tid och hat kan bringa
 Till trots mot rasande Northumberland!
 Må himlen kyssa jorden! Må naturen
 Lössläppa syndaflod! Låt ordning dö!
 Må verlden mer en skådeplats ej vara,
 Der tråkigt groll framsläpar långa scener!
 Nej, må en enda Cains-anda herrska

I alla bröst och hvarje hjerta hetsas
 På blodspår, tills den grymma scenen ändas
 Och mörkret blir dödgräfvarn åt de döda.

Trav. Så häftig vrede skadar er, mylord.

Bard. Skilj visdom ej ifrån er ära, grefve.

Mort. Vet, alla edra vänners lif bero
 På eder helsa; ger ni den till spillo
 Åt stormig vrede, måste den gå under.
 Ni hade ju beräknat krigets utgång
 Och uppsummerat alla möjligheter,
 Förrän ni sade: "låt oss bjuda spetsen."
 Det var ju att förmoda, att er son
 Der hugg det vankades ock kunde stupa;
 Ni visste, att han gick på farors spång,
 Som snarare plär brista än den bär,
 Ni visste, att hans kropp mottaglig var
 För hugg och skott, och att hans djerfva ande
 Till farans värsta tummel honom dref;
 Dock sade ni "gå på!", och ingen varning,
 Hur stark den måtte vara, kunde hämma
 En styfsint föresats. Hvad har då timat,
 Hvad har det djerfva företaget alstrat,
 Mer än att det som borde ske har skett?

Bard. Vi alla, som haft del i nederlaget,
 Vårt vågspel kände på så farlig sjö,
 Der, tio emot ett, det gällde lifvet.
 Dock drogo vi åstad, ty hopp om vinst
 Förqväfde tanken på hvar möjlig fara;
 Ja, fastän slagna, än en gång deran!
 Kom! Allt på spel vi sätta: lif och gods!

Mort. Det är på högsta tiden; ädla lord,
 Jag hört som säkert och jag talar sanning, --
 Den ädle biskopen af York är redo
 Med väl utrustad här; han är en man,
 Som kan sitt folk med dubbel borgen fästa.
 Er ädle son, mylord, blott förde kroppar,
 Blott skuggor, bilder utaf män, till striden,


Ty blotta ordet uppror satte skilnad
 Emellan deras kroppars värf och själen;
 De slogos, som när folk dekokter dricker,
 Med prut och äckel; endast deras vapen
 Vi hade på vår sida, själ och ande
 Frös in, när detta ordet uppror nämndes,
 Som fisk i dam. Men erkebiskopen
 Skall göra upprors sak till religion;
 Han anses för att vara from och helig,
 Man honom följa skall med kropp och själ;
 Han skall sitt värf med konung Richards blod,
 Från Pomfrets murar skrapadt, styrka ge,
 Sin träta och sin sak från himlen leda,
 Kungöra att han värjer blodigt land,
 Som flämtar under Bolingbrokes förtryck,
 Och hög och låg skall hoptals följa honom.

North. Det visste jag förut; dock, sant att tala,
 Det var af sorgen plånadt ur min själ.
 Kom med mig in och säg mig en och hvar
 Den bästa väg till räddning och till hämd.
 Upp, värfva vänner, här får icke töfvas,
 Ty mera nu än nånsin de behöfvas.

(De gå).


ANDRA SCENEN.

London. En gata.

(Sir John Falstaff kommer med sin page, som bär hans
svärd och sköld).

Falst. Nå, du lång-skank der, hvad säger doktorn om
min urin?

Pag. Hå, han sad', att urinen i och för sig var en
god och helsosam urin; men den personen, hvilken
den tillhörde, måtte hafva flere sjukdomar än han
visste utaf.

Falst. Folk utaf alla sorter sätta en ära uti att
pika mig. Hjernan på den der narraktigt hopknådade
lerklimpen, som kallas menniska, är icke i stånd
att hitta på
något mer som duger att skratta åt, än livad jag hittar
på, eller livad som hittas på om mig. Jag är icke
allenast sjelf qvick, utan också orsaken till att
qvickhet kommer fram hos andra. Jag vandrar här
framföre dig likasom en so, som har ätit upp hela
gris-kullen utom en. Om prinsen har satt dig i min
tjenst för någon annan orsak än för att sticka af emot
mig, så har jag orätt. Du din sakramenskade alruna,
du passar bättre att bäras på min mössa än att följa
mig i hälarna. Aldrig nånsin har någon sådan der
agat-krumilurShakspeare talar ofta om
små figurer af agat, eller små agater infattade i
ringar. Jmfr Romeo och Julia. I, 4. passat upp mig förr än nu; men jag skall
infatta dig hvarken i guld eller silfver, utan i usla
kläder och skicka dig tillbaka igen som en juvel till
din herre, den der juvenis, prinsen din herre,
som ligger i process med gåsungarna. Förr växer det
skägg i flata handen på mig, än han får något på sin
haka; och ändå sticker han icke under stol med att
säga, att hans ansigte är ett krono-ansigte.En allusion på
myntet krona. Man brukar skafva mynt, menar Falstaff,
men att skafva prins Henriks kronoansigte lönar sig
icke för barberaren, ty der fins ingenting att ta. Vår Herre
kan ge det sin fulländning, när han behagar; ännu
är der icke ett hår förloradt. Han må gerna låta det
gälla för ett krono-ansigte, ty en barberare skall
aldrig kunna förtjena sex öre med att skafva det;
och ändå gal han, som om han redan varit karla-karl,
medan ännu hans far var ungkarl. Han kan behålla sin
nåd för sig sjelf, men min har han totalt förlorat,
det kan jag försäkra honom. Hvad sad' mäster Dumbleton
om sidentyget till min korta kappa och mina vidbyxor?

Pag. Hå, han sad', att ni skulle skaffa honom en
bättre borgensman än Bardolph; han ville icke antaga
hans namn och ert, han gillade icke säkerheten.

Falst. Förbannad vare han så som den rike
mannen! Måtte hans tunga låda ännu värre vid hans
gom! En sådan satans Achitophel! en sådan skurkaktig
det-försäkrar-jag-er-kanalje! Ha en adelsman i
händerna och ändå fordra säkerhet! De förbannade
flintskallarna gå nu för tiden icke med annat än höga
klackar och nyckelknippor vid bältet; och om någon
inlåter sig med dem i ett honett lån, så göra de ändå
påstående om säkerhet. Man kunde lika gerna få stoppa
rått-gift i munnen på mig, som bjuda till att
stoppa den full med säkerhet. Jag trodde, att han
skulle skicka mig två och tjugo alnar sidentyg, så
sant jag är en rättskaffens riddare, och så skickar
han mig säkerhet! Godt, han må sofva i säkerhet, ty
han har ymnighetshornet och hans hustrus lättfärdighet
skiner derigenom. Och ändå kan han icke se, fastän
han har sin egen horn-lykta att lysa sig med. Hvar
är Bardolph?

Pag. Han har rest till Smithfield för att köpa ers
välborenhet en häst.

Falst. Jag köpte honom i St. Pauls-kyrkan,I
St. Paulskyrkan spatserade emellan 11--12 f. m. och
3--6 e. m. allehanda folk och deribland skälmar och
industririddare. Ett gammalt engelskt ordspråk säger:
"Den som går till Westminster för att få en hustru,
till St. Pauls för att få en dräng, eller till
Smithfield för att få en häst, han får en h--a, en
kanalje och en skinkmärr." och han
vill köpa mig en häst i Smithfield. Kunde jag nu bara
få mig en hustru från gatan, så vore jag betjenad,
beriden och behustrad.

(Lord-öfverdomarenHan hette sir William
Gascoigne, en rättrådig och oförfärad man, som häktade
prins Henrik för det att denne förolämpat honom med
hugg och slag. Jmfr Falstaffs komiska replik sid. 15,
och följande med den sköna dialogen emellan konung
Henrik den femte och lord-öfverdomaren i femte akten,
andra scenen. kommer, åtföljd af en rättsbetjent).

Pag. Herre, der kommer den adelsmannen, som häktade
prinsen, för det att han slog honom för Bardolphs
skull.

Falst. Håll dig stilla; jag vill inte se honom.

Lord-ö. Hvem är det som går der?

Rättsb. Falstaff, ers nåd.

Lord-ö. Han som var under ransakning för stråtröfveri?

Rättsb. Just han, mylord. Men sedan dess har han
slagits bra vid Shrewsbury och går nu, som jag hör,
med något uppdrag till prins John af Lancaster.

Lord-ö. Hvad, till York? Ropa honom tillbaka.

Rättsb. Sir John Falstaff!

Falst. Pojke, säg honom, att jag är döf.

Pag. Ni får lof att tala högre; min herre är döf.

Lord-ö. Ja, det är jag säker på att han är, när
han skall höra något godt. -- Gå, tag honom i armen,
jag måste tala med honom.

Rättsb. Sir John, --

Falst. Hvad? En så ung räkel och tigga! Fins det då
icke krig till? Fins det ingen sysselsättning? Är
icke kungen i brist på undersåter? Behöfva icke
rebellerna soldater? Fastän det är en skam att vara
på någon annan sida än den ena, så är det dock ännu
värre skam att tigga än
att vara på den värsta sidan, om den också skulle
vara värre, än namnet uppror förmår uttrycka.

Rättsb. Ni misstar er på mig, herre.

Falst. Hur så? Sad' jag, att ni var en hederlig
karl? Mitt ridderskap och min soldatära å sido, --
det hade varit lögn i min hals, om jag det sagt.

Rättsb. Sätt då ert ridderskap och er soldatära å
sido, min gunstig herre, och tillåt mig att säga er,
att ni ljuger i er hals, om ni säger, att jag är
något annat än hederlig karl.

Falst. Jag tillåta dig att säga mig det? Jag skulle
sätta det åsido, som är sammanväxt med mig! Om du
får någon sorts tillåtelse af mig, så häng mig; och
tillåter du dig något sjelf, så är det du som skall
hänga. Du uppsynings-snasker, bort med dig, marsch!

Rättsb. Mylord vill tala med er.

Lord-ö. Sir John Falstaff, ett ord!

Falst. Bästa mylord! -- Gud gifve ers herrlighet en
fröjdefull dag! Det gläder mig att se ers herrlighet
ute; jag har hört sägas, att ers herrlighet var sjuk;
jag hoppas, att ers herrlighet har fått lof att gå
ut! Ers herrlighet har visst icke helt och hållet
passerat sin ungdomsålder, men har ändå en sorts
os af ålderdom, en smula bismak af tidens sälta,
och derföre beder jag ers herrlighet aldra ödmjukast,
att ers herrlighet täcktes hafva vederbörlig omvårdnad
om sin helsa.

Lord-ö. Sir John, jag skickade efter er före er afmarsch till Shrewsbury.

Falst. Med ers herrlighets tillåtelse, -- jag hör,
att hans majestät har kommit något melankolisk
ifrån Wales.

Lord-ö. Jag talar icke om hans majestät. -- Ni ville
icke komma, då jag skickade efter er.

Falst. Och dessutom hör jag, att hans höghet återigen
fått ett anfall af den der förbannade apoplexien.

Lord-ö. Nå, himlen förhjelpe honom till helsan igen! --
Jag ber, låt mig få tala med er.

Falst. Den der apoplexien är, efter mina funderingar,

en sorts lethargi, med ers herrlighets tillåtelse, en
sorts sömn i blodet, ett förbannadt sus och kittlande.

Lord-ö. Hvad står ni der och pratar! Låt den vara hvad den vill.

Falst. Den leder sitt ursprung från mycket bekymmer,
från studerande och oordningar uti hjernan. Jag har
läst om orsakerna till dess verkningar hos Galenus;
det är en sorts döfhet.

Lord-ö. Jag tror, att ni har fått ett anfall af den
sjukan, ty ni hör icke hvad jag säger.

Falst. Mycket väl, mylord, mycket väl. Det är snarare,
med er tillåtelse, den skröpligheten som kallas icke
höra på, den sjukan som heter icke vara uppmärksam,
som jag är behäftad med.

Lord-ö. Att sätta er i kurran skulle kanske hjelpa
upp edra örons uppmärksamhet, och jag skulle kunna
slå mig på att bli er läkare.

Falst. Jag är så fattig som Hiob, mylord, men icke så
tålmodig. Ers herrlighet kan ordinera arrest-pulver
åt mig med afseende på min fattigdom, men huruvida
jag skulle vara så tålmodig patient, att jag följde
edra recepter, derom kunde de vise hafva ett gran af
en skrupel, eller till och med en hel skrupel.

Lord-ö. Jag skickade efter er för att tala med er,
då ni var anklagad för saker, som gingo å lif.

Falst. Jag fick just då en varning af min i
landt-tjenstens lagar erfarna advokat och kom icke.

Lord-ö. Nå nå, sir John, en sanning är det, att ni lefver i stor vanära.

Falst. Den som spänner mitt bälte ikring sig kan icke lefva i mindre.

Lord-ö. Ni har smått om medel, men ni lefver rundeligen.

Falst. Jag skulle önska, att det vore tvertom: att
jag hade mig lite smått och inte vore så fyrkantig.

Lord-ö. Ni har missledt den unga prinsen.


Falst. Den unga prinsen har missledt mig; jag är
mannen med den stora magen, och han är min hund.En allusion på blinda personer,
som läto leda sig af hundar. Falstaff kunde icke se
långt framför sig for sin stora mages skull.

Lord-ö. Nå väl; jag vill icke gerna upprifva ett
nyläkt sår. Ert uppförande den der dagen vid
Shrewsbury har en smula förgyllt er natt-bragd vid
Gadshill. Ni kan tacka de oroliga tiderna för att ni
så trankilt kommit ifrån den affären.

Falst. Mylord?

Lord-ö. Men såsom nu allt är godt igen, så låt det
så förblifva. Väck icke björnen som sofver.

Falst. Att väcka en björn är lika styggt som att lukta en räf.

Lord-ö. Nå! Ni är som ett ljus, hvars bästa del brunnit ned.

Falst. Ett tjockt högtidsljus, mylord; bara talg. Men
om jag också skulle hafva sagt vax, så kunde jag
hänvisa på min mage och säga: "är det vax, det?"

Lord-ö. Hvartenda hvitt hår i ert ansigte borde lära
er att iakttaga tukt och allvar.

Falst. Tukta kalfvar? Tukta kalfvar?Detta ställe kan icke ordagrannt
återgifvas. Öfversättaren har endast antydt, att
Falstaff återigen hör illa och förvrider de sista
orden af lord-öfverdomarens tilltal.

Lord-ö. Ni följer den unga prinsen öfverallt som hans onda engel.

Falst. Nej, det gör jag inte, mylord. En ond engel är
icke fullvigtig;Falstaff
vrider bort meningen och tar ordet engel
i bemärkelse af mynt. Jmfr sid. 71 samt noten
till konung Johan sid. 27. men jag hoppas, att en och hvar, som
ser mig, skall taga emot mig utan att väga mig. Likväl
tillstår jag, att jag i vissa afseenden har svårt
att komma i omlopp. Dygden har så litet anseende i
dessa krämaretider, att sann tapperhet gifvit sig
till björnförare. Skarpsinnighet har blifvit krögare
och slösar sitt behändiga förstånd på att skrifva ut
räkningar. Alla andra gåfvor, som tillhöra menniskan,
äro, såsom denna tidens ondska tillskapar dem,
ej värda ett krusbär. Ni, som är gamla, taga icke i
betraktande hvad vi, unga karlar, duga till; ni mäter
våra lefrars hetta efter er gallas bitterhet; och vi,
som ännu stå vid vår ungdoms förtroppar, vi äro också,
det tillstår jag, riktiga klippare.

Lord-ö. Sätter ni ännu ert namn på ungdomens lista,
ni, som med alla ålderdomens runor är antecknad såsom
gammal? Har ni icke ett drypande öga, en torr hand,
en gul kind, ett hvitt skägg, inkrympande vådor och
utsvällande buk? Är icke er röst hes, er andedrägt
kort, er haka tvåfaldig, ert förstånd enfaldigt och
hvarenda bit på er förderfvad af ålderdom? Och ändå
kallar ni er ung? Fy, fy, fy, sir John.

Falst. Mylord, jag blef född ungefär klockan tre
på eftermiddagen, med ett hvitt hufvud och en smula
trind mage. Hvad min röst beträffar -- den har jag
förderfvat med att gala och sjunga i kyrkan. Att
vidare bevisa att jag är ung har jag icke lust till;
sanningen är att jag endast är gammal i omdöme och
förstånd; och den som vill göra kaprioler med mig om
tusen mark, han kan gerna låna mig pengarna och taga
sig i akt. -- Hvad den örfilen beträffar, som prinsen
gaf er, så gaf han er den som en rå prins, och ni
tog emot den som en förnuftig lord. Jag har gifvit
honom en skrapa för det, och det unga lejonet gör
bot och bättring; visserligen icke i säck och asko,
men i gammalt sekt och nytt siden.

Lord-ö. Gud gifve prinsen en bättre sällskapsbroder!

Falst. Gud gifve sällskapsbrodren en bättre prins! Jag kan inte bli honom qvitt.

Lord-ö. Godt; kungen har skilt er och prins Henrik
åt. Jag har hört, att ni är kommenderad med prins
John af Lancaster emot erkebiskopen och grefven af
Northumberland.

Falst. Joo, det har jag att tacka ert lilla fiffiga
förstånd för. Men bedjen nu vackert, J alle, som
sitten der hemma och kyssen mylady Frid, att våra
krigshärar icke må drabba samman på en varm dag; ty,
vid Gud, jag tar icke mer än två skjortor med mig,
och jag har inte lust att svettas orimligt. Om det
blir en het dag, och jag svingar någonting annat än
min butelj, så vill jag aldrig spotta hvitt mer. Ingen
enda farlig affär kan komma stickandes, utan att man
skall köra före med mig. Nå nå, jag kan icke räcka
evigt heller; men det har alltid varit ett

nationaldrag hos våra Engelsmän, -- ha de något godt, så
skall det fram i hvardagslag. Om ni nödvändigt skall
påstå, att jag är en gammal man, så kunde ni låta mig
få vara i ro. Gifve Gud, att mitt namn icke vore en
sådan skräck för fienden som det är! Jag ville heldre
frätas till döds af rost, än skuras till smulor af
evinnerlig motion.

Lord-ö. Nå väl, lef rättskaffens, lef rättskaffens! Och
Gud välsigne ert förehafvande.

Falst. Skulle inte mylord kunna låna mig tusen pund till min utrustning?

Lord-ö. Icke ett öre, icke ett öre. Slantarna bränna
er, och ni är icke tålmodig nog. -- Farväl; helsa till
min frände Westmoreland.

(Lord-öfverdomaren och rättsbetjenten gå).

Falst. Om jag det gör, så ge mig en näsknäpp med en
pålkran. -- Menniskan kan lika litet skilja ålderdom
från snikenhet, som hon kan hindra unga kroppar från
liderlighet. Men gikten pinar den ena, och pockor
af lösaktighet anfäkta de andra; och så komma båda
åldrarna mina förbannelser i förväg. -- Pojke!

Pag. Hvad befalls?

Falst. Hur mycket pengar är det i min pung?

Pag. Sju åttastyfversstycken och två vittnar.

Falst. Jag är icke i stånd att hitta på något
läkemedel emot den här börs-lungsoten; att låna
och låna drar bara ut på tiden, men sjukdomen är
obotlig. -- Gå, bär detta bref till lord Lancaster,
detta till prinsen, detta till grefven af Westmoreland
och det här till gamla madam Ursula, som jag hvar
vecka lofvat att gifta mig med, allt sedan jag
varseblef det första hvita håret på min haka. Skynda
dig; du vet hvar du skall träffa mig. (Pågen går). Må
pocker anamma den här gikten, eller gikten anamma
de här pockorna, ty det ena eller det andra huserar
som fan i min stor-tå. Det gör just ingenting,
om jag haltar; jag har kampanjerna att skylla på,
och jag får så mycket resonablare pension. Ett godt
hufvud kan begagna allt; jag skall göra skröpligheter
räntebärande. (Går).



TREDJE SCENEN.

York. Ett rum i erkebiskopens palats.

(Erkebiskopen af York uppträder tillika med lorderna
Hastings, Mowbray och Bardolph).

Erkeb. Nu kännen J vår sak och våra medel,
 Och, ädle vänner, sägen öppet nu
 En hvar sin mening om hur saken står;
 Lord-marskalk, yttra ni er mening först.

Mowb. Anledningen jag gillar till vårt härtåg,
 Men ville gerna veta säkrare,
 Hur vi, med våra medel, månde gå
 Med vederbörligt djerf och trotsig panna
 Kung Henriks makt och väldighet emot.

Hast. Vår mönsterrulla redan stigit har
 Till fem och tjugo tusen utvaldt folk,
 Och rikligt lefver hoppet om förstärkning
 På store grefven af Northumberland,
 Hvars barm af oförrätter glödhet är.

Bard. Således är nu frågan den, lord Hastings;
 Om denna här af fem och tjugo tusen
 Kan utan lord Northumberland förslå.

Hast. Med honom, säkert.

Bard.                                                Ja, se det är knuten;
 Men äro vi för svaga utan honom,
 Så böra vi ej våga oss för långt,
 Förrän vi ha hans hjelp tillhands och nära,
 Ty vid ett anslag med så blodigt anlet
 Bör gissning, väntan och förhoppningar
 På oviss hjelp ej hafva ord i laget.

Erkeb. Lord Bardolph, mycket sant! Ty sådant gjorde
 Den unga Hetsporrs fall vid Shrewsbury.

Bard. Ja visst, mylord; han styrkte sig med hopp
 Och lefde af ett lofvadt bistånds väder,
 Inbillande sig sjelf en härsmakt ha.
 Som dock blef mindre än hans minsta tanke.


Så förde han af fantasier uppblåst,
 En galning lik, mot döden sina troppar
 Och störtade sig blindvis i förderf.

Hast. Förlåt mig; aldrig har det skadat någon
 Att hopp och sannolikhet öfverväga.

Bard. Jo, så som kriget nu beskaffadt är; --
 Vårt företag, som redan är i gång,
 I hoppet lefver, liksom frukt-träd blomma
 Vid tidig vår; att man kan hoppas frukt
 Är ej så säkert, som att man bör rädas
 Att frosten kan förderfva blommorna.
 Om vi en byggnad vilja föra opp.
 Bese vi platsen först, uppgöra ritning
 Och, när vi se hur huset skall se ut,
 Då öfverslå vi arbetskostnaden;
 Och finna vi den öfvergå förmågan,
 Hvad göra vi, om ej på nytt en ritning
 Med färre rum; kanhända vi till slut
 Ej bygga alls. Långt mera böra vi
 Vid sådant storverk -- rifva ned ett rike
 Och sätta upp ett nytt -- betrakta noga
 Vår byggnadsplats och sjelfva ritningen,
 Förena oss om säker grund samt fråga
 Byggmästare, beräkna våra medel
 Om de förslå till sådant företag
 Och kunna väga opp vår motpart; annars
 Utrusta vi oss blott på papperet
 Med namn på karlar uti karlars ställe,
 Likt den som gör en ritning till ett hus,
 Det han ej mäktar bygga; hälften färdigt
 Han lemnar det och ger halfskapadt gods
 Liksom en naken slaf åt molnens tårar,
 Ett rof åt bistra vintrens tyranni.

Hast. Om ock vårt hopp, hvars födsel lyckligt bådas,
 Kom dödfödt fram och här vi redan hade
 Den aldrasista man vi kunna vänta,
Jag tror oss dock tillräckligt starka vara
 Att, som vi äro, mäta oss med kungen.

Bard. Hvad? Har han endast fem och tjugo tusen?

Hast. Mot oss ej fler: nej, knappast det, lord Bardolph.
 Hans här består i dessa bistra tider
 Af trenne skaror: en mot Frankrike,Franska troppar hade landstigit för att hjelpa Glendower.
 En mot Glendower; en tredje skall kanhända
 Mot oss dra ut. Så är den svaga kungen
 Tredelad, och hans penningkistor klinga
 Blott tomhet och ihålig fattigdom.

Erkeb. Att han sin spridda styrka skulle samla
 Och draga ut mot oss med all sin härsmakt
 Är aldrig att befara.

Hast. Gör han det,
 Så har han icke ryggen skyddad. Fransmän
 Och Wales-män skola nafsa i hans hälar. --
 Nej, frukta aldrig det!

Bard. Hvem tror man då
 Skall föra an hans troppar emot oss?

Hast. Prins Lancaster och Grefve Westmoreland;
 Han sjelf och Henrik Monmouth gå mot Wales.
 Men hvem han satt emot Fransoserna,
 Vet jag ej säkert.

Erkeb. Låt oss bryta opp
 Och högt förkunna skälet till vår fejd.
 Utaf sitt eget val är staten sjuk
 Och känner äckel, öfvermätt af kärlek.
 Ett vacklande och farligt boningshus
 Har den som bygger uppå hopens hjerta.
 Du galna hop! hur slog du icke himlen
 Med gäll välsignelse för Bolingbroke,
 Förrän du honom fick dithän du ville?
 Nu, då han just är utstyrd dig i lag,
 Är du så full af honom, glupska djur,
 Att sjelf du retar dig att utspy honom.
 Så, så, gemena hund, du kräkte upp
 Ur frossar-svalget konungsliga Richard


Och vill nu äta dina döda spyor
 Och går och tjuter efter dem. Hvad är
 I dessa tider väl att lita på?
 De, som då Richard lefde gerna sett
 Att han var död, sig i hans graf förälskat.
 Du, som vrok stoft uppå hans sköna hufvud,
 När, suckande, igenom stolta London
 Han följde en förgudad Bolingbroke,
 Nu skriker: "jord, gif oss den kungen åter
 Och tag den här!" Förvända menskosinne!
 Hvad komma skall och varit har är godt,
 Men hvad som är du städse har försmått.

Mowb. Nå, mönstra vi vår här att framåt gå?

Hast. Vi äro tidens folk; hon bjuder så.

(De gå).


ANDRA AKTEN. FÖRSTA SCENEN.

London. En gata.

(Madam Rapp kommer med Klo och hans dräng. Efter
dem kommer Snara).

M. Mapp. Herr Klo, har ni stämningen i ordning?

Klo. Ja, det har jag.

M. Rapp. Hvar är ert biträde? Är det en handfast
huggare? Kan han ta sin karl i kragen?

Klo. Hör hit, du! Hvar är Snara?

M. Rapp. Ack, herre Gud, den goda herr Snara!

Snara. Här, här!

Klo. Snara, vi skola häkta sir John Falstaff.

M. Rapp. Ja, kära herr Snara, jag har stämt honom och alltihop.

Snara. Det kan komma att kosta några af oss lifvet; han sticks.

M. Rapp. Herre hjertandes! akta er bara; han stack mig
i mitt eget hus, och det riktigt svinaktigt. Minsann
han frågar det ringaste efter hvad skada han gör, när han
har pliten framme; han stöter till som sjelfva fan
och skonar hvarken man, qvinna eller barn.

Klo. Om jag bara får riktigt tag i honom, så frågar
jag inte efter hans stötar.

M. Rapp. Inte jag heller; jag skall hjelpa er.

Klo. Bara jag först får honom fatt, bara jag får ett grabba-tag. --

M. Rapp. Jag är ruinerad, om han kommer undan;
jag försäkrar, att han just är abnorm att ta på
krita! Kära herr Klo, håll honom bra fast! Kära
herr Snara, låt honom inte slippa undan! Han kommer
kontenerligt till Pastej-hörnet, för att -- respekt
till sägandes -- köpa en sadel, och i dag är han
individerad till middag på Leopard-hufvudet vid
Lombardgatan hos herr Glatt, siden-krämaren. Jag ber
er, eftersom stämningen redan är uttagen och hela min
lilla lägenhet så öppen och känd af hela verlden, --
låt honom bli ställd till ansvar. Hundra mark -- det är
för stor skuld att vara skyldig ett stackars qvinfolk,
som hvarken har huld eller skyld; det är mera, än jag
kan bära; men jag har burit, och burit, och burit,
och har blifvit pudrad och pudrad från den ena dagen
till den andra, så det just är en skam att tänka
på. Tåcke der är inte honett; ett stackars qvinfolk
är väl ingen packåsna eller något kreatur heller,
som skall kånka och dras med alla karlslokar.
(Falstaff kommer med sin page och Bardolph). Der
kommer han, och den förbannade karbunkelnäsan Bardolph
med honom. Gör er pligt, herr Klo och herr
Snara; gör mig, gör mig, gör mig -- er pligt,
säger jag!

Falst. Hvad nu? Hvems märr har stupat? Hvad står på?

Klo. Sir John, jag häktar er på madam Rapps stämning.

Falst. Undan, drumlar! Drag, Bardolph! Hugg nacken
af den kanaljen; vräk det ludret i rännstenen!

M. Rapp. Vräka mig i rännstenen! Jag skall vräka
dig i rännstenen, jag. Såå, du vill det? Du vill
det, du din bastardiska kanalje! -- Mord! Mord! Ack
din sirapistiska bof! Vill du slå ihjel Guds och
konungens tjenare?

Ack, du manna-dråpliga kanalje!I originalet
säger Mrs. Quickly "honey-seed rogue" i stället för
"homidde rogue." Öfversättaren har användt ordet
manna i stället för honung.
 Du är manna-dråplig
både på karlar och qvinfolk.

Falst. Kör undan dem, Bardolph!

Klo. Hjelp, hjelp!

M. Rapp. Godt folk, skaffa hit en liten hjelp eller
två. -- Såå, du vill det, vill det, vill det? Gör det,
din kanalje, gör det, du galgfogel!

Falst. Ur vägen, du köksbjörn! du trashank! du
svinpels! Jag skall ge er ett nyp i katastrofen, jag.

(Lord-öfverdomaren kommer med svit).

Lord-ö. Hvad är på färde? Håll er stilla der!

M. Rapp. Bästa nådig herre, stå på mitt bästa! Jag ber er, håll med mig!

Lord-ö. Hvad nu, sir John! Hvad, står ni här och grälar?
 Säg, anstår det ert stånd, er tid, ert uppdrag?
 På väg till York ni redan borde vara. --
 Släpp honom, karl. Släpp honom, säger jag.

M. Rapp. Ack, högvördigste herr lord, jag är, med
ers nåds tillåtelse, en fattig enka från Eastcheap,
och han är häktad på min stämning.

Lord-ö. För hvilken summa?

M. Rapp. För hela subberten, mylord; allt hvad jag
äger och har. Han har ätit mig ut ur hus och hem. Han
har stoppat hela min subb-sistans i sin tjocka mage
der. -- Men något skall jag ha ut igen, eller också
skall jag rida dig hvar natt som maran.

Falst. Jag tror, att jag lika gerna kunde rida maran, bara jag väl kunde komma upp.

Lord-ö. Hur kommer det här till, sir John? Fy,
hvilken hederlig karl kan uthärda en sådan storm af
skällsord? Skäms ni icke att tvinga en stackars enka
till så hårda mått och steg för att få sitt igen?

Falst. Hvad är det då för en ofantlig summa jag är dig skyldig?

M. Rapp. Jo, för knäfveln -- om du vore en


hederlig karl -- dig sjelf och pengar till. Du svor
på min förgylda silfverpokal, då du satt i min
delfin-kammare vid runda bordet, vid stenkolsbrasan,
Onsdagen i pingstveckan, då prinsen slog ett hål i
hufvudet på dig för det att du liknade hans far vid
en klockare i Windsor: då svor du mig till, der jag
satt och tvättade ditt sår, att du skulle äkta mig
och göra mig till nådig-fru-din-hustru. Kan du neka
det? Kom icke mor Tarmkär, slagtarens hustru, in i
detsamma och kallade mig mor Rapp? Kom hon icke för
att låna ett mått vinättika, och talte hon icke om att
hon hade ett dugtigt fat krabbor? Hvarpå du fick lust
att äta några; hvarpå jag sad' dig, att det inte var
bra för ett färskt sår? Och bad du mig icke, när hon
hade gått ned utföre trapporna, att jag inte skulle
vara så familjärisk med sådant der patrask? Och sad'
du mig icke, att man innan kort skulle kalla mig
fru? Och kysste du mig icke och bad mig skaffa dig
tretti skilling? Nu får du svärja dig fri på bibeln;
neka för det, om du kan.

Falst. Mylord, hon är inte riktigt klok, den stackars
menniskan; hon säger ifrån den ena ändan af staden
till den andra, att hennes äldsta son är lik er;
hon har varit i goda omständigheter, och sanningen
är att fattigdomen har gjort henne litet vriden. Men
hvad de här tokiga rätts-betjenterna beträffar,
så anhåller jag, att de måtte gifva mig upprättelse.

Lord-ö. Sir John, sir John! Jag är noga bekant med
ert sätt att göra det krokigt, som är rakt. Ingen
förhärdad uppsyn, icke heller den störtflod af ord,
som med mer än oförskämd fräckhet strömmar ur er,
kan afhålla mig från att bedöma saken efter rätt och
billighet; jag märker, att ni har missbrukat denna
qvinnas med görliga lynne och fått henne att betjena
er både med börs och person.

M. Rapp. Det har sin riktighet, mylord, --

Lord-ö. Var så god och tig. -- Betala nu hvad ni är
henne skyldig, och afbörda er den dålighet ni med
henne bedrifvit. Det ena kan ni göra med klingande
mynt, det andra med äkta ånger.


Falst. Mylord, de här snubborna kan jag icke
emottaga utan att svara. En ädel dristighet kallar
ni oförskämd fräckhet; men kröker man på ryggen och
säger ingenting, -- då är man ett dygdemönster. Nej,
mylord, med all min underdåniga respekt för er, -- er
ödmjuka tjenare vill jag inte bli. Det säger jag er;
jag fordrar befrielse från de här rättsbetjenterna,
såsom den der är stadd i angelägna ärenden i konungens
tjenst.

Lord-ö. Ni talar, som om ni hade fullmakt att göra
det ondt är, men gör nu hvad ert goda namn och rykte
kräfver, och ställ den stackars qvinnan tillfreds.

Falst. Kom hit, värdinna! (Tager henne afsides).

(Gower kommer).

Lord-ö. Nå, herr Gower, hvad nytt?

Gow. Kungen, mylord! och Henrik, prins af Wales,
 Snart äro här; mer säger detta bref.

Falst. Så sant jag är adelsman --

M. Rapp. Ja, det har ni sagt en gång förr.

Falst. Så sant jag är adelsman; -- se så, inte mer om det der nu!

M. Rapp. Vid denna himmelska mark, som jag trampar på,
-- då får jag lof att pantsätta både mitt silfver och
tapeterna i mat-rummen!

Falst. Glas, glas, är det bästa man kan dricka ur;
och hvad dina väggar beträffar -- ett litet helt
simpelt kuckel, eller historien om den förlorade
sonen, eller en tysk vildsvinsjagt i vattenfärger är
mer värd än tusen sådana der sparrlakan och mal-ätna
tapeter. Laga, att det blir tio pund, om du kan. Om
du bara inte hade dina nycker, så vore du den bästa
flicka i England. Se så, tvätta dig nu i synen och
tag tillbaka stämningen. Inte skall du ha sådana der
konster med mig; känner du mig inte? Se så, se så,
jag vet, att du har blifvit tubbad till det här.

M. Rapp. Kära sir John, låt det få bli vid tjugo
nobler. Jag pantsätter inte gerna mitt silfver,
det är visst och sant, det.


Falst. Nå, så får det bli dervid; jag får göra mig
andra utvägar. Du är och förblir en toka.

M. Rapp. Nå nå, ni skall få det, om jag också skall
sätta min kofta i pant. Jag hoppas, att ni kommer
till aftonmåltiden. Ni tänker ju betala mig allt på
en gång?

Falst. Vill jag lefva? -- (Till Bardolph) Följ med
henne, följ med henne! Häng dig fast, häng dig fast!

M. Rapp. Vill ni, att jag skall bjuda Dortha Slitlakan
till qvällsvards-sällskap åt er?

Falst. Icke ett ord mer! Ja, hon kan komma.

(Madam Rapp, Bardolph, rättsbetjenterna och pagen gå).

Lord-ö. Jag har hört bättre nyheter.

Falst. Hvad för nyheter, bästa mylord?

Lord-ö. Hvar låg kungen förleden natt?

Gow. I Basingstoke, mylord.

Falst. Jag hoppas, att allt står bra till, mylord? Hur
låta nyheterna, mylord?

Lord-ö. Komma alla hans troppar tillbaka?

Gow. Nej, femtonhundra man, femhundra hästar
 Ryckt ut till prinsen utaf Lancaster
 Emot Northumberland och biskopen.

Falst. Kommer kungen tillbaka från Wales, min ädle lord?

Lord-ö. Ni skall få bref af mig på ögonblicket;
 Kom nu och följ mig åt, min bästa Gower.

Falst. Mylord!

Lord-ö. Hvad står på?

Falst. Herr Gower, får jag den äran att bjuda er på middag?

Gow. Jag måste uppvakta min nådige herre här. Nej, jag tackar, bästa sir John.

Lord-ö. Sir John, ni sölar för länge här; ni skall
ju värfva manskap i de grefskap, som ni marscherar
igenom.

Falst. Behagar ni supera med mig, herr Gower?

Lord-ö. Hvilken narraktig skolmästare har lärt er sådana fasoner, sir John?

Falst. Herr Gower, om de icke passa mig, så var den

en narr, som lärde mig dem. -- Det är just det fina i
fäktningen, mylord; puff för puff, och så skiljas
åt vackert.

Lord-ö. Nå, Herren upplyse dig! du är en stor narr.

(De gå)


ANDRA SCENEN.

London. En annan gata.

(Prins Henrik och Poins komma).

P. Henr. Tro mig, jag är ofantligt trött.

Poins. Har det kommit derhän? Jag trodde, att trötthet
aldrig vågade angripa någon af så ädelt blod.

P. Henr. Mig angriper den emellertid, ehuruväl min
höghet rodnar för att tillstå det. Är det icke en
smula simpelt af mig, att längta efter svagdricka?

Poins. En prins borde verkeligen icke hafva studerat
så ytligt, att han ens kan tänka på en så svag
komposition.

P. Henr. Min aptit måste således, efter all
sannolikhet, icke vara af furstlig härkomst,
ty nu tänker jag minsann på det arma kreaturet,
svagdricka. Men, sanningen att säga, dessa
ödmjuka betraktelser göra mig verkligen min höghet
motbjudande. Hvilken skam är det icke för mig att
komma ihåg ditt namn? Eller att känna igen ditt
ansigte i morgon? Eller att taga notis om hur många
par silke-strumpor du har; n. b. det der som du
har på och det der fördetta persikofärgade. Eller
att hålla räkning på dina skjortor; n. b. en till
öfverflöd och en till bruk. -- Men det vet värden på
bollhuset bättre än jag; ty det är låg ebb i ditt
linneförråd, när du der icke står med säll-trädet;
och det har du icke gjort på länge, emedan återstoden
af dina Nederländer ha tagit sig för att äta upp din
holländska lärfts-egendom. Och Gud vet, om de som
ligga och skrika i ditt linnes ruiner komma att ärfva
hans rike. Men barnmorskorna säga, att ungarna icke
rå för'et; folk-ökningen tilltar, och slägtskaperna
styrkas väldeligen.

Poins. Hur illa passar det sig icke att, efter ett så

svårt arbete, prata sådan strunt! Säg mig, huru många
hyggliga unga prinsar skulle göra det, om deras fäder
vore så sjuka, som er far för det närvarande är?

P. Henr. Skall jag säga dig en sak, Poins?

Poins. Ja, men det skall vara något riktigt uppbyggligt.

P. Henr. Tillräckligt godt för qvickhufvuden, som icke äro klyftigare än du.

Poins. Gå på. Jag står puffen emot det der, som ni ärnar komma fram med.

P. Henr. Nå väl, det säger jag -- att det icke passar
sig för mig att vara bedröfvad nu, då min far är sjuk,
ehuruväl jag kunde säga dig -- såsom till en person,
som det faller mig in att, i brist af bättre, kalla
för vän -- att jag kunde vara bedröfvad, ja, riktigt
på allvar bedröfvad.

Poins. Svårligen vid ett sådant tillfälle.

P. Henr. Vid denna hand! Du tror, att jag står
lika djupt inskrifven i djefvulens bok, som du och
Falstaff, för hjertlöshet och hårdnackenhet. Det
skall slutet utvisa. Men jag säger dig -- mitt hjerta
blöder invertes öfver att min far är så sjuk; och det,
att jag umgås med så dåligt folk som du, har med skäl
beröfvat mig all utvertes sorg.

Poins. Skälet?

P. Henr. Hvad skulle du tänka om mig, ifall jag gret.

Poins. Jag skulle tänka, att du vore en högfurstlig skämtare.

P. Henr. Det skulle en och hvar tänka, och du är en
lycklig karl, som tänker som en och hvar tänker. Ingen
menniska i hela verlden har tankar, som hålla allmänna
landsvägen bättre än dina. Hvarenda menniska skulle
hålla mig för en skämtare, det är säkert. Och hvad
förmår din högtärade tanke att tänka så?

Poins. Hå, för det att ni har varit så vidlyftig och så insyltad med Falstaff.

P. Henr. Och med dig.

Poins. Vid solens ljus! om mig talar man intet annat
än godt; det kan jag höra med mina egna öron. Det




värsta man kan säga om mig är, att jag är en yngre broder
och att jag är temligen flink i näfvarna; och de två
sakerna, det erkänner jag, kan jag icke hjelpa. Se,
der kommer Bardolph.

P. Henr. Och pojken, som jag gaf åt Falstaff.
Då han fick honom af mig, var pojken en christen
menniska; och se nu, om icke den feta skurken har
omskapat honom till en apa.

(Bardolph och pagen komma).

Bard. Guds fred, min prins!

P. Henr. Likaledes, högvälborne Bardolph!

Bard. (Till pagen). Se så, din dygdesamma åsna, din
blyga narr, skall du rodna? Hvarför rodnar du? Hvad
har du blifvit för en jungfrulig krigsman? Är det så
rasande farligt att ta jungfrudomen af ett krus öl?

Pag. Nådige herre, han stod just nyss bakom ett rödt
gallerfönster och ropade på mig, och jag kunde icke
urskilja någon del af hans ansigte från fönstret. Till
slut fick jag reda på hans ögon, och jag trodde att
han hade gjort två hål i krögar-mors nya under-stubb
och kikade genom dem.

P. Henr. Har icke pojken förkofrat sig?

Bard. Bort med dig, din förbannade tvåbenade kanin! Bort!

Pag. Bort med dig, din sakramenskade Altheas dröm, bort!

P. Henr. Förklara oss det, pojke; hvad för en dröm?

Pag. Hå, nådig herre, Althea drömde, att kon nedkom
med en eldsvåda, och derföre kallar jag honom hennes
dröm.

P. Henr. En god uttolkning är sin krona värd! -- Se der
har du, pojke. (Ger honom penningar).

Poins. Ack, om denna sköna blomma kunde bevaras för
mask! -- Godt! der har du sex pence till preservativ.

Bard. Om ni icke lagar, att han blir hängd i sällskap
med er, så sker det galgen orätt.

P. Henr. Nå, hur står det till med din herre, Bardolph?

Bard. Bra, nådig herre. Han hörde, att ers höghet
skulle komma till staden; här är ett bref till er.

P. Henr. Öfverlemnadt, som sig bör. -- Och hur mår munsjör Mårtens-gås, er herre.



Bard. I lekamlig måtto väl, herre.

Poins. Ja, visst behöfver hans odödeliga del
läkare-hjelp, men det rör honom icke. Om den också
är sjuk, så dör den dock ej.

P. Henr. Jag tilåter den der köttlunsen att vara så
förtrolig med mig som min hund, och han försvarar
sin plats; ty ser ni, hur han skrifver.

Poins. (Läser). "John Falstaff, riddare," -- ja, det
skall en och hvar ha till lifs lika ofta, som han har
tillfälle att nämna sig. Alldeles som de som äro slägt
med kungen; de kunna aldrig sticka sig i fingret,
utan att säga: "der spilles kungligt blod." -- "Hvad
skall det betyda?" frågar då någon som icke har lust
att begripa; svaret sitter lika löst som mössan på
den som vill låna pengar: Jag är en fattig slägtinge
till kungen, min herre."

P. Henr. Ja, med oss vilja de alltid vara slägt,
om de också skulle leda slägten ända ifrån Japhet. --
Men brefvet!

Poins. "Sir John Falstaff, riddare, till konungasonen,
den närmaste efter fadren, Henrik, prins af Wales,
salutem." -- Ha ha, det der är en attest!

P. Henr. Tyst!

Poins. "Jag vill härma den ryktbara Romaren i att
vara kort;" -- han menar säkert kort-ändad, andtäppt. --
"Jag anbefaller mig hos dig. jag anbefaller
dig och jag lemnar dig. Var icke för mycket
förtrolig med Poins, ty han missbrukar din
gunst så mycket, att han svär på att du skall
gifta dig med hans syster Lena. Gör bot
och bättring på lediga stunder så godt du kan, och
så farväl. Din, vid ja och nej, -- det vill säga allt efter som du
behandlar honom -- Hans Falstaff för mina goda vänner;
John för mina bröder och systrar, och sir John för
hela Europa." Min prins, jag vill doppa det här brefvet i sekt och
tvinga honom att äta upp det.

P. Henr. Det vore att tvinga honom att taga sina ord



uti sig igen. Men bemöter du mig så, Edvard? Skall
jag gifta mig med din syster?

Poins. Måtte flickan aldrig råka sämre ut! Men det har jag aldrig sagt.

P. Henr. På det här viset spela vi narrar med tiden,
och de vises andar sitta i molnen och göra spe
utaf oss. -- Är er herre här i London?

Bard. Ja, min prins.

P. Henr. Hvar superar han? Göder sig den gamla galten på sin gamla stiga?

Bard. På gamla stället, nådig herre; i Eastcheap.

P. Henr. Hvad sällskap har han?

Pag. Ephesier, nådig herre, af gamla bekännelsen.

P. Henr. Har han qvinfolk med sig vid bordet?

Pag. Ingen, nådig herre, utom gamla madam Rapp och mamsell Dortha Slitlakan.

P. Henr. Hvad är det för en hedning?

Pag. Ett hyggligt fruntimmer, och slägt med min herre.

P. Henr. Lika nära slägt som prestgårdsqvigan med
herregårdstjuren. -- Edvard, skola vi stjäla oss på
dem vid supén?

Poins. Jag är er skugga, min prins, jag följer er.

P. Henr. Hör du, pojke, och du, Bardolph! Icke ett ord
till er herre om att jag redan är kommen till staden! -- Der har ni för att ni skall tiga.

Bard. Jag har ingen tunga, nådig herre.

Pag. Hvad mig beträffar, -- jag skall styra min.

P. Henr. Farväl med er, gå nu! (Bardolph och pagen
gå). Den der Dortha Slitlakan måtte vara en allmän
landsväg?

Poins. Det kan ni lita på; så allmän som vägen emellan St. Albans och London.

P. Henr. Huru skola vi i qväll få se Falstaff riktigt
i sitt element utan att han ser oss?

Poins. Vi taga ett par läderjackor på oss och
förkläden, och så passa vi upp honom vid bordet
som kypare.

P. Henr. Från en Gud till en oxe? Det är att djupt

förnedra sig; men så gjorde Jupiter. Från en prins
till en löpare? Det är att lumpet förvandla sig; men
det skall jag göra. Ty skall man göra något tokigt,
så skall det göras med besked. Följ mig, Edvard.

(De gå).


TREDJE SCENEN.

Warkworth. Utanför borgen.

(Northumberland uppträder med lady Northumberland
och lady Percy).

North. Jag ber er, hulda vif och kära dotter,
 Låt mina vilda bragder gå sin gång;
 Antagen icke denna tidens miner,
 J blifven då besvärliga som den.

L. North. Jag gifver med mig, skall ej tala mer;
 Gör som du vill, din visdom lede dig.

North. Ack, hulda vif, min ära står i pant,
 Jag måste gå, den kan ej räddas annars.

L. Percy. Men gå för Guds skull ej i detta krig!
 En gång förut ert ord ni brutit, fader,
 Då ni det mer förpligtad var än nu;
 Då eder Percy, ack, min hjertans kär,
 Mot norden sände mången längtans blick
 Om ej hans fader syntes till -- förgäfves!
 Hvem tvingade er då att stanna hemma?
 Två miste der sin ära, far och son.
 Er ära -- måtte himlen den bestråla!
 Hans  -- ack, den sken så skönt på honom ner
 Som solen från det blå. -- Vid denna glans
 Uppväcktes hela Englands ridderskap
 Till hjelte-bragder. Han den spegel var,
 Vid hvilken adlig ungdom prydde sig.
 Lam hette den som icke gick som han;
 Han stammade -- och detta lyte blef,
 Emedan han det hade, hjeltars språk;
 Ty de som kunde tala rent och klart

Sin tungas färdighet till missbruk vände
 Att honom likna. Så, i tal och gång,
 I lefnadssätt, i fallenhet för nöjen,
 I krigskonst och i blodets muntra nycker
 Han var en spegel, förebild och lag
 För en och hvar. Och honom, detta under,
 Bland män gudomlig, -- honom öfvergaf ni!
 Ni vek från honom, som ej vek för någon?
 Så fick han skåda krigets bistra Gud
 I ojemn strid och tvangs att hålla stånd,
 Der intet utom namnet Hetsporrs klang
 Stridskraftigt var. -- Så öfvergaf ni honom!
 O gör, o gör hans ande ej den orätt
 Att hålla edert löfte mera noga
 Mot andra än mot honom! Låt dem vara!
 Nog stå sig biskopen och lord-marskalken;
 Om Henrik hälften haft af deras härsmakt,
 Jag skulle hängt i dag vid Hetsporrs hals
 Och talt om Monmouths graf.

North.                                    Förbannelse!
 Du plundrar mig på mod, min vackra dotter,
 Med nyfödd jemmer öfver gamla fel. --
 Jag måste gå att möta fara der;
 Den söker annars upp mig annorstädes,
 Der jag är mindre rustad.

L. North.                          Fly till Skottland,
 Tills adeln och de väpnade bland folket
 En smula pröfvat ha hvad de förmå!

L. Percy. Om de på kungen vinna, slut er till dem
 Liksom ett refben utaf stål, och stärk
 Än mera deras styrka. -- Men, för Guds skull,
 Låt dem försöka först; så gjorde Percy;
 Man tillät honom det; så blef jag enka,
 Och aldrig skall jag hinna lefva nog
 Att med mitt öga regna öfver minnet,
 Så att det gror och spirar himmelshögt
 Till hågkomst af min ädle man och herre.



North. Kom, följ mig in! Mitt sinne liknar floden,
 Som stadnar, då den stigit till sin höjd,
 Och ej åt någondera hållet rinner.
 Jag gerna ville träffa biskopen,
 Men tusen skäl mig hålla nu tillbaka.
 Jag går till Skottland och vill dröja der,
 Tills tidens kraf vill åter se mig här.

(De gå).


FJERDE SCENEN.

London. Ett rum i värdshuset Vildsvinshufvudet i Eastcheap.

(Två kypare komma in).

1 Kyp. Hvad fan kommer du der med för slag? Arma
riddare? Du vet ju, att sir John icke kan tåla arma riddare.

2 Kyp. För tusan, du har rätt. Prinsen lät
en gång sätta fram åt honom ett fat arma riddare
och sad' honom, att der låg fem exemplar till af
sir John; derpå tog prinsen af sig hatten och
sad': "Jag rekommenderar mig hos dessa sex
torra, runda, gamla utmerglade riddare."
Det förargade honom ända in i själen;
men det har han nu glömt.

1 Kyp. Nå, så duka nu och sätt fram dem och se
till om du kan få rätt på mäster Snoks birfilare;
mamsell Slitlakan ville gerna höra litet
musik. Qvicka tankar! -- Rummet, der de
superade, är för hett; de komma strax.

2 Kyp. Hör nu, -- prinsen och herr Poins
äro här på ögonblicket; de vill taga på sig ett
par af våra jackor och förkläden, och sir John
får icke veta utaf det; Bardolph har kommit med budet.

1 Kyp. Tusan, här kommer att gå lustigt till; det lär bli ett reputerligt kolorum.

2 Kyp. Jag skall se åt, om jag kan få rätt på Snok. (Går).

(Madam Rapp och Dortha Slitlakan komma).

M. Rapp. Se så, lilla hjertekornet, nu tyckes mig just

att du är uti ett excellent godt templament; lilla
puls-ungen slår så rart och galant, som någonsin ett
hjerta kan önska; och din kulör, det försäkrar jag,
är så röd som trots någon ros. Men för mycket sekt har
du verkeligen druckit, och det vinet söker så rasande
och parfymerar blodet, innan man vet ordet af. -- Nå,
hur mår du nu?

Dortha. Bättre än nyss. -- Uff!

M. Rapp. Nå, det kan låta höra sig; ett friskt hjerta
är guld vardt. Se, der kommer sir John.

(Falstaff kommer sjungande).

Falst. "Och det var Arthur i sitt hof," --
 Slå ut pottan --
 "Han var en kung så båld." (Kyparen går).
 Nå, hur står det till, mamsell Dortha?

M. Rapp. Hon har en dåndimp; ja, min själ har hon så!

Falst. Så är det med alla utaf hennes profession; få de inte dimpa, så dåna de.

Dortha. Ni otäcka luns! Är det all tröst ni ger mig?

Falst. Det är ni, som åstadkommer pussiga lunsar, mamsell Dortha.

Dortha. Är det jag, som gör det? Det är frosseri och
sjukdomar som gör det, men inte jag.

Falst. Om kocken hjelper till att göra frosseriet,
så hjelper ni till att göra sjukdomarna, Dortha. Det
är utaf er vi få'et, Dortha, det är utaf er vi få'et;
medge det, min lilla dygd, medge det.

Dortha. Ja visst! våra kedjor och våra juveler.

Falst. Edra rubiner, karbunklar och guldur, ja --
ty den som fäktar tappert, han kommer halt ur leken,
som du vet; han kommer ur breschen med lansen tappert
sträckt, och derpå tappert till fältskären; han rusar
tappert mot krut-kammare, som --

Dortha. Åt fanders med er, ni otäcka piggsvin, åt fanders med er!

M. Rapp. Ja, så är det jemt och ständigt! Ni två
kan aldrig råkas utan att komma i krakel. Ni är båda två så

rheumatiska mot hvarandra som ett par rostade
brödskifvor; ingendera vill lämpa sig efter den
andras konfirmiteter. Kära hjertandes! Den ena skall
lämpa sig, och det skall du göra, Dortha, ty du är det
svagare kärilet, som man säger, det tomare kärilet.

Dortha. Kan ett svagt, tomt käril lämpa sig efter ett
sådant der ofantligt, fullt oxhufvud? Han har en hel
skeppsladdning Bourdeaux i sig; ni har aldrig sett
någon skata tätare stufvad. -- Se så, Hans, låt oss
vara goda vänner; du går i krig nu och om jag nånsin
får se dig mer eller ej, det frågar ingen själ efter.

(Kyparen kommer tillbaka).

Kyp. Herre! Fändrik Pistol är der nere och vill tala med er.

Dortha. Åt fanders med honom, den förbannade
skojaren! Låt honom inte komma hit; maken att vara
ful i truten fins icke i hela England.

M. Rapp. Om han håller skoj, så får han inte komma in;
nej, min sann han det får! Jag får lof att lefva med
mina grannar, jag tål inga skojare; jag har så godt
namn och rykte som hvemsomhelst. Stäng igen dörren,
det kommer ingen skojare in här; jag har inte dragits
med verlden så här länge för att ha skoj nu. Stäng
igen dörren, säger jag.

Falst. Hör du inte, värdinna? --

M. Rapp. Kära sir John, lugna er; det kommer ingen skojare in här.

Falst. Hör du inte? Det är min fändrik.

M. Rapp. Lirum larum, sir John, säg mig inte det! Er
skojarfändrik kommer icke öfver min tröskel. Jag
var uppkallad till herr Lungsot, ståthållaren,
här om dagen, och som han sad' till mig -- det var
icke längre sedan än i Onsdags -- "grannas-mor Rapp,"
sad' han, -- herr Stumm, vår pastor, var också inne --
"grannas-mor Rapp," sad' han, "tag bara emot hyggligt
folk; ty," sad' han, "ni har elakt rykte om er:"
och hvarföre han sad' så, det vet jag nog;

"ty," sad' han, "ni är en ärlig hustru och man har
goda tankar om er; se er derföre väl före hvad folk
ni tar emot? tag inte emot något skojar-sällskap,"
sad' han. -- Nej, här kommer ingen skojare in. -- Ni
skulle ha korsat er, om ni hade hört hvad han sad'. --
Nej, jag tål inga skojare.

Falst. Han är icke någon skojare, värdinna; han
är en beskedlig man, som länsar folk en smula; han
låter smeka sig lika stilla och beskedligt som en
vindthunds-valp. Han skojar icke en gång med en
kalkonhöna, om hennes fjädrar på något vis skulle
sätta sig till motvärn -- Ropa hit honom, kypare.

M. Rapp. En man som länsar, sad' ni? Jag stänger inte
mitt hus för någon hederlig karl, och inte för någon
länsman heller. Men jag tycker icke om något skoj. Jag
mår minsann riktigt illa, bara jag hör någon säga: --
"skojare." Känn, mina herrar, hur jag darrar; ja,
ser ni bara, var det icke som jag sad'?

Dortha. Ja, ni darrar verkeligen.

M. Rapp. Om jag det gör? Jo, det kan ni lita på,
och det som ett asplöf till; jag står inte ut med
några skojare,

(Pistol, Bardolph och pagen komma).

Pist. Guds fred, sir John!

Falst. Välkommen, fändrik Pistol. Se här, Pistol! jag
laddar dig med ett glas sekt; smäll nu af på min
värdinna.

Pist. Jag skall smälla af på henne med två kulor.

Falst. Hon är pistol-säker; henne kommer du knappast åt.

M. Rapp. Se så! jag vill hvarken ha pistoler eller
kulor i mig; jag dricker inte mer än jag tål för att
göra någon själ till viljes, jag.

Pist. Nu till er, mamsell Dortha; jag smäller af på er.

Dortha. Smälla af på mig! Ni borde veta hut,
ni sluskiga karl-slok! Hvad nu? En sådan eländig
kanalje till trashank, som knappt har skjortan på
kroppen! Bort, ni mögliga karribel, bort! Jag är en
läckerbit för er herre.

Pist. Jag känner er, mamsell Dortha.


Dortha. Bort, ni ficktjufs-kanalje! Ni otäcka
långfinger, bort! Vid detta vin, jag stöter min
knif i er mögliga käft, om ni fingrerar hit! Drag åt
fanders, ni ölburk, ni utpankerade plump-huggare,
ni! -- Hur länge har ni känt mig, gunstig god Junker? --
Nej, ser man bara! Två galoner på axeln! Hvar har
man knipit sig dem?

Pist. Jag skall mörda er halskrage för det här, jag.

Falst. Nej håll, Pistol! Du får inte ladda ur dig här;
smäll dig af ur vårt sällskap, Pistol.

M. Rapp. Nej, kära kapten Pistol, inte här, söta kapten!

Dortha. Kapten! Du vedervärdiga, förbannade lufver,
skäms du inte att låta kalla dig kapten? Om kaptenerna
hade mitt humör, så skulle de bestå er ett kok
stryk för det att ni antager deras namn, innan ni
har förtjenat det. Ni en kapten, ni usling! Och
hvarföre? För det att ni har slitit sönder kragen
för en stackars flicka på ett jungfruhus? Han en
kapten! Åt fanders med honom, den kanaljen! Han
lefver på mögliga, stufvade sviskon och skåpgamla
bakelser. Kapten! Sådana der skurkar vilja göra namnet
kapten lika förhatligt som uttrycket "idka rörelsen,"
hvilket var ett förträffligt rart uttryck, innan det
blef så der vrängdt; kaptenerna borde sjelfva se opp
med sådant der.

Bard. Jag ber dig, gå ned, kära fändrik.

Falst. Hör nu bara, mamsell Dortha.

Pist. Ingalunda. Jag skall säga dig något, korporal
Bardolph: -- Jag kunde just slita sönder henne, -- jag
skall ha hämd på henne.

Pag. Jag ber dig, gå ned.

Pist. Först vill jag se henne fördömd, -- till
Plutos förbannade sjö, till det helvetiska djupet,
med Erebus och dertill otäcka qval. -- Håll, krok och
lina, säger jag! -- Ned, ned mer er, ni hundar! ned,
skurkar! "Är ej Irene här?"

M. Rapp. Kära kapten Pissel, var trankil! Det är
minsann mycket sent på qvällen; Jag ber er, modellera
er vrede.

Pist. Förträffliga humörer! Skola krakar
 Och Asiens skinkmärrar, ben och skinn,

Som knappast orka tretti mil om dagen,
 Med Kannibal jemföras och med Cæsar
 Och med trojanska Greker. Nej, fördöm dem
 Med konung Cerberus! Låt molnen vråla!
 Säg, skall man osams bli för sådan strunt?

M. Rapp. Det der är min själ bittra ord, kapten!

Bard. Gå, kära fändrik, annars blir det snart krakel utaf.

Pist. Låt menskor dö som fä! Strö kronor ut
 Som knappnålsbref! Är ej Irene här?

M. Rapp. På min heder, kapten; det fins ingen flicka
här, som heter så. Kära hjertandes! Tror ni, att jag
skulle hålla henne undan, om hon funnes. För Guds
skull, var trankil!

Pist. Nå, ät då och bli fet, Calipolis!
 Kom hit med sekt!
 Si fortuna me tormenta, sperato me contenta. --
 Vi frukta icke glatta laget: -- fyr!
 Sekt hit! Ligg der, mitt lilla hjertegryn!
 (Lägger bort sin värja).
 Är allting redan slut? Fins ej et cetera!

Falst. Pistol, nu vill jag vara i fred.

Pist. Söta riddare, jag kysser din näfve. Hejsan! vi ha sett sjustjernan!

Dortha. Kasta honom utföre trapporna; jag kan icke
uthärda en sådan gormer till karl.

Pist. Kasta honom utföre trapporna? Likasom man inte
hade sett sådana der föl-ungar förr?

Falst. Bardolph, vräk honom på dörren som när man
singlar kronvägg. Om han ingenting annat gör än pratar
strunt och ingenting, så gör han ingenting här.

Bard. Se så! Utföre trapporna med dig!

Pist. Hvad? Skall det vankas kött-sår? strömma blod --
 (Han fattar sin värja).
 Då, söf mig in, o död! Gör slut på jemmerdalen!
 Låt djupa, gapande och hemska blodsår
 Sno upp de systrar tre! Kom, Atropos, kom hit!

M. Mapp. Det här blir en hygglig historia.

Falst. Tag hit min värja, pojke.

Dortha. Jag ber dig, Hans, jag ber dig, drag icke!

Falst. Utföre trapporna med dig!

(Han drager värjan och kör ut Pistol).

M. Rapp. Jo, det är snyggt rumor! Heldre afsvärjer
jag mig den här näringen, än jag lefver i sådana
här kontinerliga altreringar. Här blir det
mord utaf, det kan ni lita på. -- Ack, ack, stick
edra bara plitar in! stick edra bara plitar in!

(Pistol och Bardolph gå).

Dortha. Jag ber dig, Hans, var still! Nu är den
skurken sin väg. -- Ack, du sakramenskade lilla tappra
kanalje, du!

M. Rapp. Ni blef väl icke sårad i nedandelarna? Jag
tyckte, att han gjorde en förfärlig stöt åt er mage till.

(Bardolph kommer tillbaka).

Falst. Har ni vräkt ut honom?

Bard. Ja, herre. Den lymmeln är full. Ni har sårat honom i axeln, herre.

Falst. Den lymmeln! Trotsa mig!

Dortha. Ack, du din lilla söta rackare! Ack, din
stackars markatta, så du svettas! Kom, låt mig torka
ditt ansigte; -- se så, kom nu lilla söt-nosen! --
Ack, din rackare, så jag håller af dig! Du är så
tapper som Hector af Troja, värd fem Agamemnoner,
och tio gånger bättre än de nio hjeltarna. -- Ack,
din kanalje!

Falst. En sådan förbannad fähund! Jag skall prella den lymmeln i ett sängtäcke.

Dortha. Gör det, om du har hjerta dertill. Om du
det gör, så skall jag pyssla om dig emellan ett par
lakan. (Musikanter komma in).

Pag. Här är musiken, herre.

Falst. Låt dem spela. -- Spela, godt folk! --
Sätt dig i mitt knä, Dortha. Den eländiga
storskrytaren! Den skurken snodde sig undan mig som
en qvicksilfver-perla.

Dortha. Ja visst, och du var honom i hack och häl

som en domkyrka. Du sakramenskade lilla söta julgris,
när skall du hålla upp med att slåss om dagarna och
bråka om nätterna och börja att putsa opp din gamla
lekamen för himmelriket?

(Prins Henrik och Poins uppträda i bakgrunden,
förklädda till kypare).

Falst. Tyst, kära Dortha. Tala inte som en dödskalle;
påminn mig icke om min ändalykt.

Dortha. Hör nu, hur är den der prinsen beskaffad?

Falst. En beskedlig, enfaldig, ung karl. Han skulle ha
passat bra till taffel-täckare, han skulle ha skurit limpor bra.

Dortha. Poins skall vara ett godt hufvud.

Falst. Han ett godt hufvud. Åt fanders med
den babianen! Hans hufvud är så tjockt som
Tewksburu-senap; det är icke mera förstånd i honom
än i en träd-kloss.

Dortha. Hvarföre håller prinsen så mycket af honom då?

Falst. För det att båda två ha lika smala ben,
och för det att Poins spelar trissa bra, och äter
hafs-ål och fenkål, och dricker glögg medan den
brinner, och rider träd-märr med tjufpojkar, och
springer öfver bord och bänkar, och svär med behag,
och har stöflor så släta och blanka som om de vore
målade på en skomakareskylt, och förorsakar aldrig
gräl genom att sqvallra om snygga historietter. Han
kan dessutom flera sådana der lindansarekonster,
som förråda ett svagt hufvud och en vig kropp, och
derföre umgås prinsen med honom, ty prinsen är sjelf
en dito dito. Om man vägde båda två, skulle vågen
slå för ett hårstrå i endera skålen.

P. Henr. Borde man inte skära öronen utaf den der trinda rultkanaljen?

Poins. Låt oss piska upp honom midt för hans slinkas näsa.

P. Henr. Nej se bara, om icke den skrumpna gubben
låter klå sig i hufvudet som en papegoja!

Poins. Är det icke besynnerligt, att begärelsen i så
många år kan öfverlefva förmågan?


Falst. Kyss mig, Dortha.

P. Henr. Saturnus och Venus i konjunktion detta år! Hvad säger almanackan om det?

Poins. Se bara, står icke den flammande triangeln,
hans dräng, och kuttrar med sin herres gamla register,
hans kladd, hans promemoria?

Falst. Du ger mig rara pussar.

Dortha. Ja visst, jag kysser dig af ett genom-troget hjerta.

Falst. Jag är gammal, jag är gammal.

Dortha. Jag håller mer af dig än hela tutten unga pojk-slokar.

Falst. Hvad för tyg vill du ha dig en kjortel
af? Jag får pengar om Thorsdag; du skall få dig en
mössa i morgon. -- En munter visa nu! Det blir sent,
det är tid att vi lägga oss. -- Du glömmer mig väl,
då jag är borta?

Dortha. Om du så talar, får du mig min själ att
gråta. Pass på om jag nånsin kläder mig hygglig,
förrän du kommer tillbaka. Det skall tiden utvisa.

Falst. Hit med sekt, Frans!

P. Henr. och Poins. (Komma fram). Straxt, herre, Straxt.

Falst. Ha! En oäkta son till kungen! -- Och är du icke
Poins, hans bror?

P. Henr. Nå, du jordklot utaf syndiga länder, hvad för du för ett lefverne?

Falst. Bättre lefverne än du; jag är en adelsman, du en kypare.

P. Henr. Ganska riktigt, herre; och nu kommer jag
för att kypra blodet på dig en smula.

M. Rapp. Ack, Herren bevare din rara
nåde? Hjertinnerligen välkommen till London! -- Nå,
Herren välsigne ditt fagra anlete! Herre jemini! Har
ni kommit tillbaka från Wales?

Falst. (Lägger sin hand på Dortha). Du förbannade,
tokiga konunga-materie, -- vid detta lättfärdiga kött
och förskämda blod, du är välkommen!

Dortha. Hvad nu, din tjocka narr? Vet du inte hut?


Poins. Nådig herre, han drifver er ut ur er hämd
och vänder allt i skämt, om ni låter hettan gå öfver.

P. Henr. Du ditt förbannade talg-magasin, du! Hur
oanständigt talade du icke just nyss om mig inför
denna ärbara, dygdesamma, honetta fröken?

M. Rapp. Gud signe ert goda hjertelag! Ja, det är hon, min själ.

Falst. Hörde du hvad jag sad'?

P. Henr. Ja; och du kände igen mig så som du kände
igen mig, då du sprang din väg vid Gadshill; du
visste, att jag stod bakom dig, och du talade så med
flit för att pröfva mitt tålamod.

Falst. Nej, nej, nej, så var det inte. Jag trodde icke, att du kunde höra mig.

P. Henr. Jag skall då tvinga dig att bekänna din
uppsåtliga förolämpning, och sedan vet jag nog hur
jag, skall behandla dig.

Falst. Ingen förolämpning, Hinke! På min ära! Ingen förolämpning!

P. Henr. Inte det? Att smäda mig och kalla mig --
taffeltäckare och limpskärare, eller hvad det var för slag!

Falst. Ingen förolämpning, Hinke!

Poins. Ingen förolämpning?

Falst. Ingen förolämpning alls, Edvard; hederliga
Edvard, ingen alls! Jag smädade honom inför de
ogudaktiga, på det att de ogudaktiga icke måtte
förälska sig i honom, och derutinnan handlade jag
som en omsorgsfull vän och trogen undersåte, och din
far är mig derföre tack skyldig. Ingen förolämpning,
Hinke, -- ingen, Edvard, ingen alls! -- Nej, gossar,
ingen alls!

P. Henr. Se nu bara, om icke pur fruktan och lutter
feghet kommer dig att förolämpa denna dygdesamma
fröken, för att ställa dig in med oss igen! Är hon
bland de ogudaktiga? Eller är gossen här bland de
ogudaktiga? Eller den hederlige Bardolph, hvars
nitälskan brinner i hans näso, bland de ogudaktiga?

Poins. Svara, du murkna stubbe, svara!


Falst. Den lede fienden har oåterkalleligen
inregistrerat Bardolph, och hans ansigte är Lucifers
kammar-kök, i hvilket han icke gör annat än steker
ölbultar. Hvad pojken beträffar, så vakar en god
engel öfver honom, men fan har ändå öfvertagit.

P. Henr. Och hvad fruntimmerna beträffar, --

Falst. Hvad den ena utaf dem beträffar, -- hon är redan
i helvetet och har sin sveda, den arma själen! Hvad
den andra beträffar, -- henne är jag skyldig pengar,
och om hon derföre är fördömd, vet jag icke.

M. Rapp. Nej, det är jag minsann inte.

Falst. Nej, det tror jag inte heller; jag tror, att
du är qvitt der vid lag. Men du har en annan nota på
dig; du håller allmänheten kött tillhanda tvärtemot
förordningen, och för den saken lär du väl komma att
ligga i tandagnisslan.

M. Rapp. Så göra alla, som hålla näring; en liten
skinka eller två i fastan, hvad betyder det?

P. Henr. Ni, fröken, --

Dortha. Hvad säger ers nåd?

Falst. Hans nåd säger något som hans kött uppreser sig emot.

M. Rapp. Hvem knackar så hårdt på dörren? Se efter, Frans!

(Peto kommer).

P. Henr. Nå, Peto, hvad nytt?

Peto. Er fader kungen är i Westminster;
 Väl tjugo bud, uttröttade och matta
 Från norden kommit, och på vägen hit
 Red jag väl om ett dussin höfdingar,
 Barhufvade och svettiga, som slogo
 På värdshusportarna och frågade
 Hvarenda en, om ej sir John var der.

P. Henr. Vid himlen, Poins, jag blyges just att så
 Den ädla tiden fåfängt slösa bort,
 När upprors storm, lik sunnanvinden drägtig

Med svarta dunster, börjar på att smälta
 Och droppa ned på hufvu'n utan hjelmar.
 Tag svärd och kappa hit! -- Falstaff, god natt!

(Prins Henrik, Poins, Peto och Bardolph gå).

Falst. Nu kommer just den läckraste biten af natten,
och vi måste bort utan att få smaka den. (Det knackar
på dörren). Än flere knackningar? (Bardolph kommer tillbaka).
Hvad nu? Hvad står på?

Bard. Ni måste till hofvet, min herre, och det
genast. Ett dussin kaptener stå utanföre och vänta
på er.

Falst. (Till pagen). Betala musikanterna, pojke! --
Farväl, värdinna, -- farväl, Dortha! -- Nu ser ni, mina
söta qvinfolk, huru män af förtjenst äro eftersökta;
den som icke duger till något får sofva på sitt öra,
när man väcker på mannen med förmåga. Farväl, kära
qvinfolk! -- Om jag icke får kurir-skjuts, helsar jag
på er än en gång, innan jag ger mig utaf.

Dortha. Jag kan icke tala, -- hjertat sitter mig just
i halsgropen -- se så, söta Hans, var rädd om dig.

Falst. Farväl, farväl!

(Falstaff och Bardolph gå).

M. Rapp. Ja, farväl med dig! Jag har känt dig i hela
nio och tjugo år, om jag lefver tills det blir gröna
ärter igen; men en hederligare och trofastare karl,
-- ja, ja, farväl med dig!

Bard. (Utanföre). Mamsell Slitlakan!

M. Rapp. Hvad står på?

Bard. Säg till mamsell Slitlakan, att hon kommer till min herre.

M. Rapp. Spring, Dortha, spring! spring, kära Dortha!

(De gå).



TREDJE AKTEN. FÖRSTA SCENEN.

Ett rum i slottet.

(Konung Henrik kommer in i nattkläder, åtföljd af en page).

K. Henr. Gå, kalla hit gref Surrey och gref Warwick;
 Men förr'n de komma, må de genomläsa
 Och väl begrunda dessa brefven; skynda!
 (Pagen går).
 Huru många tusen fattighjon i riket
 Som sofva nu i ro! Sömn, hulda sömn,
 Naturens amma, huru har jag skrämt dig,
 Att du ej mer vill tynga ned mitt öga
 Och doppa mina sinnen i din dvala?
 Hvi ligger du i rökig stuga heldre
 Och sträcker dig på hårda bänkarna,
 Af flugors surrande till slummer vyssad,
 Än i de stores doftande gemak,
 Der under praktbetyngda baldakiner
 Du söfves in vid ljuflig melodi?
 Du tröge gud, hvi ligger du i skarnet
 Hos fattig man och flyr från kunglig bädd
 Som från en vakt-kur, der det slås allarm?
 Förseglar du på mastens topp, som svigtar,
 Skeppsgossens ögon, vaggar du hans hjerna
 Uppå de vilda dyningarnas gängor,
 När stormen helsar på och hugger tag
 I nacken på den vilda böljan, krusar
 Dess jettehufvud och upphänger den
 Med höga gall-skrik i de hala tågen,
 Så sjelfva döden deraf kunde vakna?
 Sömn, du är partisk! Du din hvila skänker
 Åt lungvåt jungman i så farlig stund;
 Och i den fridaste, mest stilla natt,
 Då alla medel frestas att dig locka,
 Du kan den neka åt en kung! Nå väl,
46   HENRIK DEX FJERDE.  SEDNARE DELEN. III, 1.

Du ringa man, du lyckliga, ligg stilla; Det hufvud,
som bär kronan, ligger illa.

(WARWICK  och SURREY komma).

Warv.    Ers majestät, vi önska er god morgon!

K. Henr.    Är morgon redan?

Warv.                                      Klockan
slagit ett.

K. Henr.    Nå väl, god morgon, mina ädla herrar! Ni
har väl läst de bref, som jag er sändt?

Warw.    Det hafva vi, ers majestät.

K. Henr.    Då vet ni, hur vårt kungarikes kropp
Besmittad är och hvilken otäck sjukdom, Och huru
farlig, häftar vid dess hjerta.

Warw.    Än är det blott opasslighet i kroppen, Som
kan förhjelpas till sin förra styrka Med goda råd och
litet medicin.  - Mylord Northumberland skall snart
bli afkyld.

K.Henr.    Gud! den som finge läsa ödets bok Och
skåda huru tidens hvälfningar Bergshöjder jemna
och hur fasta landet, Utledset vid sin täthet,
smälter bort I öppet haf!  Och se, en annan gång,
Strand-gördeln rundt kring oceanen bli Neptuni höft
för vid! hur slumpen gäckas, Och slumpen fyller
evig vexlings bägar Med ljuft, -  med ledt! O, fick
man skåda detta, - Så lycklig fins ej yngling ens,
att ej, Om  han fick skåda huru allt går till, Hvad
faror svunnit och hvad motgång stundar, Han slog den
boken hop, satt sig att dö!  - Knappt tio år ha flytt,

Se'n Richard  och Northumberland förtroligt Hvarannan
gästade, och två år efter Slogos de hätskt; det
är blott åtta år, Se'n denne Percy var mitt hjerta
närmast Och sträfvade för mig som for en bror Och
lade lif och kärlek mig till fota, Ja, trotsade kung
Richard midt i synen,

226


Och det för min skull. Hvem af er var med --
 Ni, frände Nevil, om jag ej mins orätt --
 När Richard, med sitt öga dränkt i tårar,
 Då skymfad hårdt utaf Northumberland,
 De orden fällde, som nu slagit in?
 ''Northumberland, du stege, medelst hvilken
 Min frände Bolingbroke min thron bestiger." --
 Dit stod min tanke ej, det vete Gud,
 Men nöden böjde riket då så djupt,
 Att jag och höghet tvungos till att kyssas. --
 "Den tid skall komma," lade Richard till,
 "Den tid, då syndens böld, till mognad hunnen,
 Går i förruttnelse"; -- och fortfor så
 Och spådde dessa tiders lägenhet,
 Samt att vår vänskap skulle taga slut.

Warw. Allt menskolif har sin historia,
 Afspeglande förgången tids natur;
 Gif akt på den, så kan du profetera
 Och träffa nära nog de hufvudsaker,
 Som än till lif ej kommit, men i frö
 Och svag begynnelse sin rikdom gömma;
 Slikt blir hvad tiden sedan kläcker fram,
 Och ledd af dess nödvändiga gestalt
 Kung Richard kunde bilda säker aning
 Att stora grefven af Northumberland,
 Som då var falsk mot honom, skulle växa
 Ur samma frö till ännu större falskhet,
 Som ej i annan jordmån kunde rotas
 Än just i er.

K. Henr. Om sådant sker nödvändigt,
 Så låt oss då det möta som nödvändigt,
 Ja, blotta ordet manar oss dertill. --
 Man sagt, att bispen och Northumberland
 Ha femti tusen man. --

Warw.                           Det är ej möjligt.
 Ryktet fördubblar så som röst och echo
 Det antal, som man fruktar. -- Täcks ers höghet
Nu söka hvila! Vid mitt lif, min kung,
 Den härsmakt, som ni redan skickat ut,
 Skall utan möda fånga detta byte!
 Att ännu mer er trösta: jag har sport
 Från säkra källor, att Glendower är död.
 Ers majestät mått illa tvenne veckor,
 Och detta nattvak skall nödvändigt öka
 Er sjuklighet.

K. Henr. Jag följa vill ert råd;
 Och vore blott inbördes-kriget slut,
 Till Christi graf, mylords, vi drogo ut.

(De gå).


ANDRA SCENEN.

Gårdsplan framför fredsdomaren Simpels hus i Glostershire.

(Simpel kommer och möter Tyst. Möglig,
Skugga, Vårta, Skral, Oxkalf
samt betjenter i bakgrunden).

Simp. Nej se, nej se, nej se! Gif mig er hand, herre;
gif mig er hand, herre? Så bittida uppe, kors i alla
dagar! Nå, hur står det till, min kära kusin Tyst?

Tyst. God morgon, kära kusin Simpel!

Simp. Och hur står det till med lilla kusin, er
äkta hälft? Och med er söta dotter, och min, min gud-dotter Elna?

Tyst. Ack, den svart-staren, kusin Simpel!

Simp. Nu må jag väl kunna ge mig knäfveln på att
kusin Vilhelm har blifvit en dugtig studiosus. Han är väl i Oxford än, eller hur?

Tyst. Joo, det är jag, som får bestå fiolerna.

Simp. Då skall han väl in i ett af kollegierna snart;
jag var i Clemens-kollegium i min dar, och der talar
man väl ännu om den tosingen Simpel.

Tyst. Den tiden kallades ni den lustiga Simpel, kusin.

Simp. Ja, för tusan; jag kallades hvad som helst,
och kunde göra hvad som helst, jag, och det flink
floribus. Der var jag och lilla John Öre ifrån Staffordshire, och svarta
Göran Kahl och Frans Gnage-ben och Wille Squel, en
huggare från Cotswold, -- visa mig, om det funnits
fyra sådana slagskämpar i alla kollegierna sedan
dess! Och för er kan jag säga det, -- vi visste hvar
slinkorna fans och hade alltid de bästa af dem på våra
fem finger. Då var Hans Falstaff, nu sir John, bara
pojken och page hos Thomas Mowbray, hertig af Norfolk.

Tyst. Samma sir John, kusin, som väntas hit på värfning?

Simp. Samma sir John, samma en! Jag såg honom slå
ett hål i hufvudet på Skogan midt i porten till
kollegiet, då han var en liten fnask, knappt så här
hög. Och precist sarnma dag slogs jag med en viss
Simson Stockfisk, en frukthandlare, bakom Grays
kollegium. Ack, så tokigt man har lefvat i sin
dar! Och nu se, huru många af min gamla bekanta äro döda!

Tyst. Vi ska' alla den vägen gå, kusin!

Simp. Visst och sant, ja, visst och sant! Mycket
säkert, mycket säkert! Döden, som psalmisten säger,
är viss för alla, alla ska' vi dö. Hur mycket kostar
ett par goda oxar på Stamfords marknad?

Tyst. Jag var minsann inte der, kusin.

Simp. Döden är viss. -- Är gamla Dubbel, er landsman, i lifvet än?

Tyst. Död är han.

Simp. Död! -- Se, se! -- Han kunde sköta sin båge,
han, -- och död! -- Han sköt något till vägs fint,
han! -- John af Gaunt höll mycket af honom och höll
mycket pengar på honom. Död! Han träffade pricken på
tvåhundrafyrtio steg och surrade af en lätt pil sina
tvåhundraåttio till nittio, så att det just gjorde en
karl godt i hjertat att se på. -- Hvad gälla tackorna tjoget, nu?

Tyst. Allt som de ä' till; ett tjog goda tackor kostar väl sina tio pund.

Simp. Och gamla Dubbel som är död!

(Bardolph och en till komma).

Tyst. Här komma två af sir John Falstaffs tjenare, tror jag.

Bard. God morgon, högädle herrar! Var så god och säg
mig, hvem af er är fredsdomaren Simpel.

Simp. Jag är Robert Simpel, min herre, en fattig
landt-junkare här i grefskapet och en af kungens
fredsdomare. Hvad kan jag vara er till tjenst med?

Bard. Min kapten rekommenderar sig hos er, min kapten,
sir John Falstaff, en ståtlig kavaljer, vid himlen,
och en högst ridderlig anförare.

Simp. Jag tackar för helsningen. Jag känner honom
som en dugtig huggare till karl. Hur mår den gode
riddaren? Hur mår nådig frun, hans hustru, om jag får lof att fråga?

Bard. Förlåt mig; en soldat är bättre ackommoderad utan hustru.

Simp. Bra sagdt, minsann! ja, besitta mig, riktigt
bra sagdt! "Bättre ackommoderad!" Det är bra,
ja, besitta mig, är det icke! Goda fraser äro
visserligen, och hafva så städse varit, att i högsta
måtto rekommendera. "Ackommoderad!" -- det kommer af
accommodo; mycket bra, en god fras.

Bard. Förlåt mig, min herre; ordet har jag hört. Fras
kallar ni det? För knäfveln! jag vet inte hvad fras
är, men jag vill försvara mitt ord med mitt svärd,
och bevisa att det är ett soldat-ord, och ett ord af
oförlikneligt god effekt. Ackommoderad: det vill säga,
när man är, som man säger, ackommoderad; eller när
man är -- har så stäldt för sig, -- att man kan sägas
vara ackommoderad; och det är en förträfflig sak.

(Falstaff kommer).

Simp. Alldeles riktigt! -- Se, der kommer vår goda
sir John. Gif mig er hand, gif mig er välborenhets
söta hand! Sannerligen, ni ser riktigt rask ut och
bär edra år mycket bra; välkommen, bästa sir John.

Falst. Det fägnar mig att se er vid helsan, bästa herr
Robert Simpel. -- Herr Rummel, om jag icke bedrar mig?

Simp. Nej, sir John; det är min kusin Tyst, min kollega,

Falst. Kära herr Tyst, ert namn passar bra för en fridens man.

Tyst. Välkommen, högädle herre!

Falst. Fy fan, hvad det är hett! -- Nå, god herrar,
har ni skaffat mig ett dussin kapitala karlar?

Simp. Ja visst ha vi det gjort! Var så god och sitt ned.

Falst. Åh, låt mig få se dem!

Simp. Hvar är rullan? Hvar är rullan? Hvar är
rullan? -- Låt mig se, låt mig se! Se så, se så. Jo,
så var det: -- Rolf Möglig! -- Alltefter som jag ropar
upp skall de komma; så skall det vara. -- Låt mig se; hvar är Möglig?

Mögl. Här, med förlof.

Simp. Hvad tycker ni, sir John? En styflemmad karl, ung, stark och kommen af folk.

Falst. Heter du Möglig?

Mögl. Ja, med förlof.

Falst. Då är det hög tid att du begagnas.

Simp. Ha, ha, ha! Oförlikneligt, minsann! Saker, som
icke begagnas, ligga och mögla. Mycket särdeles bra! --
Det var minsann bra sagdt, sir John, mycket bra sagdt!

Falst. (Till Simpel). Sätt en prick för honom.

Mögl. Jag är nog prickad förut; ni kunde just låta
mig få vara i fred. Gamla gumman derhemma är nu
strandsatt på karl, som står för hennes hushåll och
släp-arbete; ni behöfde inte pricka mig; det fins
andra, som bättre passa till att marschera än jag.

Falst. Se så; tig, Möglig! du skall åstad, Möglig; det är hög tid att du förbrukas.

Mögl. Förbrukas!

Simp. Tig, karl, tig! Undan med dig! Vet du inte
hvar du är? -- Nu till de andra, sir John. -- Låt se: Simon Skugga!

Falst. Ja, för tusan! Den vill jag ha att sitta i. Den
karln blir utan tvifvel en kallblodig soldat.

Simp. Hvar är Skugga?

Skugga. Här är jag.

Falst. Skugga, hvems son är du?

Skugga. Min moders son, herre.

Falst. Din moders son! Det tror jag nog; och din
faders skugga. På det viset är sonen af qvinnan
skuggan af mannen, ja, så är det ofta: men icke mycket af fadrens kraft.

Simp. Tycker ni om honom, sir John?

Falst. Skugga är bra om sommaren; sätt en prick för
honom; ty vi ha en hop skuggor att fylla mönsterrullan med.

Simp. Thomas Vårta!

Falst. Hvar är han?

Vårta. Här är jag.

Falst. Heter du Vårta?

Vårta. Ja, herre.

Falst. Du är en mycket sönderklådd Vårta.

Simp. Skall jag pricka honom, sir John?

Falst. Det vore öfverflödigt; han har sitt pick och
pack i utbygget på ryggen, och hela rucklet står på
knappnålar; pricka honom icke mer.

Simp. Ha, ha, ha! -- Ni förstår er på'et, herre,
ni förstår er på'et, det måste man bekänna! -- Frans Skral!

Skral. Här är jag.

Falst. Hvad är din födkrok, Skral?

Skral. Jag är fruntimmersskräddare, herre.

Simp. Skall jag sätta prick för honom, herre?

Falst. Ja, gör det! Hade han varit karl-skräddare,
så kunde han ha prickat er. Lofvar du mig att sticka
så många hål i fiendens linie, som du har stuckit i en underkjol?

Skral. Jag skall göra mitt bästa, herre; mer kan man inte begära.

Falst. Bra sagdt, kära fruntimmersskräddare! Bra
sagdt, modiga Skral! Du kommer att bli så tapper som
den förbittrade dufvan eller den aldra hjeltemodigaste råtta. --
Pricka fruntimmersskräddaren bra, herr Simpel, dugligt herr Simpel!

Skral. Det hade varit bra, om Vårta fått gå med.

Falst. Det hade varit bra, om du varit karl-skräddare;
då hade du kunnat lappa ihop honom och satt honom
i stånd att gå. Jag kan icke sätta den till simpel
soldat, som är anförare för så många tusende. Låt
nöja dig med det, aldraväldigaste Skral.

Skral. Jag nöjer mig med det, herre.

Falst. Jag är dig förbunden, ärevördige Skral. -- Hvem är nu i ordningen?

Simp. Petter Oxkalf från Bete.

Falst. För tusan, låt oss se Oxkalf!

Oxk. Här är jag.

Falst. Vid Gud, en bastant karl! Pricka Oxkalf, tills han råmar en gång till.

Oxk. Ack, herre Gud, söta herr kapten!

Falst. Hvad? råmar du, innan du blifvit prickad?

Oxk. Herre Gud, herre! jag är en sjuk stackare.

Falst. Hvad sjuka har du?

Oxk. En förbannad snufva, herre, en hosta, herre,
som jag fick genom klockringning i kungens ärenden
på hans kröningsdag, herre.

Falst. Nå, du skall få gå i fält i nattrock; snufvan
skall vi nog kurera, och jag skall taga sådana mått
och steg, att dina vänner ska' ringa för dig. -- Var det alla, det?

Simp. Här äro två öfver antalet kallade; ni har icke
mer än fyra att få här. -- Får jag nu be er komrna in
och äta middag med mig?

Falst. Ja, dricka med er vill jag, men på maten har
jag inte tid att vänta. Det fägnar mig att se er -- uppriktigt sagdt, herr Simpel.

Simp. Ack, sir John, kommer ni ännu ihåg hur
vi tillbragte hela natten i väderqvarnen vid St. George's-fields?

Falst. Inte mer om den saken, kära herr Simpel, inte mer om den saken!

Simp. Ha! det var en munter natt. Månntro Hanna Nattarbete lefver än?

Falst. Hon lefver, herr Simpel.

Simp. Mig kunde hon aldrig med.

Falst. Aldrig, aldrig; hon brukade alltid säga, att herr Simpel kunde hon icke tåla.

Simp. Jag kunde, besitta mig, förarga henne ända in i
själen. Hon var slinka den tiden. Har hon bibehållit sig bra?

Falst. Gammal, gammal, herr Simpel!

Simp. Ja, gammal måtte hon vara; hon kan icke annat
vara än gammal, ja visst är hon gammal. Hon hade
redan Robert Natt-arbete med gamla Natt-arbete,
innan jag kom i Clemens-kollegium.

Tyst. Det är nu fem oeh femti år sedan.

Simp. Ha, kusin Tyst, du skulle ha sett hvad denna
riddaren och jag ha sett! Ha, sir John, har jag inte rätt?

Falst. Vi ha hört klockorna pingla midnattstid, herr Simpel.

Simp. Det ha vi, det ha vi, det ha vi, ja, visst tusan
ha vi det, sir John! Vår lösen var: "Hej, gossar!" --
Kom, låt oss gå till bords, kom, låt oss gå till
bords. -- Ack, så man har lefvat i sin dar! -- Kom, kom.

(Falstaff, Simpel och Tyst gå).

Oxk. Kära herr korperal Bardolph, statt mig bi som en
vän; här har ni fyra tio-shillings-Henrikar i franska
kronor för er räkning. Sannerligen, herre, jag lät
lika gerna hänga mig, som jag marscherar. Och likväl,
hvad mig sjelf beträffar, herre, frågar jag icke
efter'et; men snarare för det att jag inte har riktigt
lust, och hvad mig sjelf beträffar, har stor håg att
stanna qvar hos mina vänner; annars, herre, frågar
jag icke stort efter'et, hvad mig sjelf beträffar.

Bard. Se så; gå till sides.

Mögl. Och kära herr korporal kapten, för gamla gummans
skull, statt mig bi som en vän. Hon har ingen käft
som ser om sig, när jag är borta, och hon är gammal
och kan inte hjelpa sig sjelf. Ni skall få fyrtio, herre.

Bard. Se så, gå till sides.

Skral. Jag frågar, min själ, inte efter'et; --
man kan inte dö mer än en gång; -- vi ä' Gud en död
skyldiga; -- jag är inte den som vill vara lågsinnad;
-- är det mitt öde att dö, så är det bra; hvarom icke,
är det också bra; ingen är för god att tjena sin kung;
och hvad utgång det än rnå ta -- den som dör i år är
qvitt för nästa år.

Bard. Bra sagdt; du är eri dugtig karl.

Skral. Jag är minsann inte den som vill vara lågsinnad.

(Falstaff och Simpel komma tillbaka).

Falst. Nå, säg mig nu, hvilka karlar jag skall ha.

Simp. Fyra; hvilka ni vill.

Bard. Ett ord, herre. -- Jag har tre pund af Möglig och Oxkalf, om de slippa.

Falst. Ja så, det är bra.

Simp. Nå, sir John, hvilka fyra vill ni ha?

Falst. Välj ni för mig.

Simp. Hå, -- Möglig, Oxkalf, Skral och Skugga.

Falst. Möglig och Oxkalf! -- Hvad er beträffar, Möglig,
ni stannar qvar hemma; ni är öfver-årig; och hvad er
beträffar, Oxkalf, -- ni får stå på tillväxt; jag vill
icke ha någon af er.

Simp. Sir John, sir John, gör icke er sjelf orätt;
de äro edra styfvaste karlar, och jag ville gerna
att ni finge de bästa.

Falst. Vill ni, herr Simpel, lära mig hur jag skall
välja min karl? Frågar jag efter lemmar, senor,
kroppsbyggnad och bastant utseende på en karl? Nej,
mod i bröstet skall det vara, herr Simpel! -- Här är
nu Vårta till exempel: ni ser hur ruskig han ser ut,
men han skall minsann ladda och skjuta så flinkt,
som en tenngjutares hammare går och vigiera qvickare
än en bryggaredräng, som hänger ämbaret på hinken. Och
den här smal-nosiga
karlen Skugga, -- tag hit den karlen; på honom har
fienden ingenting att skjuta efter; fienden kunde
lika gerna sigta efter eggen på en pennknif. Och i
en reträtt, -- hur ledigt skall icke den här Skral,
fruntimmersskräddaren, kila sin väg? Nej, gif mig
lagom stort folk och laga, att jag slipper de der
obäkliga! Sätt en musköt i handen på Vårta, Bardolph.

Bard. Der har du, Vårta! Höger-om, marsch! Så, så, så!

Falst. Visa nu, hur du bär dig åt med geväret. Så; --
mycket bra! -- Se så, -- mycket bra! -- Utomordentligt
bra! -- En sådan der liten mager, gammal, torr och
flintskallig skytt är just i min smak. -- Bravo, Vårta,
bravo! Du är en reputerlig fnasker; se, der har du
dig en sexstyfver.

Simp. Han är ännu icke mästare i handtverket, han bär
sig inte rätt åt. Jag kommer ihåg på Mile-end-ängen,
då jag var i Clemens-kollegium, -- jag spelte då sir
Dagonet i pjesen Arthur -- der var en liten vigilant
karl och han handterade sin musköt så här; än snodde
han sig så, och än snodde han sig så, och än var
han här, och än var han der: piff, paff, sad' han,
och puff, sad' han, och så var han sin väg igen,
och så kom han tillbaks igen: maken till karl får
jag aldrig se.

Falst. De här karlarna komina nog att bli bra, herr
Simpel. -- Gud bevare er, herr Tyst! jag vill icke
vara mångordig med er. Farväl, mina herrar, båda
två! Jag tackar er, jag måste rida än ett dussin mil
i qväll. -- Bardolph, gif soldaterna munderingar.

Simp. Sir John, himlen välsigne er och gynne edra
förehafvande!! och sände oss fred! Gör mig ett besök,
då ni kommer tillbaka; låt oss förnya vår gamla
bekantskap; det skulle kunna hända sig, att jag följde
med er till hofvet.

Falst. Det såge jag gerna att ni gjorde, herr Simpel.

Simp. Topp! sagdt är sagdt. Farväl.

(Simpel och Tyst gå).

Falst. Farväl med er, herrliga herrar! -- Marsch,

Bardolph, bort med karlarna! (Bardolph går med rekryterna).
Då jag kommer tillbaka, skall jag lägga vantarna
på de der fredsdomarena; det är en simpel sak att
lura den der Simpel. Herre Gud, så vi, gammalt folk,
är fallna för den synden ljuga! Den här fredsdomarn,
som är bara ben och skinn, har icke gjort annat än
pratat för mig om sin ungdoms galenskaper och de
bragder han gjort i Turnbull-street; och hvart tredje
ord var en lögn, ackuratare utbetalad till åhöraren,
än tributen till Turken. Jag kommer ihåg honom på
Clemens-kollegium, och då såg han ut som en gubbe,
som man täljer af en ostkant, sedan man slutat
äta. Då han var naken, såg han precist ut som en
klufven rättika, på hvilken man med en knif skurit
ut ett vänskapligt ansigte. Han var så eländig, att
den som var svagsynt hvarken kunde se buk eller bak
på honom. Han var en riktig hungrens genius, men så
brunstig som en markatta, och slinkorna kallade honom
-- alruna. Han kom alltid på efterkälken med moderna
och sjöng för snuskiga qvinspersoner de melodier,
som han hört hvisslas utaf forbönder, och svor på att
de voro hans egna fantasier eller serenader. Och nu
har den åsnan blifvit egendomsherre och pratar så
förtroligt om John af Gaunt, som hade han druckit
brorskål med honom; och jag kan svära på att han
aldrig sett honom mer än en gång, på torner-banan;
och då slog Gaunt ett hål i hufvudet på honom, för
det att han trängde sig in bland marskalkens folk. Jag
såg det och sad' till John af Gaunt, att han så gerna
kunde slå sin egen skugga, ty man kunde gerna ha
stoppat herr Simpel med rubb och stubb i ett ålskinn;
i ett fodral till en hoboja kunde han beqvämligen
svänga sig som i den rymligaste herregård, och nu
har han hus och fä. Godt, om jag kommer tillbaka,
skall jag göra närmare bekantskap med honom, och
det skall hålla hårdt, om han icke skall bli mig en
dubbel de vises sten. Om den lilla mörten är ett
bete för den stora gäddan, så ser jag i naturens
lagar ingenting, som förbjuder mig att nafsa
efter honom. Kommer tid, kommer råd, och dermed väl. (Går).


FJERDE AKTEN. FÖRSTA SCENEN

En skog i Yorkshire.

(Erkebiskopen of York kommer med Mowbray, Hastings och flere).

Erkeb. Hvad heter denna skog?

Hast. Gualtree-skogen, ers högvördighet.

Erkeb. Här stanna vi och skicka män i förväg
 Att forska ut, hur stark vår ovän är.

Hast. Vi hafva redan skickat.

Erkeb.                                                          Det var bra. --
 Nu, mina bröder i det stora värfvet,
 Vill jag förkunna er, att jag har fått
 Nyss skrifvet bref från lord Northumberland;
 Dess kalla innehåll och mening är,
 Att gerna sjelf han ville komma följd
 Af härsmakt värd hans rang, men ej han mäktat
 Sig värfva någon sådan; derföre
 Han gått till Skottland för att mogna der
 Sin lyckas brodd. Han slutar ömt med böner,
 Att edra anslag måtte utstå faran
 Och fiendernas fruktansvärda möte.

Mowb. Vårt hopp på honom faller då i mark
 Och går i stycken.

(En budbärare kommer).

Hast.                     Nå, hvad är på färde?

Budb. Vester om skogen, knappt en mil härfrån,
 I ståtlig ordning kommer fienden.
 Att dömma efter härens vidd och djuplek,
 De kunna vara trettitusen nästan.

Mowb. Precist som vi beräknat deras styrka.
 Låt oss gå på och möta dem på fältet.

(Westmoreland kommer).

Erkeb. Hvad ståtligt rustad höfding kommer der?

Mowb. Jag tror, att det är grefve Westmoreland.

Westm. En vanlig helsning från vår general,
 Prins Johan, hertig utaf Lancaster.

Erkeb. Förtälj oss vänligt nu, lord Westmoreland;
 I hvilken afsigt kommer ni?

Westm.                                Mylord,
 Jag ställer då förnämligast mitt tal
 Till ers högvördighet. Om, likt sig sjelf,
 Med låga pöbelhopar uppror kommit,
 Fördt af en blodig ungdom, prydt med ilska
 Och värnadt utaf tiggarpack och pojkar;
 Om djefvulskt uppror, säger jag, trädt fram
 Uti sin egen, sanna, rätta form,
 Ni helge fader och ni ädle lorder,
 Ni skulle icke varit här att pryda
 Ett blodigt upprors afskyvärda skepnad
 Med eder ära. Ni, herr erkebiskop,
 Hvars stol på samhällsfridens grundval hvilar,
 Hvars skägg af fridens silfverhand är färgadt,
 Hvars lärdom och hvars bokvett friden fostrat,
 Hvars hvita drägt är sinnebild af oskuld
 Och dufvosinne och välsignad frid --
 Hvi öfversätter ni er sjelf så illa
 Från fridens språk, så rikt på ljuflighet,
 Till krigets vilda, råa tungomål,
 Förvandlar bok till glaf och bläck till blod,
 Till lans er penna och er guda-röst
 Till krigets gälla, skrällande trumpet?

Erkeb. Hvi jag desslikes gör? -- det var ju frågan;
 Kort är mitt svar: -- vi äro sjuka alla.
 Ett kräsligt och vällustigt lefverne
 Har kastat oss uti en hetsig feber,
 Vi måste åderlåtas; konung Richard
 Af samma sjukdom smittad blef och dog.
 Men, min högädle lord af Westmoreland,
 Jag gifver mig ej ut för läkare,
 Ej heller vill jag som en fridens ovän
Intränga mig i krigsmäns vilda skaror;
 Jag snarare en liten stund mig visar
 Som bistert krig, på det jag måtte bota
 Hvart kräsligt sinne, sjukt utaf sin medgång,
 Och rensa den förstoppning, som begynner
 Lifsådran hämma. Tydligare sagdt:
 Jag vägt på noggrann våg hvad ondt kan vållas
 Utaf vårt krig och hvad vi sjelfva lida,
 Och ser att våra klagopunkter äro
 Långt tyngre än hvad orätt vi begått.
 Vi se hvad riktning tidens böljor taga
 Och äro ryckta ur vårt djupa lugn
 Utaf tillfällighetens vilda strömdrag
 Och hafva alla våra klagomål
 Till läglig tid uppsatta punkt för punkt.
 Vi långt för detta visat dem för kungen,
 Men kunde aldrig vinna audiens;
 Då man oss kränkte och vi ville klaga,
 Blef tillgång nekad oss till hans person,
 Och det af samma män som kränkt oss mest.
 Ej faran blott från nyss förflutna dagar,
 Hvars grymma minne skrifvet står på jorden
 Med blod ej stelnadt än, men tidens tecken,
 Förnyade hvartenda ögonblick,
 Ha räckt oss detta svärd som ej oss anstår,
 Ej för att bryta fridens minsta qvist,
 Men för att stifta här en verklig frid,
 Frid ej till namnet blott, men ock till gagnet.

Westm. När blef rättvisa nånsin er förnekad?
 Hvari har konungen missfirmat er?
 Hvem är den pärn som blifvit mot er hetsad,
 Att ni har vågat trycka himlens stämpel
 På upprors bok den blodiga och vrånga
 Samt viga in rebellens skarpa svärd?

Erkeb. Allas vår broder, allmänt väl, det kräfver;
 Dessutom har jag enskild tvist att föra:
 En köttslig bror har blifvit grymt behandlad.

Westm. Här tarfvas ingen sådan bot; ej heller
 Tillkom den er, om ock den tarfvades.

Mowb. Jo honom endels, samt oss allesamman,
 Som känna såren ifrån fordom svida
 Och låta denna tidens lägenhet
 Den orättvisa, tunga handen lägga
 Uppå vår ära.

Westm.           Käraste lord Mowbray,
 Döm tiden så, som tidens nödtvång kräfver,
 Och ni skall säkert säga: det är tiden,
 Och icke kungen, som er orätt gör.
 Hvad er beträffar, kan jag dock ej finna,
 Att nånsin kungen eller tiden gifvit
 En tumsbredds grund åt er att bygga opp
 En klagan på. Säg, blef ni icke insatt
 I hertigens af Norfolk hela länsrätt,
 Er ridderliga ärorika faders?

Mowb. Hvad feltes då uti min faders ära,
 Som borde lifvas upp i mig ånyo?
 Hos kungen stod han väl, men kungen tvangs
 Af statens skick att landsförvisa honom;
 Och då, när Henrik Bolingbroke och han, --
 Kappraka uti sadeln, hingstarna
 För sporren gnäggande och modiga,
 Sträckt lans och fäldt visir, eldsblickarna
 Tvärs genom hjelmens galler sprakande,
 Och gäll trumpet dem blåste hop till dust --
 Då, då, när intet mera kunde hålla
 Min far från hjertat på den Bolingbroke,
 O, när då kungen vrok sin staf till marken,
 Hans eget lif uppå den stafven hängde!
 Då vrok han ned sig sjelf och alla dem,
 Som genom domstol eller svärdsegg sedan
 Gått till förderfvet under Bolingbroke.

Westm. Mylord, nu vet ni icke hvad ni säger:
 Gref Hereford ansågs då för tiden vara
 Den modigaste riddersman i England;
Ho vet, hvem lyckan hade gynnat då?
 Om ock er far der hade vunnit seger,
 Ej hade han ur Coventry sig räddat,
 Ty hela landet med gemensam röst
 Skrek hat mot honom; allas bön och kärlek
 Till Hereford vändes, älsklingen, som blef
 Välsignad mer och hyllad mer än kungen.
 Dock, detta är en utflygt från mitt ämne --
 Här kommer jag från prinsen generalen
 Att höra eder klagan och förkunna,
 Att sjelf hans höghet vill åhöra er;
 Der man befinner att j hafven rätt,
 Der skall det ske er rätt och allt förglömmas
 Som minsta grand påminna kan om groll.

Mowb. Han tvang oss att aftvinga sådant tillbud;
 Det der är politik, men icke vänskap.

Westm. Mowbray, att tänka så är öfvermod,
 Hans tillbud nådens är, men icke fruktans.
 Se sjelf! der ligger vår armée helt nära
 Och, vid min ära, allt för tillits-full
 Att hysa ens det minsta grand af fruktan.
 Vår här har flera stora namn än er,
 Vår krigare är mer i vapen öfvad,
 Vår rustning lika stark, vår sak den bästa,
 Och deraf följer att vårt mod är godt;
 Säg ej, att detta tillbud vanns med tvång.

Mowb. Om jag får råda, underhandlas ej.

Westm. Det visar endast, att er sak är sjuk;
 Ett ruttet sår tål icke vid att röras.

Hast. Är då prins Johans fullmakt oinskränkt,
 Har han sin faders makt och myndighet
 Att höra och att fast besluta öfver
 De villkor, som vi kunna stanna vid?

Westm. Det ligger ju i namnet general, --
 Jag undrar, att ni gör så simpel fråga.

Erkeb. Tag detta papper då, lord Westmoreland;
 Det innehåller alla klagomålen.
Blir hvarje särskild punkt beviljad oss,
 Blir hvarje medlem, både när och fjerran,
 Som införlifvat sig uti vår sak,
 I laga form till alla delar frikänd
 Samt hvad vi kräfva genast satt i verket
 Och, som sig höfves, rätt oss tillförsäkradt,
 Så sjunka vi inom vår lydnads flodbädd,
 Vår makt i fridens armar fängslande.

Westm. Jag visar prinsen detta. Låt oss sedan
 I båda våra härars åsyn mötas;
 Der skiljas vi i frid -- det gifve Gud --
 Ty annars måste vi till svärden vädja;
 De skola döma.

Erkeb.               Som ni vill, mylord.

(Westmoreland går).

Mowb. Det något är uti mitt bröst som säger,
 Att ej den fred vi oss betinga hålles.

Hast. Har ingen fara; skaffa vi oss fred
 På så vidsträckta och bestämda villkor,
 Som dem vi yrka på i vårt fördrag,
 Så skall vår fred stå fast som hälleberget.

Mowb. Ja visst, men vår värdering skall bli sådan,
 Att hvarje simpel, falskt uttolkad sak,
 Ja, hvarje tomt, småaktigt, uselt svepskäl
 Hos kungen skall ha smak af detta uppror.
 Ja, vore vi så trogna som martyrer,
 Vi skola dock mot sådan stormvind kastas,
 Att sjelfva kornet flyga skall som agn
 Och ingen skilnad bli på godt och ondt.

Erkeb. Nej, nej, mylord; märk detta: -- kungen tröttnat
 Vid dessa lumpna små angifvelser.
 Ett groll, som dödas, väcker två till lif
 Hos efterkommande, det har han funnit,
 Och derför torkar han sin tafla ren,
 Består sitt minne inga sqvallrare,
 Som repa upp och prenta in ånyo
 Hvad han har lidit. Han till fullo känner,
Att ej han rensa kan sitt land från ogräs
 Hvar gång misstankarna ha lust dertill.
 Hans ovän är så hopgrodd med hans vän,
 Att, när han rycker på en oväns rötter,
 Han lätt kan rycka så, att vännen lossnar.
 Så är vårt land en trotsig hustru likt,
 Som retat honom att försöka slåss;
 När han vill slå, hon räcker fram sitt barn
 Och binder agan fast vid samma arm,
 Som redan lyftad var till hugg och slag.

Hast. Dessutom har han sina ris förslitit
 På förra upprorsmännen, så att nu
 Han inga tukto-verktyg har tillhands;
 Hans styrka är ett lejon utan klor,
 Som hotar, men ej klöser.

Erkeb.                               Mycket sant. --
 Och tro mig derför, värdaste lord marskalk,
 Om vår försoning rätt tillvägabringas,
 Så skall vår fred, armpipan lik som hopläks,
 Bli starkare för det den blifvit bruten.

Mowb. Må vara! -- Grefve Westmoreland der kommer.

(Westmoreland kommer tillbaka).

Westm. Hans höghet nalkas. Täcks ni möta honom
 Midt mellan begge härarna, mylord?

Mowb. Ers nåd af York, bryt upp i Herrans namn.

Erkeb. Låt helsa prinsen först; -- mylord, vi komma.

(De gå).


ANDRA SCENEN.

En annan del af skogen.

(Från ena sidan kommer Mowbray, erkebiskopen, Hastings
med flera; från den andra prins Johan, Westmoreland,
officerare och svit).

P. Joh. Ni är välkommen hit, min frände Mowbray! --
 God dag, min vördige herr erkebiskop; --
Hell er, lord Hastings, hell er allesamman! --
 Mylord af York, långt bättre såg det ut
 När eder hjord, vid klocko-ljud församlad,
 Omgaf er i en ring och hörde fromt
 Den helga texten utaf er förklaras
 Än nu, då, klädd i jern, ni muntrar opp
 En svärm rebeller med er trummas skräll,
 Förvandlar ord till svärd och lif till död.
 Den man, som sitter i en konungs hjerta
 Och mognar i solskenet af hans gunst, --
 Om han missbruka vill en konungs skydd,
 Ack, huru mycket ondt kan han ej göra
 Uti den maktens skugga! Så, lord biskop,
 Det är med er. Hvem har ej hört berättas,
 Hur djupt ni inträngt i Guds helga ord?
 Ni är för oss en tal-man i hans råd,
 För oss ett genljud af vår Herres röst,
 Den rätta medlaren och tolken mellan
 De ljufva himlars nåd och salighet
 Och våra synder. Måste man ej tro,
 Att ni missbrukar edert helga kall,
 Begagnar himlens nåd och majestät,
 Som falska gunstlingar sin furstes namn,
 Till ärelösa dåd? Ni viglat upp,
 Med hyckladt nit för Gud, emot min far,
 Som i Guds ställe är, hans undersåter
 Och både mot vår Herres frid och hans
 Hit sammanskockat dem.

Erkeb. Prins Lancaster,
 Jag går ej här emot er faders frid,
 Men, som jag redan sagt lord Westmoreland,
 Det tidens ofrid är och allmän fara
 Som pressar oss i denna vilda form
 Till sjelfförsvar. Jag redan sändt ers höghet
 Hvar särskild punkt af våra klagomål;
 Man visat bort dem med förakt från hofvet,
 Och så blef denna krigets hydra född,
Hvars grymma blick till sömns man nog kan tjusa,
 Om man beviljar hvad med fog vi önska;
 Och då skall lydnad, botad för sitt vanvett,
 Sig sträcka tamt för majestätets fot.

Mowb. Om ej, så pröfva vi vår lycka genast
 Till sista man.

Hast.               Och stupa vi i striden,
 Så finnas de som fylla våra led;
 Om de misslyckas, komma andra efter,
 Och så skall ofärd jemt ur ofärd födas
 Och arfving efter arfving stöda fejden,
 Så länge far har son i Britters land.

P. Joh. Ni räcker ej, ni räcker ej, lord Hastings,
 Att pejla bottnen på en efterverld.

Westm. Ers höghet täcktes svara dem bestämdt,
 Hur vidt ni gillar deras fredsförslag,

P. Joh. Jag gillar och beviljar alltihop
 Och svär, så sant jag är af kungablod,
 Min faders vilja har man missförstått,
 Och en och annan bland hans vänner har
 För våldsamt med hans ord och makt spenderat. --
 Mylord, upprättelse skall genast fås,
 Ja, vid min själ! Om ni är nöjd dermed,
 Så skingra edra troppar hvar till sitt,
 Som våra vi. Emellan båda lägren
 Vi tömma vänskaps-skål och vexla famntag,
 På det att allas ögon må till hemmet
 Förnyad frids och vänskaps tecken bära.

Erkeb. Jag litar på ert fursteliga ord.

P. Joh. Jag ger er det och håller hvad jag lofvat
 Och dricker nu er till, ers vördighet.

Hast. (Till en officer). Kapten! förkunna genast vår armée
 Fridsbudet; låt dem få sin sold och gå.
 Jag vet, att det skall gläda dem; var snabb!

(Kaptenen går).

Erkeb. Er skål, min ädle lord af Westmoreland!

Westm. Gutår, herr biskop! Visste ni hvad möda

Jag haft att denna fred tillvägabringa,
 Ni drack med fröjd; hur kär jag håller er,
 Det skall med tiden klarare sig visa.

Erkeb. Jag tviflar ej på er.

Westm. Det fägnar mig. --
 Jag dricker på er sundhet, frände Mowbray!

Mowb. I rättan tid tillönskar ni mig sundhet,
 Ty plötsligt känner jag mig nu må illa.

Erkeb. När ondt står på, man alltid munter är,
 Men svårmod bådar godt som är på färde.

Westm. Var munter nu; att ni af sorg blef slagen
 Bebådar ju ett godt för morgondagen.

Erkeb. Jag känner mig just riktigt lätt om hjertat.

Mowb. Dess värre, om er egen regel gäller.

(Glädjerop utanföre).

P. Joh. Fridsordet är förkunnadt; hör hvad jubel!

Mowb. Det hade låtit herrligt -- efter seger.

Erkeb. En fred är ock en art eröfring, Mowbray,
 Ty båda parterna betvingas ädelt,
 Men ingendera tappar.

P. Joh. Gå, mylord,
 Och hemförlofva också vår armée. (Westmoreland går).
 Mylord, om så er täcks, låt tropparna
 Gå här förbi, på det vi måtte se
 De män vi skulle kämpat mot.

Erkeb. Lord Hastings,
 Låt dem gå här förbi, förrän de skiljas. (Hastings går).

P. Joh. Vi lära bo ihop i natt, god herrar. --
 (Westmoreland kommer tillbaka).
 Nå frände, hvarför står vår krigshär stilla?

Westm. Befälet, som af er fått stillstånds-order,
 Vill icke gå, förrän de hört er tala.

P. Joh. De känna sina pligter.

(Hastings kommer tillbaka).

Hast. Mylord, vår här är allaredan skingrad.
 Som unga tjurar, lossade ur oket,
Mot Ost, Vest, Nord och Syd de styra kursen,
 Ja, rusa likt skolgossar, som fått lof,
 Enhvar till sina bygder och sin lekplats.

Westm. God tidning, Hastings; derför skall jag ock
 Dig arrestera, högförrädare! --
 Och er, lord erkebiskop, er, lord Mowbray, --
 Jag häktar båda två för högmålsbrott.

Mowb. Är det att handla rätt och hederligt?

Westm. Är uppror hederligt?

Erkeb. Då bryter ni
 Er tro och lofven?

P. Henr. Ni har ingen fått;
 Jag lofvade att hvad ni klagat öfver
 Afhjelpas skulle, och, vid tro och heder,
 Det skall jag hålla christeligt och ärligt;
 Men ni, rebeller, -- smaka nu den lön,
 Som höfves afvog sköld och slika bragder!
 Enfaldigt var det att ni drog er glaf,
 Dumt fördes den, och dumt den lades af. --
 Förfölj den spridda här'n vid trummors slag;
 Ej vi, men himlen, stridt för oss i dag. --
 En stupstock blir förrädarns lön till slut,
 Den sista kudden der han andas ut.

(De gå).


TREDJE SCENEN.

En annan del af skogen.

(Vapengny. Anfall. Falstaff kommer; Colevile möter
honom från motsatt sida).

Falst. Hvad är ert namn, min herre? Af hvad stånd är
ni och hvar är er bostad, om jag får lof att fråga?

Col. Jag är riddare, min herre, och mitt namn är Colevile af dalen.

Falst. Nå väl, Colevile är ert namn, riddare är
ni till rangen, och er bostad är dalen. Colevile
skall städse ert namn blifva, förrädare er rang och
fängelset er bostad, --
en bostad som skall bli djup nog, och så kommer
ni alltid att bli Colevile af dalen.

Col. Är icke ni sir John Falstaff?

Falst. Jag är lika bra karl som han, hvem jag också må
vara. Ger ni er, min herre, eller skall jag svettas
för er skull. Kommer jag att svettas, så blir det
dina vänners tårar, som gråta öfver din död. Uppväck
derföre fruktan och bäfvan i dig och ödmjuka dig
inför min nåd.

Col. Jag tror, att ni är sir John Falstaff, och i den tron ger jag mig.

Falst. Jag har en hel skola af tungor i min mage här,
och ingen enda af dem alla säger något annat ord än
mitt namn. Om jag bara hade en litet rimligare mage,
så vore jag helt simpelt den vigilantaste karl i
Europa. Min mage, min mage, min mage gör utaf med
mig. -- Här kommer vår general.

(Prins Johan, Westmoreland med flere komma).

P. Joh. Nu hettan är förbi; förfölj ej längre! --
 Tillbakakalla tropparna, min frände. -- (Westmoreland går)
 Hvar har ni varit hela tiden, Falstaff?
 När allting är förbi, då kommer ni. --
 Ert söl och edra konster skall en dag,
 Det svär jag, knäcka ryggen på en galge.

Falst. Det skulle göra mig ondt, min prins,
om det icke ginge så; jag har ännu aldrig annat
sport, än att skrapor och ovett var tapperhetens
lön. Tror ni, att jag är en svala, en pil eller en
ränn-kula? Har jag, när jag motionerar min stackars,
gamla kropp, tankens hastighet? Jag har ilat hit med
den aldra-ytterligaste möjlighets hårs-mån; jag har
sprängt nio tjog skjuts-hästar och några till. Och
här har jag, så nedsmutsad som jag är af resan, med
min rena och obefläckade tapperhet tillfångatagit sir
John Colevile af dalen, en högst ursinnig riddare och
tapper fiende. Men, hvad betyder det? Han såg mig
och gaf sig, så att jag med rätta kan säga som den
der kroknäsiga karlen i Rom: jag kom, såg och vann.

P. Joh. Det var mer höflighet af honom, än förtjenst af er.

Falst. Det vet jag just icke! här är han, och här
öfverlemnar jag honomn åt er, och jag ber ers höghet,
låt det bokföras med det öfriga af denna dagens
bedrifter; annars skall det, vid Gud, komma i en
enkom ballad med mitt eget porträtt öfverst och
Colevile som kysser min fot. Om jag blir tvungen
till sådana mått och steg, och ni allesamman icke
se ut som förgylda kopparslantar emot mig, och jag,
i ryktets klara sky, icke fördunklar er lika mycket,
som fullmånen fördunklar firmamentets små eldkol,
som se ut som knappnåls-hufvuden emot honom, så tro
aldrig mer på en adelsmans ord. Låt mig derföre rätt
vederfaras, och låt förtjensten stiga.

P. Joh. Din är för tung att stiga.

Falst. Så låt den stråla då.

P. Joh. Din är för tjock till att stråla.

Falst. Låt den då göra hvad som helst, ers höghet,
bara det gagnar mig; ni kan kalla det hvad ni vill.

P. Joh. Ditt namn är Colevile?

Col.                                        Ja, nådig herre.

P. Joh. Du är en vidt beryktad upprorsman.

Falst. Och en vidt beryktad, trogen undersåte knep honom.

Col. Min prins, jag är hvad mina förmän äro
 Som fört mig hit; om jag fått styra dem,
 Så hade de långt dyrare er blifvit.

Falst. Jag känner icke till hvad pris de sålde sig,
men du skänkte rakt bort dig som en beskedlig karl,
och det tackar jag dig för.

(Westmoreland kommer tillbaka).

P. Joh. Nå, har ni slutat med förföljandet?

Westm. Reträtt är gjord; afrättandet är slut.

P. Joh. Sänd Colevile och hans kamrater af
 Till York att der afrättas ofördröjligt: --
 Ni, Blunt, för honom dit med sträng bevakning.

(Några gå med COLEVILE).

Nu skynda vi till hofvet, gode herrar,
 Jag hör att konungen är illa sjuk.
 Vårt budskap skall gå framför oss till kungen, --
 Bär fram det, frände, för att trösta honom --
 Vi följa efter er med lagom brådska.

Falst. Nådige herre, låt mig få marschera igenom
Glostershire. Och, när ni kommer till hofvet, bete er
som min nådige herre och gif mig ett godt vittnesbörd.

P. Joh. Farväl, sir John: jag, i min ställning, ger
 Er bättre vitsord, än ni har förtjenat. (Går).

Falst. Det vore väl, om ni hade så pass mycket
förstånd; det vore bättre än att ha ert hertigdöme. --
Den der kallblodiga nykterhetspojken håller minsann
icke af mig; också kan ingen menniska få honom att
skratta! -- men det är icke att undra på; han dricker
inte vin. Det blir aldrig något bevändt med sådana
der gudnådliga pojkar; den tunna drycken och de många
fisk-rätterna kyla så ut deras blod, att de få en
slags maskulin bleksot; gifta de sig, så kunna de
aldrig åstadkomma annat än flickebarn. I allmänhet
taget äro de narrar och mesar, -- och det skulle väl
en och annan utaf oss också bli, om vi icke fyrade på
en smula. Ett godt sherry-vin har en tvåfaldig verkan
i sig. Det stiger i hjernan på en, uttorkar der alla
narraktiga, dumma och råa dunster som omringa den, gör
den så läraktig, pigg, påhittig, full af behändiga,
eldiga och ljufliga bilder, som, när de öfverlemnas
åt rösten, åt tungan, hvilket är deras födelse,
bli de aldra förträffligaste qvickheter. -- Den
andra egenskapen hos den der förträfflliga sherry'n
är att den värmer opp blodet, som förut var kallt
och tjockt och gjorde lefvern hvit och blek, hvilket
är ett kännetecken på klenmodighet och kujoneri; men
sherry'n uppvärmer det och sätter det i omlopp inifrån
utåt. Den illuminerar ansigtet, hvilket, likasom en
vårdkas, kallar hela det öfriga lilla konungariket,
menniskan, i gevär; och genast komma alla lifskraftens
småborgare och lifsandarnas bevärings-gossar sättandes
och låta mönstra sig af sin kapten, hjertat, som,
stort och uppsväldt af ett sådant tillopp,
gör hvad hjeltebragder som helst; och all
den tapperheten kommer af sherry'n, så att
krigare-skicklighet är ingenting utan vin; det
är det som sätter i gång; och lärdom är bara en
guldhög, bevakad utaf en djefvul, ända till dess vinet
promoverar den till doktor och ger den sin tillåtelse
att praktisera! Häraf kommer sig att prins Henrik
är tapper. Ty det kalla blod som han naturligen
ärft af sin far, det har han, likasom en mager,
ofruktbar och torr jordmån, gödslat, ansat och skött
med ett berömligt bemödande att dricka dugligt och
dugtiga portioner mustig sherry, så att han blifvit
mycket hetsig och tapper. Om jag hade tusen söner,
den första menskliga grundsats jag skulle lära dem
vore, att afsvärja alla klena drycker och hålla sig
till vin. (Bardolph kommer). Nå Bardolph?

Bard. Hela arméen är hemförlofvad; en och hvar har gått till sitt.

Falst. Låt dem gå. Jag går igenom Glostershire,
och der gör jag en visit hos herr Robert Simpel,
esquire. Jag har redan mjukat upp honom emellan
tumme och pekfinger, och innan kort förseglar jag
med honom. -- Kom med.

(De gå).


FJERDE SCENEN.

Westminster. Ett rum i slottet.

(Konung Henrik kommer, åtföljd af Clarence, prins
Humphrey, Warwick och flere).

K. Henr. Mylords, om himlen ger ett lyckligt slut
 På denna tvist, som blöder vid vår dörr,
 Så föra vi till högre strid vår ungdom
 Och draga ej ett svärd som ej är helgadt;
 Vår flotta är tillreds, vår härsmakt samlad,
 Riksföreståndare förordnade,
 Och allt i ordning så som vi det önska;
 Oss felas endast kroppslig kraft samt ro
 Till dess de der rebellerna i landet
 Sig böja under öfverhetens ok.

Warw. Snart skall ers majestät i båda fallen
 Sin önskan nå.

K. Henr. Humphrey, min son af Gloster,
 Hvar är din broder, prinsen?

P. Humph. Min kung, jag tror han gått på jagt till Windsor.

K. Henr. Med hvem?

P. Humph.                      Det vet jag ej.

K. Henr.                                                    Är ej hans bror,
 Prins Thomas utaf Clarence, i hans sällskap?

P. Humph. Nej, nådig herre, han är är tillstädes.

Clar. Hvad vill min far och herre?

K. Henr. Ej annat än din välgång, Thomas af Clarence.
 Hvi är du icke hos din broder, prinsen?
 Han älskar dig, men du försummar honom;
 Du har en bättre plats uti hans hjerta
 Än alla bröderna; behåll den, Thomas,
 Då kan du göra många ädla tjenster
 Som medlare, när jag är död, emellan
 Hans majestät och dina andra bröder.
 Släpp honom ej, förslöa ej hans vänskap,
 Förlora ej din fördel af hans gunst
 Med visad köld och liknöjdhet mot honom,
 Ty han är huld, om aktning honom visas;
 En tår han har för lidandet, en hand
 Som dagen öppen för barmhertighet,
 Men om man retar honom, är han flinta,
 Så nyckfull som en vinter och så våldsam
 Som blåst med hagelskur, när morgon gryr.
 Gif derför noga akt uppå hans lynne;
 Hans fel du klandra må, men gör det vördsamt,
 När du hans blod till munterhet ser böjdt;
 Men är han vred, släpp efter, lemna svängrum,
 Tills hans passioner, som en strandad hvalfisk,
 Ha tröttat ut sig sjelfva. Lär det, Thomas,
 Så skall du bli ett hägn för dina vänner,
 En guldring som infattar dina bröder
Så att gemensamt blodsbands käril aldrig,
 Om ock man hällde tvedrägts gift deri, --
 Hvad utan tvifvel tiden nog lär göra --
 Skall blifva läck, -- om giftet också sprängde
 Så starkt som aconitum! eller krut.

Clar. All möjlig huldhet skall jag honom egna.

K. Henr. Hvi är du ej med honom uti Windsor?

Clar. Han är ej der; han spisar uti London.

K. Henr. Uti hvad sällskap, kan du säga det?

Clar. Med Poins och andra sina umgängsvänner.

K. Henr. I bästa jordmån trifves ogräs bäst;
 Och han, min ungdoms ädla afbild, är
 Kringväxt af sådant. Derför sträcker sig
 Min sorg långt bort om andra sidan grafven;
 Mitt hjerta gråter blod, när fantasin
 En bild mig skapar af de vilda dagar,
 De ruttna tider, dem J skolen skåda,
 När djupt i mina fäders grift jag slumrar.
 Ty när hans koller mer ej har kapson,
 När vilda lustar sitta vid hans rådsbord,
 När makt och onda seder komma samman,
 O huru blixt-snabot skall hans lidelse
 Ej flyga midt i faran och förderfvet!

Warw. Min nådigaste konung,
 Ni tar på honom helt och hållet vilse;
 Prinsen studerar blott sitt sällskap som
 Ett främlings-språk; om man vill lära det,
 Man måste både skåda och förnimma
 De fula orden; och när det är gjordt,
 Det vet ers nåd, blir följden ingen annan,
 Än att man känner dem och hatar dem.
 Så skall ock prinsen i en framtid kasta
 Sitt fordna sällskap bort som plumpa uttryck,
 Och minnet utaf dem skall bli den måttstock,
 Med hvilken andras lefverne han mäter
 Förvandlande förflutet ondt till vinning.

K. Henr. Dock ser man sällan biet öfvergifva
Det honungsbo det byggt sig i ett as. --
 Hvem kommer der? Lord Westmoreland?

(Westmoreland kommer).

Westm. Hell er, min konung! Måtte nyfödd lycka
 Sig para med den lycka jag förkunnar!
 Er son, prins Johan, kysser edra händer;
 Hastings och Mowbray, biskop Scroop och alla
 Åt lagens tuktan äro lemnade.
 Bar klinga fins ej mer i upprors hand,
 Men öfverallt gror fridens oljoqvist.
 Det sätt, på hvilket denna bragd blef utförd,
 Kan här vid lägligare tid ni läsa
 Till punkt och pricka som det skett och händt.

K. Henr. O Westmoreland, du är en sommarns fogel,
 Som städs besjunger uti vinterns fotspår
 Den dag som gryr. -- Der kommer mera nytt.

(Harcourt kommer).

Harc. Gud skydde er för fiender, min konung,
 Och den som trotsar er, han falle så
 Som de. om hvilkas fall jag nu förkunnar!
 Northumberland och Bardolph i förening
 Med väldig här af Engelsmän och Skottar
 Ä' slagna af sheriffen af Yorkshire.
 Hur denna fäktning skett och i hvad ordning,
 Förtäljer detta bref omständeligt.

K. Henr. Hvi skall så herrlig tidning sjuk mig göra?
 Har lyckan aldrig båda händer fulla,
 Men skrifver sköna ord med otäck stil?
 Den intet har att äta ger hon matlust,
 Så gör hon med den fattige; den rike
 Betager hon vid kräsligt bord aptiten,
 Att han ej njuta kan sitt
 Öfverflöd. Nu borde jag åt denna nyhet fröjdas,
 Men synen sviker mig, min hjerria svindlar, --
 O ve! kom, stöd mig, jag mår mycket illa.

(Konungen svimmar).


P. Humph. Haf tröst, min kung!

Clar.                                      Ack, konungslige fader!

Westm. Min ädle furste, muntra er, se opp!

Warw. Lugn, prinsar! Dessa anfall pläga ju
 Rätt ofta komma på hans majestät.
 Gå bort, gif honom luft, så blir han bättre.

Clar. Nej, nej, han står ej ut med dessa qval;
 Evinnerliga sorger och bekymmer
 Ha gnagt och slitit själens ringmur så,
 Att lifvet blickar ut och vill igenom.

P. Humph. Mig folket skrämt; arfvingar utan fäder
 Och gräsliga missfoster har man skådat;
 Årstiderna förvandla sed, liksom
 Om året funnit några månader
 Insomnade och hoppat öfver dem

Clar. Tre gånger utan ebb har Themsen flödat,
 Och gubbar, tidens joller-häfder, säga
 Att så det skedde liten tid förrän
 Vår store stamfar Edvard dog på sjuksäng.

Warw. Tyst, tala ej så högt! Han kommer sig.

P. Humph. Visst blifver detta slaganfall hans död.

K. Henr. Jag ber er, lyft mig upp och bär mig in
 Uti ett annat rum; men sakta, sakta!
 (De bära kungen djupare in i rummet och lägga honom på en säng).
 Ack, goda vänner, bullra icke här,
 Så framt ej någon öm och vänlig hand
 Musik vill hviska åt min trötta ande.

Warw. Befall musiken in i nästa rum.

K. Henr. Lägg hit min krona på min hufvudgärd.

Clar. Hålögd han är; han mycket sig förvandlat.

Warw. Tyst, tyst!

(Prins Henrik kommer).

P. Henr.                       Har någon sett min broder Clarence?

Clar. Här är jag, broder, nedtyngd utaf sorg.


P. Henr. Hvad nu! Regn inom hus, men ej derute!
 Hur står det till med kungen?

P. Humph.                     Ytterst illa.

P. Henr. Har han ej glädjebudet hört? förtälj det.

P. Humph. Han starkt förvandlad blef, då han det hörde.

P. Henr. Om han är sjuk af glädje,
 Blir han nog bättre utan läkemedel.

Warw. Tyst, tyst, mylords; -- ers höghet, tala sakta;
 Er fader, kungen, tyckes vilja sofva.

Clar. Låt oss gå in uti det andra rummet.

Warw. Min prins, behagar ni oss sällskap göra?

P. Henr. Nej jag hos kungen sitta vill och vaka.
 (Alla gå utom prins Henrik).
 Hvi ligger kronan på hans hufvudgärd,
 När så orolig sängkamrat hon är?
 O, glittrande bekymmer, gyldne sorg,
 Som håller så på gafvel slumrens portar
 Mång sömnlös natt! -- Och sofva nu med henne!
 Men ej så sundt, så ljufligt ej, så sött
 Som den med grofva klutar kring sin panna
 Storsnarkar hela natten. Majestät,
 Du klämmer den som bär dig, och du är
 Ett ståtligt pansar lik i sommarhettan,
 Det skyddar, men det bräns. En fjäder ligger
 Vid andedrägtens port, den rör sig ej;
 Om andlös han ej var, flög lätta dunet
 På stund sin väg. -- Min kung, min hulde far,
 Den sömnen den är sund; det är en sömn,
 Som har från denna gyldne ringen skiljt
 Så mången engelsk kung. Min skuld till dig
 Är blodsbands djupa sorg och heta tårar,
 Dem kärlek och natur och sonlig ömhet
 Dig, hulda fader, rikligt skola gälda;
 Din skuld till mig är denna herrskar-krona,
 Som går till mig, i rang och blod din närmste.
 (Han sätter kronan på sitt hufvud).
 Se, här hon sitter; -- himlen henne skydde! --
Lägg nu uti en enda jettearm
 All verldens kraft, den rycker icke från mig
 Anboren ära. Som till mig från dig
 Skall till de mina kronan gå från mig. (Går).

K. Henr. Ha, Warwick! Gloster! Clarence!

(Warwick och de öfriga återkomma).

Clar.                                                 Ropar kungen?

Warw. Hvad vill ers majestät? Hur mår ers höghet?

K. Henr. Mylords, hvi lemnen J mig så allena?

Clar. Vi lemnade min broder, prinsen, qvar;
 Han åtog sig att vaka öfver er.

K. Henr. Prinsen af Wales? Hvar är han? Kalla honom;
 Han är ej här.

Warw. Den dörren öppen är; han ditåt gått.

P. Humph. Han gick ej genom rummet, der vi voro.

K. Henr. Hvar är min krona? Hvem har tagit den
 Ifrån min kudde?

Warw.            Då vi gingo ut,
 Låg kronan ännu qvar, min konung.

K. Henr.                           Prinsen
 Har tagit bort den; -- gå, sök honom upp. --
 Har han så brådtom, att han tror min sömn
 Är ock min död? --
 Sök honom, Warwick; banna honom hit. --
 (Warwick går).
 Den bragden med min sjukdom sig förenar
 Att göra slut på mig. -- Se, söner, hvad J ären!
 Hur snabbt naturen börjar uppror göra,
 När guld i hugen leker!
 De fäderna, de ömma dårarna,
 Med grubbel bräckt sin sömn, med sorg sin hjerna,
 Med arbet sina ben;
 De hafva dragit hop och staplat upp
 Med svett och möda guldets snöda hopar;
 De hafva sökt med idfull hug att bilda
I ridderskap och lärdom sina söner,
 Och sist,
 När, biet likt som skattar hvarje blomma
 På ljuflig must,
 Med våra ben fullpackade med var
 Och munnen full med honung vi till kupan
 Begifva oss, -- då slagtas vi som bien
 För vårt besvär! O, sådant smakar bittert
 Och ökar qvalen på en faders dödssäng! --
 (Warwick kommer tillbaka).
 Nå, hvar är han som ej har tid att vänta,
 Tills sjukdomen, hans vän, gjort slut på mig?

Warw. Min kung, jag prinsen fann i nästa rum
 Med ljuflig kind i milda tårar badad;
 En sorg så djup stod målad i hans anlet,
 Att sjelfva tyrannit, som frossar blod,
 Vid sådan syn sin mordknif skulle sköljt
 I milda ögondaggen. -- Här han kommer.

K. Henr. Men hvarför tog han då min krona bort?
 (Prins Henrik kommer tillbaka).
 Der kommer han. -- Kom, Henrik, hit till mig. --
 Aflägsnen er och lemnen oss allena.

(Clarence, prins Humphrey och de öfriga gå).

P. Henr. Ej trodde jag mig mer er röst få höra.

K. Henr. Din önskan, Henrik, var den tankens fader;
 Jag dröjer allt för länge, tycker du.
 Är du så hungrig efter tomma thronen,
 Att du dig måste pryda med min ära,
 Förrän din timma mognat? Unga dåre!
 En storhet söker du som skall dig krossa.
 Blott litet tålamod! Den vind, som håller
 Min höghets moln från fall, är nu så svag,
 Att snart det regnar ned. Min dag är mulen.
 Du stulit det, som inom några timmar
 Skall syndlöst varda ditt; och i min dödsstund

Du har signetet tryckt på min förväntan.
 Ditt lif har visat att du mig ej älskat,
 Du vill att jag skall dö derom förvissad.
 Du gömt i dina tankar tusen dolkar,
 Dem du har slipat på ditt hårda hjerta
 Till dödsstöt mot min sista halfva timma.
 Kan du ej dragas med mig halfva timman,
 Så gå din väg och gräf, du sjelf, min graf;
 Låt muntra klockor i ditt öra ringa,
 Att du är krönt, men ej att jag är död,
 Och hvarje tår som skulle fukta liket
 Bli balsamdroppa till din smörjelse;
 Begraf mig endast uti stoft och glömska,
 Gif det som gaf dig lif åt maskarna;
 Sätt af dem jag satt till, bryt mina stadgar,
 Ty nu är tid att gäcka alla former, --
 Henrik den femte lefve! -- Dårskap, upp!
 Ned, kungavärdighet! J vise män
 I kungarådet, packen eder undan!
 Men samlens hit till Englands kungahof
 Från alla håll och kanter, flärdens apor!
 Nu, grannfolk, rensa från er all er drägg,
 Har ni en gök som super, svär och dansar
 Till ljusan dag, stjäl, mördar och bedrifver
 De äldsta synder på det yngsta sätt, --
 Hell er, han skall ej mer förfång er göra!
 England hans skuld belöna skall med guld
 Och skänka honom rang och makt och ära;
 Den femte Henrik skall från tuktad fräckhet
 Nosgrimman taga, och den vilda hunden
 Sin tand i allt hvad oskuld heter läska.
 Du arma England, sjukt af tvedrägts hugg!
 När mot din odygd ej min omsorg halp,
 Hur skall det gå när odygd blir din omsorg?
 O, du skall bli en ödemark igen,
 Bebodd af vargar, dina äldsta åbor!


P. Henr. (Knäböjer). Förlåt mig, o min kung! Om icke tårar
 Med sina våta kinder qväft min röst,
 Jag hade hejdat denna hårda näpst,
 Förr'n ni med sorg den yttrat och jag hört
 Så vidt utaf dess lopp. Der är er krona,
 Och han som kronan bär i evigheter
 Den skydde länge! -- Om jag åtrår henne
 Mer än er ära och er ryktbarhet,
 Må aldrig jag stå upp från denna hyllning,
 Den jag af hjertats innersta er egnar
 Med böjda knän och underdånig åtbörd!
 Gud är mitt vittne, då jag kom hit in
 Och fann er utan andedrägt, hur iskallt
 Det for mig genom hjertat! Om jag skrymtar,
 O, låt mig dö så vild och rå jag är
 Och aldrig hinna visa häpen verld
 Den ädla bättring jag mig föresatt,
 Jag kom, såg om er, trodde ni var död, --
 Och nästan död jag blef utaf den tanken; --
 Då sade jag till kronan, bannande,
 Som om hon haft förstånd: "Den sorg du medför
 Har tärt och lefvat på min faders krafter,
 Och derför är du sämst, du fina guld;
 Ett annat, mindre fint, är mera dyrbart
 När det som läkdoms-dryck bevarar lifvet,
 Men du, så fint, så rikt på på glans och ära,
 Din ägare har uppfrätt." Så, min konung,
 Jag bannades, tog henne på mitt hufvud
 För att med henne, liksom med en niding
 Som midt för mina ögon dräpt min far,
 En äkta blodsarfvinges kamp bestå.
 Men om hon smittade mitt blod med fröjd
 Och tände upp till högfärd mina tankar,
 Om någon skymt af inbilsk upprorsanda
 Med minsta känsla af välkomnande
 Gick hennes makt inbjudande till mötes.
Afhålle henne Gud från mig för evigt
 Och göre mig till uslaste vasall,
 Som full af skräck för henne böjer knä!

K. Henr. O, min son!
 Dig himlen böd att taga henne bort,
 På det att jag dig högre måtte älska,
 Då du så klokt försvarade din sak.
 Kom hit, min Henrik, sätt dig vid min säng
 Och hör -- det tror jag visst -- det sista råd
 Som jag skall andas ut: Gud vet, min son,
 På hvilken smygväg, hvilka krumma stigar,
 Jag denna krona vann; sjelf vet jag bäst,
 Hur tryckande hon satt på denna hjessa.
 Till dig hon går i arf med bättre ro,
 Med bättre aktning, bättre rättighet,
 Ty hvarje fläck, som lådde henne vid,
 Med mig i grafven går. På mig hon satt
 Liksom ett äretecken, våldsamt gripet,
 Och många lefde att mig förevita
 Att jag med deras bistånd henne vunnit.
 Så växte dagligt split och blodig fejd
 Till skenbar freds förfång. Att jag med fara
 Har denna vilda skräck bestått, det ser du;
 Ty min regering blott en scen har varit
 Af sådant innehåll. Men nu förändrar
 Min död förhållandet; hvad jag förvärfvat
 Hemfaller nu långt skönare till dig,
 När lagligt du den gyldne kransen ärfver.
 Men står du också säkrare än jag,
 Så står du likväl ej tillräckligt fast,
 Enär missnöjet är så friskt och grönt;
 Och alla mina vänner, dem du måste
 Till dina vänner göra, hafva nyss
 Blott tänderna och gaddarna förlorat.
 Jag steg igenom deras arga konster
 Och kunde lätt mig spå att snart de skulle
 Mig störta med sin makt; att hindra sådant,
Jag några drap och hade nu i sinnet
 Att föra resten till det helga landet,
 På det att icke de i lugn och ro
 För djupt i mina planer skulle titta.
 Tänk derför, Henrik, på att sysselsätta
 De yra sinnena med utländsk fejd,
 På det att striden flyttad hemifrån
 Må plåna minnet ut af fordna dagar.
 Jag ville säga mera, men min lunga
 Är så förtärd, att talets kraft mig sviker.
 Hur jag min krona vann må Gud förlåta!
 Må hennes arf i frid och ro dig båta!

P. Henr. Min nådigaste kung,
 Ni vann, ni bar, ni värjde, -- gaf mig den,
 Och så är min besittning rätt och laglig.
 Jag skall, hur stor än mödan måtte vara,
 Mot hela verlden rättsligt den försvara.

(Prins Johan af Lancaster, Warwick, lorder och flere komma).

K. Henr. Se der, se der, min John af Lancaster!

P. Joh. Frid, lycka, helsa åt min kung och far!

K. Henr. Du bringar frid och lycka, kära John,
 Men helsan, -- ack, den har på ungdoms-vingar
 Bortflugit ifrån denna murkna stam.
 Knappt ser jag dig, förrän det är slut med mig. --
 Hvar är mylord af Warwick?

P. Henr.                   Grefve Warwick!

K. Henr. Tillkommer något särskildt namn det rum,
 Der jag för första gången svimmade?

Warw. Jerusalem det kallas, ädle konung.

K. Henr. Gud vare lof! -- Der skall mitt lif jag ända.
 Man spådde mig för många år tillbaka,
 Att i Jerusalem jag skulle dö;
 Jag trodde det betydde helga landet. --
 Bär mig dit in -- det blir mitt sista hem,
 Och Henrik dör i sitt Jerusalem.

(De gå).


FEMTE AKTEN. FÖRSTA SCENEN.

Glostershire. Ett rum i Simpels hus.

(Simpel, Falstaff, Bardolph och pagen komma).

Simp. Nej, ta mig tusan ni får resa er väg i qväll,
herre! -- Nå, David, hvar håller du hus?

Falst. Ni får ursäkta mig, herr Simpel.

Simp. Jag ursäktar er inte; ni blir inte ursäktad;
inga ursäkter antagas; ingen ursäkt hjelper; ni blir
inte ursäktad. -- David!

(David kommer).

Dav. Här är jag.

Simp. David, David, David, -- låt mig se, David; låt
mig se: -- jo, så var det: Wilhelm, kocken, -- säg till,
att han kommer hit. -- Sir John, ni blir inte ursäktad.

Dav. Ja, så står det till; -- den der stämningen kan
inte sättas i verkställighet; hur var det nu igen? --
Skall vreten sås med hvete?

Simp. Med rödt hvete, David. -- Men hvad Wilhelm,
kocken, beträffar, -- fins det då inga ungdufvor?

Dav. Jo herre. -- Här är nu smedens räkning för
hästskor och plogbillar.

Simp. Nå, så räkna ihop och betala. -- Sir John,
ni blir inte ursäktad.

Dav. Och så behöfs nödvändigt en ny kedja på
brunnsämbaret. -- Hör nu, herre, tänker ni hålla
inne något af Wilhelms lön för den der säcken, som
han tappade här om dagen på Hinkley marknad?

Simp. Den får han ersätta. -- Några dufvor, David, ett
par kort-benta höns, en fårbog och annat smått och
godt hvad det kan vara, -- säg det åt Wilhelm, kocken.

Dav. Blir krigsmannen qvar här hela qvällen, herre?

Simp. Ja, David. Jag vill vara artig emot honom; en
vän vid hofvet är bättre än en slant i pungen. Var
artig mot hans folk, David, ty de ä' stora kanaljer och svärta en på baken.

Dav. Icke värre än de sjelfva ä' svärtade; de ha rasande smutsigt linne.

Simp. Qvickt sagdt, David. -- Gå nu till dina sysslor, David.

Dav. Kära herre, var så god och håll med William
Visor af Woncot emot Clemens Perkel från Berget.

Simp. Det är många klagomål emot den der Visor, David;
den der Visor är en stor kanalje, efter hvad jag vet.

Dav. Ja, jag medger ers välborenhet, att han är
en kanalje; men Gud förbjude, att en kanalje icke
skulle ha något medhåll för en god väns skull. En
hederlig karl kan tala för sig sjelf, men det kan
inte en kanalje. Jag har tjent ers välborenhet troget
hela åtta åren; och om jag icke en eller två gånger
i qvartalet kan hjelpa en kanalje tillrätta emot en
hederlig karl, så har jag just icke stor kredit hos
ers välborenhet. Den kanaljen är min redlige vän,
herre, och derföre ber jag ers välborenhet -- tag
honom under armarna.

Simp. Se så; det skall honom intet ondt
vederfaras. Qvicka dig, David. -- (David går). Hvar
är ni, sir John? Se så, af med stöflorna! Gif mig er
hand, herr Bardolph!

Bard. Det fägnar mig att se ers välborenhet.

Simp. Jag tackar dig af allt mitt hjerta,
bästa herr Bardolph. (Till pagen). Välkommen,
du reputerliga gosse! Kom, sir John. (Simpel går).

Falst. Jag kommer straxt efter, bästa herr Robert
Simpel, -- Bardolph, se efter hästarna. (Bardolph och
pagen gå). Om jag vore sågad i små bitar, skulle
det kunna bli fyra dussin sådana der skäggiga
eremit-käppar utaf mig som herr Simpel. Det
är underbart att se det ömsesidiga sammanhanget
emellan hans drängars själar och hans; drängarna se
på honom och bära sig åt som dumma fredsdomare; han
umgås med dem och förvandlas till en fredsdomare-lik
dräng. Deras själar äro genom dagliga umgänget så
samman-kopulerade, att de hålla enigt ihop i flock så

tätt som vildgäss. Hade jag en ansökan hos herr
Simpel, så skulle jag sätta hans folk i humör med
att göra dem uppmärksamma på huru lika de äro sin
herre; hade jag en sådan hos hans drängar, så skulle
jag pudra i herr Simpel att ingen kunde bättre hålla
styr på sitt tjenstfolk. Det är säkert, att både klokt
uppförande och dumt beteende smitta, liksom sjukdomar,
från den ena till den andra; derföre bör man se sig
för med hvem man umgås. Jag skall ur den här Simpel
hemta ämne nog att hålla prins Henrik i oupphörligt
skratt så länge som sex moder räcka -- på den tiden kan
jag hinna vädja två gånger, innan utmätning sker --
och han skall skratta utan intervaller. Det är inte
småsmulor hvad en lögn med en liten kötted och ett
skämt med en allvarsam uppsyn kunna uträtta på en
karl, som aldrig känt något ondt i ryggen. Åh! ni
skall få se honom skratta, så att han skall se ut
i synen som en genomvåt kappa, som blifvit slängd i
ett hörn.

Simp. (Innanför). Sir John!

Falst. Jag kommer, herr Simpel; jag kommer, herr Simpel! (Går).


ANDRA SCENEN.

Westminster. Ett rum i slottet.

(Warwick och Lord-öfverdomaren komma).

Warw. Lord-öfverdomare, hvart gäller resan?

Lord-ö. Hur står det till med kungen?

Warw.                                              Mycket väl;
 Nu äro alla hans bekymmer slut.

Lord-ö. Ej död likväl?

Warw.                               Han gått all verldens väg;
 I vanlig mening lefver han ej mer.

Lord-ö. Ack, om jag hade fått min konung följa!
 Den tjenst jag troget honom gjort i lifvet
 Har blottställt mig för allsköns kränkning nu.

Warw. Den unge kungen håller icke af er.

Lord-ö. Jag vet, att han ej gör det; jag mig väpnar
 Att gå den nya tidens skick till mötes;
 Den kan ej blicka mot mig bistrare,
 Än fantasin mig redan förespeglat.

(Prins Johan, prins Humphrey, Clarence,
Westmoreland med flere komma).

Warw. Den döda Henriks ätt här sorgsen nalkas;
 O, vore dock den lefvande kung Henrik
 Så sinnad som den sämsta bland de tre!
 Hur mången ädling höll sig då ej qvar,
 Som får för låga själar stryka segel!

Lord-ö. Ack, ack, jag räds, att allt går öfverända!

P. Joh. God morgon, frände Warwick.

P. Humph. och Clar. God morgon, frände.

P. Joh. Vi stå här, som vi hade glömt att tala.

Warw. Det ha vi ej; men talets innehåll
 För sorgligt är att tåla många ord.

P. Joh. Frid vare honom, som oss sorgsna gjort!

Lord-ö. Frid vare oss; må sorgen ej bli större!

P. Humph. Ja, bästa lord, en vän har ni förlorat;
 Ni har ej lånat detta sorgens anlet,
 Det svär jag på; det är minsann ert eget.

P. Joh. Fast ingen vet hvad nåd han har att vänta,
 Så bidar dock den största kölden er;
 Det gör mig ondt; så borde det ej vara.

Clar. Nu får ni tala vackert med sir Falstaff.
 Och det går rakt emot ert lynnes strömdrag.

Lord-ö. J prinsar, hvad jag gjort, jag gjort med ära
 Och ledd af oförvillad pligt och heder,
 Och aldrig skall man se mig gå och tigga
 Med neslig förödmjukelse om nåd.
 Om redlighet och oskuld ej mig hjelpa,
 Så går jag till min döda kung och herre
 Och säger hvem som skickat mig till honom.

Warw. Der kommer prinsen.

(Konung Henrik den femte kommer).

God morgon! Skydde Gud ers majestät!

Kon. Ej denna nya praktskrud, majestätet,
 Sig faller så beqväm, som J förmenen. --
 Bröder, er sorg med någon skräck är blandad,
 Men här är Englands, icke Turkens hof.
 Ej Amurath en Amurath här följer,
 Men Henrik Henrik. Sörjen, kära bröder,
 Ty, sannerligen, sorgen kläder er;
 Der ger åt er ett sådant kungligt skick,
 Att samma djupa sorg jag sjelf vill bära
 Och det i hjertat. Sörjen, kära bröder,
 Men tagen icke sorgen närmre dock
 Än som en börda lagd uppå oss alla.
 Jag skall, vid Gud, det kan ni lita på,
 Er fader blifva och er broder ock!
 Skänk mig er kärlek, jag tar edra sorger.
 Begråten Henriks död; jag gör det sjelf.
 Dock Henrik lefver, tårar skall han byta
 I lika många timmar utaf fröjd.

P. Joh. och de öfr. Det hoppas vi utaf ers majestät.

Kon. Ni ser så främmande på mig; (till lord-öfverdomaren) ni mest.
 Ni tror helt visst, att jag ej älskar er.

Lord-ö. Om rätt jag dömes, är jag säker på
 Att ej min kung har skäl att hata mig.

Kon. Ej det?
 Hur kan en prins med mina höga anspråk
 Den stora skymf, ni vållat mig, förglömma?
 Hvad! banna, näpsa, hårdt i häkte sätta
 Kronprinsen utaf England? Säg, hvad tycks?
 Kan det i Lethe sköljas af och glömmas?

Lord-ö. Då var jag i ers faders stad och ställe,
 I min person låg bilden af hans makt;
 Och när vid skipandet utaf hans lag
 Jag skötte mina värf för allmänt väl,
 Behagade ers höghet glömma bort
 Min embets-makt och lagens majestät,

Afbilden af den kung jag föreställde,
 Och slog mig der jag satt som domare.
 För denna förolämpning mot er far
 Jag djerft begagnade min myndighet
 Och tog er i förvar; om det var orätt,
 Så önska sjelf, då nu ni kronan bär,
 Att få en son, som gäckar edra stadgar,
 Som rycker domarn ned från helga sätet,
 Som knuffar lagen kull, förslöar svärdet,
 Som värnar eder säkerhet och frid;
 Ja mer: som sparkar ned er höga bild
 Och hånar er i edra embetsmän!
 Rådfråga edra konungsliga tankar,
 Tänk sjelf, att ni är far och har en son;
 Hör sjelf er värdighet så djupt förnedras,
 Se lagens helga skräck så fräckt bespottas,
 Märk sjelf hur djupt ni hånas af en son;
 Tänk sedan mig, som er sakförare,
 Å edra vägnar tysta mildt er son.
 Besinna detta kallt och döm mig sedan
 Och säg mig, kungligt som en kung det egnar,
 Hvad jag har gjort som ej mitt embete,
 Mig sjelf och konungen, min herre, anstod?

Kon. Rätt dömdt, ni domare, och väl betänkt!
 Bär derför framgent både svärd och vågskål;
 Och måtte jemt och samt er ära växa
 Till dess en son af mig ni skåda får,
 Som kränker er och lyder er som jag.
 Då skall en gång jag säga som min far:
 "Hur lycklig jag, som har en man så djerf,
 Att han min egen son med lagen näpser!
 Ja, lycklig ock, som har en sådan son,
 Som lemnar så sin egen furstehöghet
 I lagens hand." -- Ni tog mig i förvar,
 Och derför ger jag ock i ert förvar
 Det rena svärd, som hittills ni har burit,
 Med detta varningsord: att ni det brukar
Med samma djerfhet och rättfärdighet
 Som fordom emot mig. Der är min hand;
 Ni skall en fader blifva för min ungdom,
 Hvad ni mig hviskar skall jag högt förkunna,
 Och jag skall villigt förödmjuka mig
 Inför er mångförfarenhet och visdom. --
 Jag ber er, prinsar alla, tron mitt ord:
 Vildt har min fader gått i grafven ned,
 Ty mina lidelser hos honom ligga;
 Än lefver dock i mig hans andes allvar,
 Som gäcka skall hvad verlden väntat sig,
 Förinta profetior, plåna ut
 De ruttna meningar, som efter skenet
 Mig ha beskrifvit. Blodets ström i mig
 Har öfverdådigt haft sin dårskaps flod-tid;
 Nu vänder strömmen, ebben går tillbaka
 Och blandar sig med stolta oceanen
 Samt rinner fram i stilla majestät. --
 Nu kalla vi vårt parlament tillsamman
 Och välja till vårt råd så ädla män,
 Att denna stora rikskropp må befinnas
 Jemngod i rang med dem som styras bäst;
 Fred -- krig -- ja, båda två må gerna komma,
 Vi veta då att reda oss med dem; --
 (Till öfverdomaren). Ni, fader, skall i rådet sitta främst. --
 När kröningen är slut, vi skola kalla,
 Som nyss jag sade, hela staten samman,
 Och ger Guds nåd min goda vilja framgång,
 Skall ingen prins och ingen pär det finnas,
 Som skall ha skäl att säga: "himmel, tag
 Ifrån kung Henriks sälla lif en dag!"

(De gå).


TREDJE SCENEN.

Glostershire. Trädgården vid Simpels hus.

(Falstaff, Simpel, Tyst, Bardolph, pagen och
David komma).

Simp. Nej, ni skall se min trädgård! Der skall vi
sätta oss i en löfsal och äta årsgammal pipping,
som jag sjelf har ympat, samt en tallrick sockergryn
och så vidare. -- Kom nu, kusin Tyst; -- och sedan till sängs.

Falst. Här bor ni, min själ, mycket bra, ja riktigt ståteligt.

Simp. Uselt, uselt, uselt! Tiggare allesamman, tiggare
allesamman, sir John: -- åh ja, luften är rätt bra. --
Duka, David, duka, David; bravo David.

Falst. Den der David är er nyttig till hvarjehanda;
han är både betjent åt er och förtjent af er.

Simp. En galant drummel, en galant drummel, en mycket
galant drummel, sir John. -- För tusan, jag har druckit
för mycket sekt vid bordet, -- en galant drummel. Sitt
ner nu, sitt ner nu; se så, kusin.

Tyst. Må gjordt, sa'n! -- nu skall vi -- (Sjunger)
"Ta för oss och äta och smörja vårt krås
 Och prisa vår Gud för det goda som fås,
 När flickor ä' dyra, men kött oss bestås
 Och krokskank af lustiga turar slås,
 Så lustelig,
 Och idelig, idelig lustelig!"

Falst. Det kan man kalla ett muntert hjerta! Bästa
herr Simpel, derför dricker jag er skål och det
på ögonblicket.

Simp. Slå i vin åt herr Bardolph, David.

Dav. Sitt ner, söta herre; (Han placerar Bardolph och pagen vid
ett annat bord). Jag kommer Straxt till er igen; --
sitt ner, söta herre. -- Herr page, kära herr page,
sitt ner: prosit! Hvad som felas i mat, skall bli
ersatt i dryck. Men ni måste hålla till godo; det är
väl undt. (Går).

Simp. Var lustig, herr Bardolph; -- och ni, min lilla soldat der, var lustig.

Tyst. (Sjunger)
"Hej lustigt, hej lustigt, fast hustrun är grå,
 Ty qvinfolk ä' hamptroll båd' stora och små,
 Men lustigt slås på der som gubbarna rå.
 Välkommen, du lustiga fastlagstid!
 Hej lustigt, hej lustigt" m. m.

Falst. Jag hade aldrig trott, att herr Tyst var en så liflig karl.

Tyst. Hvem? Jag? Jag har väl varit lustig en eller par gånger förut.

(David kommer tillbaka).

Dav. Der är en tallrik renetter åt er.
(Han sätter dem för Bardolph).

Simp. David!

Dav. Ers välborenhet! -- (Till Bardolph). Jag
kommer straxt till er igen; skall det vara ett glas vin?

Tyst. (Sjunger)
"Ett glas med starkt och kostligt vin,
 Töm det för aldrakärestan min;
 Och ett muntert hjerta lefver länge."

Falst. Bra sagdt, herr Tyst.

Tyst. Och lustiga ska' vi vara; -- Nu kommer den ljufligaste biten utaf natten.

Falst. Gutår, herr Tyst; jag önskar er en lång
lifstid.

Tyst. "Fyll mitt glas, jag dricker ur,
 Om ock det vore en mil till botten."

Simp. Hederliga Bardolph, välkommen. Om det felas
dig någonting och du inte säger till, så är det ditt
eget fel. (Till pagen) Välkommen, din lilla finurliga
skälm; mycket, mycket välkommen! -- En skål för herr
Bardolph och alla kavaljerer i London.

Dav. Jag hoppas få se London en gång innan jag dör.

Bard. Om jag finge se er der, David, --

Simp. Tusan plåtar! Då bröt ni väl halsen utaf en
qvartflaska tillsamman; ha, gjorde ni inte det,
herr Bardolph?

Bard. Jo, herre, i dubbelmått.

Simp. Tack skall du ha. -- Den skälmen skall nog haka
sig fast vid dig, det kan du lita på. Han släpper
dig icke; han är utaf rätta sorten.

Bard. Och jag skall haka mig fast vid honom, herre,

Simp. Du talar som en kung. -- Tag för er och
var lustiga! -- (Det knackar på dörren). Se åt,
hvem som är på dörren der! Hej, hvem knackar!

(David går).

Falst. (Till Tyst som tömmer en full bägare). Se så,
nu har ni svarat på skålen.

Tyst. (Sjunger) "Svara på skålen
 Och dubba mig vid bålen:
 Samingo." Är det inte så?

Falst. Så är det.

Tyst. Är det så? nå, så säg då, att en gammal man också kan göra något.

(David kommer tillbaka).

Dav. Med ers välborenhets tillåtelse, det är en Pistol
der ute, som kommer med nyheter från hofvet.

Falst. Från hofvet? Låt honom komma in. (Pistol
kommer). Nå, Pistol?

Pist. Gud bevare er, sir John!

Falst. Hvad för en vind har blåst dig hit, Pistol?

Pist. Icke den onda vinden, som blåser hvarjom och
enom till förfång. -- Kära riddare, du är nu en af
de största män i riket.

Tyst. Ja, det tror jag min själ han är; undantagandes farbror Puff i Barson.

Pist. Puff?
 Puff i din trut, du sämsta bland pultroner!
 Sir John, jag är din vän och din Pistol,
 Och hufvudstupa har jag ridit hit
Och bringar tidender och sälla fröjder
 Och gyldne tid och ovärderligt nytt.

Falst. Var då beskedlig och förkunna dem som en menniska af denna verlden.

Pist. Åt helvete med verlden och dess barn!
 Om Afrika och gyldne fröjd jag talar.

Falst. Hvad nytt, du skurk ifrån Assyrien?
 Låt kung Kophetua få veta det.

Tyst. (Sjunger) "Och Robin Hood, Scarlet och John."

Pist. Skall hund-patrask få trotsa Helicon?
 Skall ljufligt budskap snäsas?
 Lägg då, Pistol, i furiers sköt ditt hufvud.

Simp. Min värde herre; jag förstår mig icke på edra fasoner.

Pist. Nå, så jemra er för den saken då!

Simp. Förlåt mig, min herre; om ni kommer med nyheter
från hofvet, så bör ni, efter hvad jag kan begripa,
göra ett utaf två: antingen tala om dem eller behålla
dem för er sjelf. Jag står under kungen i en viss
auktoritet, min herre.

Pist. Hvem är din konung, du slunkfurius? Säg, eller dö!

Simp. Kung Henrik.

Pist. Den fjerde eller femte?

Simp. Henrik den fjerde.

Pist. Åt fanders då med din auktoritet!
 Sir John, ditt lilla lam är konung nu.
 Den femte Henrik heter han. Ren sanning!
 Ljuger Pistol, låt honom få en näsknäpp
 Som fordomdags den skrällande Spanjoren.

Falst. Hvad? är den gamla kungen död?

Pist. Som spik i vägg; hvad jag har sagt är rätt.

Falst. Skynda, Bardolph, sadla min häst! -- herr
Robert Simpel, välj hvad embete du vill i landet,
det är ditt. -- Pistol, jag skall ladda dig till
mynningen med värdigheter.

Bard. O! fröjdefulla dag! -- Jag vill icke byta bort min lycka emot ett adelskap.

Pist. Nå? bringar jag goda nyheter, eller hur?

Falst. Bär herr Tyst till sängs. -- Herr Simpel, mylord
Simpel, du må vara hvad du vill, jag är lyckans
förvaltare. Drag på dig dina stöflor; vi skall rida
hela natten. -- Och du, söta Pistol! -- Skynda dig,
Bardolph. (Bardolph går). Kom, Pistol, berätta mig
mer nytt och fundera desslikes ut något godt åt dig
sjelf. -- Stöflor, stöflor, herr Simpel! Jag vet, att
den unga kungen är sjuk utaf längtan efter mig. Låt
oss ta hästar utaf hvem som helst; Englands lagar
lystra på mitt kommando. Lyckliga de som varit mina
vänner, men ve lord-öfverdomaren!

Pist. Må stygga gamar hacka på hans lungor!
 "Hvar är mitt fordna lif?" så säger man:
 Jo här, minsann. Välkomna, glada dagar!

(De gå).


FJERDE SCENEN.

London. En gata.

(Stadsvakter komma släpandes med madam Rapp och
Dortha Slitlakan).

M. Rapp. Nej, din fördömda kanalje! Det vore väl,
om jag dog på kuppen; då blef du hängd. Du har vridit
min axel ur led.

1 Stadsv. Rättens tjenare ha öfverlemnat henne åt mig,
och hon skall få ett dugtigt risbadstugu-traktamente,
det svarar jag för. Der ha nyligen en eller två
personer blifvit ihjelslagna för hennes skull.

Dortha. Gripomenes, gripomenes, du ljuger! Kom bara,
så skall jag säga dig något, du förbannade kanalje med
tarm-fysionomien. Om det barnet, som jag nu går med,
förolyckas, så vore det dig bättre att du hade slagit
din egen mor, du din blek-nosiga spetsbof!

M. Rapp. Ack herre Gud, om sir John vore här! Han
skulle ha gjort den har dagen till en blodig dag
för somliga. Men jag ber Gud, att hennes lifsfrukt
måtte förolyckas!

Stadsv. Om den det gör, så får ni ert dussin kuddar
fullt igen; ni har bara elfva nu. Se så, ni måste
marschera med mig båda två, ty den karlen är död,
som ni och Pistol pryglade upp i kompani.

Dortha. Jag skall säga dig något, du din skrala figur
der! Jag skall skaffa dig ett dugtigt kok stryk för
det här, du skurk till blårock! Du otäcka, utsvultna
tukthus-kamrer! Om du inte får smörj, så vill jag
aldrig mer bära korta kjortlar.

Stadsv. Se så, du vandrande ridderska, kom nu!

M. Rapp. Ack, att rätt och lag så skall få förtrycka
våld och välbehag! Nå, nå, på lidande följer lisa.

Dortha. Kom, du skurk, kom; för mig till en fredsdomare.

M. Rapp. Ja kom, du utsvultna blodhund!

Dortha. Farbror Död! Farbror Benrangel!

M. Rapp. Du skelett, du!

Dortha. Kom nu, du magerman; kom, du ynkrygg!

Stadsv. Se så, se så!

(De gå).


FEMTE SCENEN.

En offentlig plats i grannskapet af Westminster-abbey.

(Två kammartjenare komma och strö löfqvistar på marken).

1 Kammart. Löfva tätare, löfva tätare.

2 Kammart. Trumpeterna ha två gånger blåst.

1 Kammart. Klockan hinner bli tu, innan de komma
tillbaka från kröningen. Skynda, skynda!

(Falstaff, Simpel, Pistol, Bardolph och pagen
komma).

Falst. Ställ er här bredvid mig, herr Simpel; jag
skall laga, att kungen visar er en nåd. Jag skall
blinka åt honom, när han kommer förbi; se bara på
hur han skall göra miner åt mig igen.

Pist. Gud välsigne dina lungor, goda riddare.

Falst. Kom hit, Pistol, ställ dig bakom mig! (Till
Simpel). Ack, om jag hade haft tid att låta göra nya,

livréer! Jag skulle på den affären ha spenderat
de tusen pund, som jag lånade af er. Men det gör
ingenting; den här simpla utrustningen gör bättre
verkan; den utvisar huru ifrig jag var att få
se honom.

Simp. Ja visst!

Falst. Den utvisar min innerliga tillgifvenhet.

Simp. Ja visst!

Falst. Min underdånighet.

Simp. Ja visst, ja visst, ja visst!

Falst. Att rida så der dag och natt och icke tänka på,
icke komma ihåg, icke ge mig tid att byta om!

Simp. Det är visst och sant.

Falst. Utan stå der, nedsmutsad af resan och svettande
af begär att se honom; tänkande på ingenting annat,
öfverlemnande allt annat åt glömskan; likasom man
icke hade annat att göra, än bara se på honom.

Pist. Det är semper idem, ty absque hoc nihil est;
det är allt i allom.

Simp. Ja, visserligen.

Pist. Jag tänder upp din ädla harm, sir John,
 Och gör dig rasande.
 Ditt ädla hjertas Helena, din Dortha,
 I giftigt fängelse och häkte sitter;
 Dit blef hon vräkt
 Af näfvar mycket smutsiga och grofva. --
 Väck hämden upp ur dunkelt djup med vild Alectos orm;
 Ty Dortha sitter inne, hon. -- Pistol har aldrig ljugit.

Falst. Jag skall befria henne.

(Glädjerop ocli fanfarer utanföre).

Pist. Der ryter hafvet och trumpeten skräller.

(Konungen kommer med sin svit; i sviten är lord-öfverdomaren).

Falst. Hell konung Hinke! konungsliga Hinke!

Pist. Beskydde himlen dig, du ryktets kunga-ymp!

Falst. Gud signe dig, min rara gosse!

Kon. Mylord, tilltala den fåfänga mannen!

Lord-ö. Säg, är ni klok och vet ni hvad ni säger?

Falst. Min kung! min Zeus! min skatt! till dig jag talar.

Kon. Jag känner dig ej, gamle. Tag din bönbok.
 Ej passa hvita hår en narr och gäck!
 Jag drömde länge om en sådan man,
 Så gödd, så gammal och så ogudaktig.
 Nu är jag vaken och min dröm föraktar.
 Gör kroppen mindre och väx till i nåd,
 Låt bli att frossa; vet, att grafven gapar
 Tre gånger vidare för dig än andra. --
 Kom icke fram med något tokigt infall,
 Tro ej jag är densamma som jag var,
 Ty himlen vet, och det skall verlden spörja,
 Att jag har drifvit bort mitt förra sjelf,
 Så gör jag också med mitt fordna sällskap.
 Men spör du, att jag är som jag har varit,
 Så kom igen och du skall bli som förr
 Min lärare och fostrare i odygd;
 Till dess förbjuder jag vid lifsstraff dig
 Samt alla öfriga, som mig ha missledt,
 Att nalkas vår person på tio mil.
 Lifsuppehälle skall jag er bestå,
 På det att nöd ej må till synd er tvinga;
 Så snart vi höra att ni bättrat er,
 Vi vilje, jemlikt kraft och duglighet,
 Befordra er. -- Mylord, ni sörjer för
 Att hvad vi sagt tillbörligen blir verkstäldt. --
 Nu framåt!

(Konungen går med sin svit).

Falst. Herr Simpel, jag är skyldig er tusen pund.

Simp. Visst är ni det, sir John. För all del, laga
att jag får dem hem med mig igen.

Falst. Det lär svårligen gå för sig, herr Simpel. Ni
skall inte vara ledsen öfver det här; jag blir nog
efterskickad i hemlighet; han får lof att ställa
sig så för syns skull, ser ni. Frukta icke för er
befordran; jag är ändå alltid den, som skall göra
er stor.

Simp. Hur det skall gå till, kan jag inte begripa,
så framt ni icke ger mig er jacka och stoppar upp
mig med halm. Jag ber er, bästa sir John, låt mig få
femhundra af mina tusen.

Falst. Min herre, jag är inte den som bryter mitt
ord. Bry er inte om det der som ni hörde nyss; han
bara ställde sig så.

Simp. Men i den ställningen är jag rädd att ni får
förblifva till döddagar, sir John.

Falst. Bry er inte om några ställningar, ni. Kom
nu med mig till bords. Kom, löjtnant Pistol, kom,
Bardolph! -- Jag blir nog efterskickad innan qvällen.

(Prins Johan, lord-öfverdomaren, rättsbetjenter, m. fl. komma).

Lord-ö. Sätt genast sir John Falstaff i arrest;
 Låt hela kotteriet göra sällskap.

Falst. Mylord, mylord. --

Lord-ö. Nu har jag icke tid: en annan gång. --
 För bort dem!

Pist. Si fortuna me tormenta, spero me contenta!

(Falstaff, Simpel, Pistol, Bardolph, pagen och
rättsbetjenterna gå).

P. Joh. Jag gillar denna kungens ädla handling.
 Hans mening är att ge sitt fordna sällskap
 Fullt opp hvad de behöfva allesamman,
 Men har förvisat alla tills det spörjs
 Att deras vandel hyggligare blifvit.

Lord-ö. Så är det.

P. Joh. Sitt parlament har kungen sammankallat.

Lord-ö. Det har han.

P. Joh. Jag håller vad att innan årets slut
 Vårt borgarsvärd med hemfödd eld dras ut
 I Frankrike; en fogel sjungit så,
 Och den musiken lyddes kungen på. --
 Kom, vill ni med?

(De gå).



ANMÄRKNINGAR.

*

KONUNG RICHARD DEN ANDRE.

Då öfversättaren för ett par år sedan företog sig
tolkningen af detta sorgespel, förut tolkadt af
Thomander, lade han till en början med flit undan
den Thomanderska öfversättningen. Då första akten
var öfversatt, anställde han en jemförelse och fann,
att flera verser å rad blifvit nästan ordagrannt
lika med Thomanders, en naturlig följd af Engelskans
och Svenskans nära frändskap med hvarandra och deraf
följande likhet i ord och konstruktion; men han fann
äfven, att Thomanders öfversättning på flera ställen
hade företräde i uttryckets kraft och korthet. Under
sådana omständigheter ansåg han samvetsgrannast
vara, både mot doktor Thomander och allmänheten,
att icke allenast, der sådant tarfvades, rätta sin
redan gjorda öfversättning efter hans, utan ock
att vid öfversättningen af de återstående akterna
begagna ledning af den Thomanderska, med hvilken det
icke är lätt att täfla. Så har denna bearbetning af
sorgespelet Richard den andre uppstått: öfversättaren
är nöjd, om hans tillgöranden, samt de genom dem
uppkomna olikheter, icke äro försämringar af en förut
befintlig, förträfflig öfversättning, i synnerhet
som han står i förbindelse till doktor Thomander för
den benägenhet, med hvilken denne tillåtit honom att
begagna sitt förarbete. Öfversättaren har ingenstädes
funnit anledning att återgifva originalets mening
annorlunda, än doktor Thomander gjort.

Sid. 5. Jag hemtade från Frankrike hans drottning. År
1396 blef konung Richard, genom erkebiskopen i
Canterbury, i Paris förlofvad med den sexåriga
prinsessan Isabella. Vid denna förlofningsfest slösade
Richard bort 300,000 mark. Shakspeare låter här barnet
Isabella redan vara fullvuxen och drottning.

Sid. 9. Blott toma våningar och nakna murar.

Jmfr noten till Hamlet sid. 71. Tapeterna
flyttades som annat bohag.

Sid. 15. På kungasvärdet. Jmfr noten till Hamlet
sid. 26.

Sid. 18. Beströdda salar. Man brukade beströ
salsgolfven med säf, likasom man nu för tiden
granrisar eller löfvar.

Sid. 20. Talrikt hof. Richard den andre var ytterst
slösaktig och praktälskande. Endast i köket voro
dagligen trehundrade personer sysselsatta. Derföre
måste han äfven pakta bort sitt land "som ett
arrendehemman," (sid. 23). Förpaktaren var grefven
af Wiltshire, Richards förnämsta gunstling.

Sid. 25. Din hårdhet vare tidens krökta lia. Enligt
Johnsons läsart:

And thy unkindness be time's crooked edge.

Sid. 26. Ej någon annan orm har rätt att lefva. Enligt
legenden befriade St. Patrick Irland från alla
giftiga kräk.

Sid. 31. Bröt Worcester af sin staf. En symbolisk
handling, genom hvilken marskalken entledigade alla
under hans uppsigt stående tjenstemän.

Sid. 32. Plashy. En stad i Essex, tillhörig
hertiginnan af Gloster.

Sid. 41. Mot Glendower och hans medskyldige. 
Originalets vers

To fight with Glendower and his complices,

är utmönstrad af Theobald; Thomander har också
utelemnat den. Öfversättaren har trott sig kunna
återupptaga den, dels på Malones auktoritet, dels
af det skäl att Shakspeare icke så sällan brukar
inskjuta en orimmad vers emellan två rimmade till
och med i slutet af en replik eller scen.

Sid. 42. De spindlar, hvilka suga ut ditt gift. 
Spindlar, grodor och paddor ansågos vara
giftiga. Flera allusioner på denna folktro förekomma
i Richard den tredje.

Sid. 59. Skall jag  förnedra så min höga stjerna?
Aumerle menar den stjerna, den konstellation, under
hvilken han var född.

Sid. 68. Till Julii Cæsars jemmerbyggda torn. Enligt
sagan var Towern byggd af Julius Cæsar.

Sid. 71. Ni skulle trott, att hvarje vägg, m. m. En
allusion på den tidens transparenter vid kongliga
personers intåg och andra högtidligheter.

Sid. 72. Ni kalle honom Rutland. Hertigen af Aumerle
miste sitt hertigdöme, men fick behålla sitt grefskap
Rutland. Hertigarna af Surrey och Exeter blefvo
på samma sätt grefvar af Kent och Huntingdon. Dessa
tre herrar ställde till det sid. 72 och 73 omtalade
tornerspelet i Oxford, der Bolingbroke skulle mördas.

75. Har någon här hört af min vilda son? En
anakronism; Bolingbrokes son Henrik, sedermera konung
Henrik den femte, var då detta passerade endast tolf
år gammal.

Sid. 77. Tiggerskan och kungen. På en ballad med
titel The king and beggar eller king Cophetua and
the beggar maid alluderar Shakspeare mycket ofta.

Sid. 79. Abboten och vår kära svåger. Med 
abboten menas abboten af Westminster; svågern var grefven
af Huntingdon, gift med Bolingbrokes syster lady
Elisabeth.

Sid. 82. Och jag står som en narr och håller
hammarn.  Jack o' the clock kallades den figuren,
som på gamla ur håller slaghammaren; på ett dylikt
i Lunds domkyrka äro lifvet och döden föreställda;
den förra slår qvarterna, den sednare timmarna.





KONUNG HENRIK DEN FJERDE.

FÖRRA DELEN.

Sid. 3. Hetsporr, (Hotspur) kallades den unga Henrik
Percy, för det att han nästan ständigt satt till
häst och sporrade och aldrig hade någon ro hemma,
när det var någon ofrid på färde.

Sid. 5. Phoebus, "den vandrande riddaren skön." Orden
äro lånade ur en gammal ballad om solens riddare,
hjelten i en spansk roman med titel El donzel del
Febo. Cervantes omnämner ofta denna riddare i Don
Quixote.

-- Den dyrkade nattens kammarherrar. Detta ställe har
öfversättaren nödgats behandla något fritt, för att
kunna ersättta originalets komiska ordlek, som beror
på ljudlikheter i orden night och knight samt beauty
och booty. Originalets ord äro: Let not us, that are
squires of the nights body, be call'd thieves of de
day's beauty. Falstaff vill ha vackrare namn på tjuf
än det vanliga

Sid. 6. En buffellädersjacka. Exekutions-betjenter
buro buffellädersjackor; en sådan jacka var a robe of
durance, en jacka som höll bra; men durance betyder
äfven fängelse. Prinsen alluderar på att Falstaff,
som stod i ganska stor skuld hos den "söta menniskan,"
snart nog kunde bli bysatt. -- Läsaren gifve akt på
hur Falstaff söker sondera prinsen, på hvars beskydd
han icke tyckes vara alldeles säker.

Sid. 7. Befordran. Shakspeare leker här med den
dubbla bemärkelsen af ordets suits. Jmfr noten till
Coriolanus sid. 18.

-- Visheten låter höra sig. En citation ur
ordspråksboken I, 20, 24.

Sid. 9. Novembersommar. En allusion på Falstaffs
ålderdom förenad med ungdomliga böjelser.

Sid. 13. Den galningen, hans svåger Mortimer. Enligt
Steevens förblandar Shakspeare i detta skådespel
två herrar Mortimer: den ena var Edmund Mortimer,
grefve af March, den andra sir Edmund Mortimer. Det
är grefven af March som menas, ehuruväl Shakspeare
på olika ställen olika uppgifver hans slägtskap med
Percyska huset.

Sid. 22. St. Niklas brödraskap. St. Niklas var äfven
tjuf varnas skyddspatron. Jmfr Walter Scotts Ivanhoe.

-- Trojaner. En eufemism for att betekna
skälmar, tjufvar. Uttrycket förekommer ett par
gånger i Love's labour's lost.

Sid. 23. Homo är ett gemensamt namn m. m. En citation
ur en gammal grammatika. Jmfr noten till Mycket väsen
för ingenting, sid. 51.

Sid. 27. Percy uppträder, läsande ett bref. Brefvet
var ifrån lord George Dunbar i Skottland.

Sid. 29. Espérance! Percyska familjens valspråk.

-- Åh, fy skäm ut dig! Lady Percy blir stött
deröfver att hennes man uttryckt sig så tvetydigt,
att hon ej rätt vet, om han kallat henne eller hästen
för "sin söta vän."

Sid. 31. Halfmånen. De enskilda värdshuskamrarna hade
på Shakspeares tid dylika namn. Längre fram talas om
Granatäpplet, Delfinkammaren o. s. v.

Sid. 32. Skulle du inte ha lust m. m. Prinsen
beskrifver här kyparens husbonde.

--. Nå så är då ert bruna muskatvin m. m. Prinsen
talar med flit osammanhängande, för att förbrylla
kyparen.

Sid. 34. Har du aldrig sett Titan m. m. Falstaff
svettades som en smörklimp i solen. Förmodligen
alluderas här också på sagan om Phaëton.

-- Det är kalk i det här vinet. Man brukade lägga
kalk i vinet, för att det skulle hålla sig bättre.

-- Då kunde jag sjunga psalmer. Många
calvinistiska familjer flydde från Flandern till
England, för att undgå hertigens af Alba förföljelser.
De upprättade väfverier och yllefabriker i England
samt sjöngo psalmer under det de arbetade.

Sid. 40. Du hade eld och svärd med dig. Prinsen
alluderar på Bardolphs röda näsa.

Sid. 41. Din thron är en trästol m. m. Enligt Farmer
böra icke dessa ord tagas såsom ställda till Falstaff,
utan såsom en apostrof af prinsen till sin frånvarande
far.

Sid. 42. På konung Cambyses manér. Jmfr noten till
M. N. D. sid. 9.

Sid. 45. Fan rider på en fiolstråke. Det engelska
ordspråket the devil rides upon a fiddlestick
motsvaras väl egenteligen af det svenska fan är lös,
men öfversättaren finner den engelska vändningen mera
komisk och har derföre bibehållit den.

Sid. 51. Med allt sitt prat om mullvad och om myra. En
gammal profetia om en af Gud förbannad mullvad (konung
Henrik), som skulle dödas af en drake (Mortimer),
ett lejon (Glendower) och en varg (Percy) lär, enligt
Holinshed, hafva föranledt Glendowers uppror.

Sid. 53. Som högstämd sång m. m. Denna tirad lär,
enligt Malone, vara en artighet åt drottning
Elisabeth, som gerna spelade luta.

Sid. 54. Svärj som en nådig fru. Att svärja dugtigt
hörde till goda tonen. Drottning Elisabeth lär
härutinnan hafva gifvit exempel.

-- Det är närmaste vägen att bli
skräddare. Skräddareskrået var på Shakspeares tid
ansedt för att vara musikaliskt.

Sid. 59. Lord Mortimer af Skottland. Denne Mortimer,
som var en af konungens vänner, är icke att förblanda
med Glendowers måg.

Sid. 60. En gång i qvartalet, -- qvarten skulle jag
säga. Denna fintliga tolkning är lånad af Foersom.

Sid. 62. Fru Krafs-i-spånbacke. Dame Partlet är hönans
namn i den engelska sagan om Reynard the Fox.

Sid. 63. Ett stufvadt sviskon. Stufvade
sviskon fingos gratis på sådana lägenheter som
madam Rapps och ansågos för att vara en sorts
preservativ. Detta lär dock icke alltid hafva slagit
in; derpå alluderar Falstaff.

-- Jungfru Mariana var en till qvinfolk utklädd
karl, som föreställde Robin Hoods älskarinna vid
majfesterna.

Sid. 72. De skola få linne tillräckligt m. m. Man
brukade bleka linne på gärdesgårdshäckarna.

Sid. 79. För er skull sönderbröt jag
Embetsstafven. Jmfr Richard den andre p. 31.

Sid. 81. Ställ dig grensle öfver mig. D. v. s. ställ
dig grensle öfver mig och försvara mig. Detta sättet
att värja (bestride) en i striden fallen vän omtalar
Shakspeare ofta.

Sid. 87. Turken Gregorius. Falstaff förenar som god
protestant Turken och påfven (Gregorius den sjunde)
till en person. Warburton.

Sid. 90. Lifvet är tidens narr. Lifvet föreställdes
i den gamla farcen "death's dance" som en narr, som
förföljdes och tillfångatogs af tiden eller döden.

Sid. 92. Jag är ingen dubbelmenniska. Läsaren erinre
sig att Falstaff bär Percy på ryggen.


KONUNG HENRIK DEN FJERDE.

SEDNARE DELEN.

Sid. 6. Som ringde efter hädanfaren vän. Öfversättaren
följer Malone, som antager att departing här brukas
i stället för departed.

Sid. 10. Agat-krumilur. Shakspeare talar ofta om
små figurer af agat, eller små agater infattade i
ringar. Jmfr Romeo och Julia. I, 4.

-- Hans ansigte är ett krono-ansigte. En allusion på
myntet krona. Man brukar skafva mynt, menar Falstaff,
men att skafva prins Henriks kronoansigte lönar sig
icke för barberaren, ty der fins ingenting att ta.

Sid. 11. Jag köpte honom i St. Paulskyrkan. -- I
St. Paulskyrkan spatserade emellan 11--12 f. m. och
3--6 e. m. allehanda folk och deribland skälmar och
industririddare. Ett gammalt engelskt ordspråk säger:
"Den som går till Westminster för att få en hustru,
till St. Pauls för att få en dräng, eller till
Smithfield för att få en häst, han får en h--a, en
kanalje och en skinkmärr."

-- Lord-öfverdomaren. Han hette sir William
Gascoigne, en rättrådig och oförfärad man, som häktade
prins Henrik för det att denne förolämpat honom med
hugg och slag. Jmfr Falstaffs komiska replik sid. 15,
och följande med den sköna dialogen emellan konung
Henrik den femte och lord-öfverdomaren i femte akten,
andra scenen.

Sid. 14. Jag är mannen med den stora magen, och
han är min hund. En allusion på blinda personer,
som läto leda sig af hundar. Falstaff kunde icke se
långt framför sig for sin stora mages skull.

-- Tukta kalfvar. Detta ställe kan icke ordagrannt
återgifvas. Öfversättaren har endast antydt, att
Falstaff återigen hör illa och förvrider de sista
orden af lord-öfverdomarens tilltal.
-- En ond engel är icke fullvigtig. Falstaff
vrider bort meningen och tar ordet engel
i bemärkelse af mynt. Jmfr sid. 71 samt noten
till konung Johan sid. 27.

Sid. 19. En mot Frankrike. Franska troppar hade
landstigit för att hjelpa Glendower.

Sid. 22. Ack, du manna-dråpliga kanalje! I originalet
säger Mrs. Quickly "honey-seed rogue" i stället för
"homidde rogue." Öfversättaren har användt ordet
manna i stället för honung.

Sid. 28. Ett rödt gallerfönster. Ett rödt galler
framför fönstret betecknade ett näringställe.

-- Althea drömde. Pagen förvexlar Althea och Hecuba.

Sid. 30. Ephesier. Förmodligen en finare benämning på rumlare.

Sid. 33. Arma riddare. I originalet Apple-John, en
sorts äpple som kan gömmas i två år, men blir mycket
skrynkligt. Schlegel har här användt uttrycket "arme
Ritter" och öfversättaren har följt honom, emedan
en rätt med samma namn äfven brukas i Sverige. --
Ordagrannt kan detta ställe icke öfversättas.

Sid. 36. En man som länsar, sad' ni? Jag stänger
m. m. I originalet är en lek med ordet cheater,
(bedragare, falsk spelare) som i dagligt tal eller
på skämt uttalades nära nog lika med ordet escheator
(fiskal).

Sid. 37. Hvar har man knipit sig dem? Ordet much
i originalet har blifvit förklaradt på mångahanda
sätt. Den bästa förklaringen är den sednast af
Hunter gifna: att det icke är partikeln much
utan ett substantivum, beslägtadt med miche,
(stjäla). På denna åsigt, bekräftad med citation ur
en med Shakspeare samtidig skriftställare, sir Thomas
Palmer, har öfversättaren grundat sin tolkning. Jmfr
Hunter Vol. II, sid. 56.

-- Först vill jag se henne fördömd m. m.
En gång for alla må anmärkas att Pistols
språk är parodiskt lånadt ur bombastiska
skådespel som "The battle of Alcazar," "The
Turkish Mahomet and Hyren the fair Greek" m.
fl. "Nå, ät då och bli fet" (sid. 38) är parodi
på ett ställe i den förstnämnda pjesen, der Muley
Mahomet med svärdspetsen bjuder sin hustru lejonkött.

Sid. 39. De nio hjeltarna. Med dessa får
läsaren göra närmare bekantskap i Love's labour's
lost (Kärt besvär förgäfves), som kommer att
intagas i sjette delen af denna öfversättning.

Sid. 41. Den flammande triangeln. Trigonum igneum,
en astrologisk term, som på detta ställe betecknar
den rödnäsiga Bardolph, som undertiden gör sin cour
för Madam Rapp.

Sid. 43. Du håller allmänheten kött tillhanda. Läsaren
erinre sig hvad Engelsmannen menar med flesh-monger.

Sid. 45. De våta tågen. Öfversättaren läser shrowds,
icke clouds. Att Shakspeare mycket ofta talar om
stormen, som kastar vågorna mot skyn, är icke något
bevis för att han äfven på detta ställe borde så
göra. Läsarten shrowds är mycket naturligare och
ligger närmare för handen.

Sid. 49. En huggare från Cotswold. D. v. s. en 
slagskämpe. I Cotswold höllos kämpalekar.

Sid. 52. Vi ha en hop skuggor att fylla
mönster-rullorna med. D. v. s. karlar, som mutat sig
fria, stå i rullan, men icke finnas till i sjelfva
verket.

Sid. 53. Jag kan inte sätta den till simpel soldat
m. m. Den skarpsynte Falstaff märker, att rekryten
har inkvartering i kläderna.

Sid. 55. Jag har tre pund. Räkningen går icke riktigt
ihop, af det skäl att Bardolph stoppat en del af
mutorna i sin egen ficka.

Sid. 56. Mile-end-ängen. Ett exercis-fält.

-- Dagonet var konung Arthurs vapendragare.

Sid. 57. En dubbel de vises sten. Med de vises sten kunde man göra guld.

Sid. 68. Är det att handla rätt och hederligt? Så
torde äfven en och annan läsare fråga. Att Shakspeare
icke här på något sätt uttrycker sitt ogillande
har blifvit klandradt, men man har icke besinnat,
att Shakspeare låter
historien, i hela dees objektiva majestät, dömma.
Slut-domen ligger i Richard den tredje.

Sid. 72. Jag har redan mjukat upp honom m. m. allusion
på bruket att försegla med vax.

Sid. 81. Då sade jag till kronan m. m. Här låter
Shakspeare prinsen skildra de känslor, som betogo
honom, då han aflägsnat sig med kronan till det rum,
der Warwick fann honom "med ljuflig kind i milda
tårar badad."

-- När det som läkdomsdryck bevarar
lifvet. Shakspeares samtid trodde på guldtinkturens
kraft att förlänga lifvet.

Sid. 91. Nej, ni skall se min trädgård. Efter
middagsmåltiden, som på landet serverades klockan
elfva, uppdukades deserten vanligtvis i trädgården,
då väderleken så tillät.

Sid. 92. Kavaljerer. Ett namn på lustiga och
vidlöftiga herrar. Så kallade sig sedermera
konung Carls anhängare i motsats mot de surmulna
puritanerna. Jmfr W. Scott.

Sid, 93. Samingo. Förkortning af San Domingo,
sanctus Dominicus, enligt Tollet dryckesbrödernas
skyddspatron.

-- Farbror Puff i Barson. Man har trott, att
med denna Puff någon verklig person varit menad,
lika som det är mycken anledning att, på grund af
ett ställe i Muntra fruarna i Windsor, förmoda det
Shakspeare i fredsdomaren Simpels person parodierat
sir Thomas Lucy, densamme som häktade Shakspeare
för vildt-tjufnad. Jmfr Nathan Drake sid. 200 i
Baudrys upplaga.

Sid. 94. "Och Robin Hood," m. m. Början till en gammal visa.

Sid. 95. Hvar är mitt fordna lif? Också ett stycke
ur en visa. De visor, dem Tyst sjunger, voro också
gamla bekanta för Shakspeares samtida.

-- Gripomenes. I originalet Nut-hook, som betyder
en person som stjäl linne och dylikt med en stång
försedd med hake på ändan; samma ord beteknar
äfven i det äldre språket en man som kniper folk,
en polisbetjent. Öfversättaren påminner sig hafva
sett ordet gripomenes
nyttjadt på samma sätt antingen af Bellman eller
Hallman och har derföre upptagit detsamma.

-- Om den det gör, så får ni ert dussin kuddar fullt
igen. Dortha har stoppat upp sig med en af madam
Rapps kuddar, för att göra sig interessant.

Sid. 98. Kom icke fram med något tokigt infall. Ett
mycket fint drag. Kungen har sjelf sagt ett infall,
i det han alluderat på Falstaffs korpulens, men hejdar
sig i känsla af sin värdighet, samt i minnet af att
Falstaff aldrig lemnar något tillfälle obegagnadt
att skämta.

-- Herr Simpel, jag är skyldig er tusen pund. Detta
Falstaffs infall har med skäl blifvit föremål för
mycken beundran. Den, som önskar närmare förklaring så
väl på denna replik som på hela Falstaffs karakter,
hänvisas till Studier och Kritiker årgången 1845
n:s 11--13.

Om någon läsare skulle stöta sig vid de Falstaffska
scenerna samt vid det oförtäckta språk som i dem
föres, så torde böra anmärkas att Shakspeare, långt
ifrån att vara någon läsning för barn, snarare
är en författare, som sätter en manlig och väl
uppöfvad omdömesförmågas hela skärpa på
prof. Dessa den stora skaldens geniala burlesker
samt hans odödeliga sir John, som med skäl
kallar sig "sir John för hela Europa," äro af
tidehvarfvets största tänkare och skalder beundrade
som oförlikneliga mästerstycken. Och de förtjena
det, icke allenast för sin natursanning och lif,
utan för den storsinnade humor, af hvilken de äro
ett uttryck. Utan denna humor voro icke de herrliga
taflor, i hvilka det visas hur

"Allt menskolif har sin historia,
 Afspeglande förgången tids natur;
 Gif akt på dem, så kan du profetera,"

så friska, verkliga och evärdeliga som de
äro. Utrymmet har nekat öfversättaren att särskildt
påpeka alla de skönheter, vare sig patetiska eller
komiska, som i de båda skådespelen Henrik den fjerde
förekomma; anmärkningarna skulle då hafva växt till
en liten bok för sig. En enda sådan reflexion som
madam Rapps (sid. 44) om den trofasta Falstaff,
hvilken hon hade "känt i hela nio och tjugo år,
om hon lefver tills det blir gröna ärter igen,"
eller en sådan karakter som fredsdomaren Tyst, som,
då han är nykter, aldrig kan
vara gravitetisk och tyst nog, men då han är beskänkt
aldrig kan hålla munnen, eller en sådan person som
den skrala herr Simpel, som aldrig kan glömma "hur han
lefvat i sin dar," kunde hvar för sig gifva anledning
till flera sidors kommentarier. Öfversättaren
nödgas endast anmärka, att han icke, hvarken i
det patetiska eller komiska, vågat gå in på någon
uteslutande mildrings-princip; den verldshistoriska
skaldens minne kräfver den aktning, att man så vidt
som möjligt låter honom vara den han är.

