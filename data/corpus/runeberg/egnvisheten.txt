VISHETENS VÄG
UR
AMOS SAMTAL MED DE UNGA

AV
E. G—n

ÅTTONDE UPPLAGAN

HELGELSEFÖRBUNDETS FÖRLAG
GÖTABRO, HARDEMO

Askersunds Boktryckeriaktiebolag
1929

<i>Som den kunnige läsaren mycket väl inser,
är denna betraktelse, utgörande anteckningar från
predikstolen, långt ifrån att kunna fylla tidens
krav och i alla avseenden bristfällig. Likväl ha
vi känt oss manade att offentliggöra den; och
hoppas vi, att någon själ, som, även om den
kan, ej vill kritisera, men har behov att lära,
må tränga sig igenom det grova skalet och
finna de sanningar, som trängta efter sin
uppenbarelse även "Ur Amos samtal med de unga".
<tab><b>Utgivaren.</b></i>



<chapter name="Vishetens väg.">
Vishetens väg.

»Jag vill undervisa dig om vishetens väg,
att du ej må snava, när du löper.»

<sp>Salomo.</sp>

</chapter>
<chapter name="I.Eko från gångna tider.">
<center>I.</center>
<center>Eko från gångna tider.</center>

Tack vare en älskande faders omsorg har du
fått en vårdad uppfostran och utgjorde en
bedjande moders hopp. Du var en liten Gabriel
för henne, som lutade sig över din vagga, och
dina ögon strålade mot henne likt morgon- och
aftonstjärnor. »Skulle en moder kunna förgäta
sitt barn?» Ofta låg hon böjd över sängkanten
i bön till Gud, medan alla familjens medlemmar
sovo, och din fader hörde man ofta på sina knän
fråga: Huru skola vi rätteligen förhålla oss med
pilten? (Dom. 13: 12.) Har du ej haft en
moder?



Men vaggan, som i långa tider gick både natt
och dag, har stannat av, det ömmaste hjärta,
som någonsin har slagit för dig på jorden, brast
i döden -— kanske av en hemligt tärande sorg
över en förlorad son? -— Gud vet det. -— Den
idoga och verksamma handen, som arbetat för
din skull, är avdomnad och sträckt till marken,
såsom krigarens arm på slagfältet, när han dog
för sitt fosterland. Du fuktade gravranden med
tårar och återvände sedan med saknad och
ånger i din själ Din moder är död. Du har
ingen far. Intet hem. Ditt näste är upprivet.
Sätt dig en stund på förstugtrappan och gråt ut.
Du hade kunnat vara en bättre son. Men nu
är det för sent.

<sp>Min son, kom ihåg!</sp> Glöm aldrig livets
leende vår med dess sköna, hulda väsen: din
glada sång, din varma tro, din levande
övertygelse, din fasa för synden. Du var Guds barn
en gång, och de ömmaste förhoppningar
binda dig vid ansvar att hålla nasirskapet heligt.
Om än utsatt för tjusande lockelser, hade det
varit bättre för dig att dö än att synda och fläcka
din själ. Du har bevarat oskulden och svarat
frestaren: »Huru stulle jag kunna göra så
mycket ont och synda mot min Gud?» Eller hava
dina lockar fallit i Delilas sköte? Varför är
din blick så skygg, och varför rodnar du, som
hade så klara blå ögon, när du satt på din
moders knä? Varifrån kommer du, och vart går
du? Du, som lever i idealernas värld, <sp>vad
skall du bli?</sp>

På min vandring har jag sett unge män snava
och stappla. En del äro alldeles ruinerade vid
18 à 20 år, många bäddas i en för tidig grav.
Har du börjat leva i synden, låt varna dig och

vänd om! Har du under tjänsten i främmande
land förlorat själafriden, vänd om till <sp>Betel</sp>
och bygg altare åt din barndoms Gud! Din
moder kanske är död, men din moders Gud lever.
Jag besvär dig, som haft eller kanske har en
bedjande moder, stå upp för hennes skull, och
börja ett nytt liv. Låt den snöda världen fara.
Över de gudlösas hån och världens lekar brinna
dessa ord: »Ve eder, som nu len, ty I skolen
gråta och jämra eder.» Bliv en Guds man! Den
moderata kristendomen har ingen framtid.

Man säger, att det finns föga hopp för
avfällingar. Visst är det en dubbel synd att
övergiva Herren, »men där synden överflödar,
där överflödar nåden mycket mer.»
(Rom. 5: 20.) Skriften är full av dyra löften och
försäkringar om nåd för de fallna, Om och om igen
ropar Guds Ande genom profeterna: Kom igen!
Och vid tanken på denna upprättelse säger
Herren: Jag skall älska dem av fri vilja, Os. 14: 5.
Är det ej för Efraim han uppröres? Är det ej
för det hårdnackade Israel han klagar, likt en
förtvivlad moder, då hon ser sitt enda barn föras
bort av strömmen. »Mitt hjärta vänder sig i
mig, allt mitt medlidande är i rörelse. Jag
vill icke verkställa min vredes brand, ty jag är
Gud och icke en människa.» Os. 11. Har du
ej sett, huru Herren, då han under väckelsetider
kommer till en ort, först kallar hem sina avfälliga
barn? En väckelse börjar alltid med de fallnas
upprättelse.

Din barndoms ängel, din ungdoms förtrogne,
är innerligt fästad vid sin ungdomsbrud genom
många dyra minnen, som varken tid eller
evighet kan utplåna. Därför säger han: »Jag
kommer ihåg, dig till godo, din ungdoms

kärlek, och att du älskade mig under din
trolovningstid». Jer. 2. Han känner en djup saknad i
sin själ och har ingen ro, förr än du är
upprättad, utan ser dig för sina ögon, varhelst han går,
såsom skriften säger: »Dina murar äro
beständigt inför mig.» Och hans nåd är allsmäktig att
återställa det förlorade paradiset och göra dig
lyckligare än du någonsin har varit. »Om du än
vore vid himmelens ända, skall Herren, din
Gud, hämta dig därifrån, och Herren, din Gud
skall låta dig komma till det land, som dina
fäder besuttit, och du skall besitta det, och
Herren, din Gud, skall omskära ditt hjärta, så att
<i>du skall älska Herren, din Gud, av hela ditt
hjärta och av hela din själ, och han skall göra
dig lyckligare, och talrikare än dina fäder hava
varit.<i>» 5 Mos. 30.

Det är visserligen ej Guds vilja, att vi skola
falla, och han, som besegrat världen, kan bevara
oss från det onda; men vår egen halsstarrighet
och vårt hjärtas högmod gör, att många
förståndiga måste falla, »på det att de skola varda
luttrade, beprövade och rena till ändens tid.»
Dan. 11: 35. Och den trofaste Gud, som mitt
under allt är och förbliver »himmelens Gud»,
vänder allt till godo för sitt folk och till sitt rikes
fromma, så att den fallne, återupprättad,
vinner både fostran och erfarenhet att vägleda,
trösta och hugsvala dem, som råka i samma nöd.
»Jag vill komma ihåg mitt förbund med dig i din
barndoms dagar och upprätta med dig ett evigt
förbund -— -— att du måtte komma till
besinning och blygas och ej mer upplåta din mun för
skams skull, när jag förlåter dig allt vad du har
gjort. Och du skall mottaga dina systrar, såväl
dem som äro större som dem som äro mindre

än du, och jäg skall giva dig dem till döttrar.»
Hes. 16.

Evad som händer, bevara ett minne av din
härkomst, och minns, att du omfattas med en
kärlek, som aldrig kan förgäta. Människor
kunna se på den fallne med förakt, men den
förolyckades fader ropar: »Absalom, Absalom, min
son, ack, att jag hade fått dö i ditt ställe!»
Och —- underbara kärlek! —- han stiger ned för
att dö. Han gråter, han ropar och kämpar under
blodsvett. Hör, han ropar: »Min Gud, min Gud,
varför har du övergivit mig!» Träd närmare! Se,
han utsträcker sina armar i korsdöden för att
omfamna dig och viskar med bleka läppar:
»Förgät ej mig!» Vem är han? Det är Jesus.
Varför dog han?

»Din synd är försonad, och du får dubbelt av
Herrens hand för alla dina syndastraff.» (Jes. 40:
2.) Du är köpt med Jesu blod, och han lever
för att vinna din kärlek. Och du älskar ju
honom? Han är ju den <sp>ende</sp> i ditt hjärta?
</chapter>

<chapter name="II. Hör, min son!">

II.

Hör, min son!

»Hör, min son, och var vis!»

<i>Statt upp, min älskade, min sköna, och kom!</i>

Så talar brudgummen till sin älskade och
efterlängtade brud, som är allt för hans hjärta.
Hon var dock sen att besvara hans kärlek, och
det var onaturligt för henne att glömma sig själv
för en annan; men, prisat vare hans gudomliga 
hjärta, slutligen utbrister hon, besegrad av
hans uthålliga kärlek: »Låtom oss stiga tidigt
upp.» Ej långt förut hade hon, tjusad av
självbehag, gått ned till hassellunden ensam och
allena för att betrakta dalens grönska, och där
gjorde hon en lustfärd på Amminadabs vagnar;
men, smärtsamt berörd av den nya omgivningen,
återvänder hon med ångerfullt hjärta, såsom de
unga alltid få göra, när de tjusas av världen och
beundra sig själva. Men nu hängiver hon sig
med odelat hjärta för att dela brudgummens
såväl intressen som hans syften och böjelser.

Denna maning: »Stå upp!» gäller var och
en av eder. Tidsanden är förslöande, och
dröjsmål förlamar. Den religiösa världen måste
ryckas såsom en brand ur elden, men trons barn
stiga tidigt upp. (1 Mos. 19: 15—17; 22: 3.) Vad
ångan är för maskineriet, det är ett varmt
hjärta för det verksamma livet. Giv honom din
bästa kärlek, och bed honom så fängsla din


uppmärksamhet, att du förlorar allt annat ur sikte.
Utan inre samling kan ditt rike ej bestå.

Man tillskriver ordet härskaremakten, men
samhället äger bestånd genom <sp>karaktärer</sp>.
Arons vältalighet hade intet värde för Mose
uppdrag, då Aron saknade hörsamhetens dygd.
Din framtid beror väsentligen på din förmåga
att höra. Ty du är ung och oerfaren. Låt dig
gärna undervisas av dem, som äro bättre än du, och
hys aldrig stora tankar om dig själv. »Var och en
vare snar till att höra, sen till att tala.» »Tystnad
röjer förstånd, men dårens mun är ett ras i
närheten.» Välj de bästa människor till dina
rådgivare och dela ej ditt hjärta med lågsinnade
personer, som äro sämre än du. Den som förkastar
de äldstas råd är bestämd att gå under, (1 Kon.
12.) Vem kan räkna de många tusen själar, som
gått förlorade, därför att de ej aktade de vises
råd? Lyssna med vördnad till din gamle far,
och trampa ej modersordet.

<i>Den där råd lyder, han är vis.<i>

Framtiden beror ej så mycket på din
talförmåga som därpå, att du under helig bävan
lyssnar efter hans röst i varje ljud, så att du
mitt under arbetet kan liksom Johannes säga:
»Herren är det.» Det är vanligen en säregen
känsla i Jesu ord, som den förtrogne lärjungen
icke gärna kan förväxla. Johannes behövde ej
mer vid Jesu kors än detta: »Se din moder!»
Och från den stunden tog lärjungen henne till
sig. Jesu ord äro ande och liv, ty de flöda av ett
älskande hjärta. Skulle bruden icke känna
brudgummens röst? Skulle hon icke bli utom sig
av hans ord? H. V. 5: 6. Vi kunna ju till och
med känna igen våra närmaste genom ljudet av

deras fotsteg. Skulle Jesu lärjungar icke känna
igen honom, som går genom lyckta dörrar? Jo,
visserligen. »Mina får höra min röst, och jag
känner dem, och de följa mig.»

Helgedomen är mörk utan inre ljus, och
vänskapen saknar förtrolighet, om icke vännerna
känna igen varandras röster. Antingen äro vi
upptagna med oss själva eller leva i denna
världens marknadsbrus, om vi icke uppfånga
larmklockans ljud och väktarens rop. Saken är den,
att vi leva alltför mycket i denna värld och ej så
nära Gud och himmelens port, som vi borde
göra. Våra hjärtan äro ej för honom
allena. Den lärjunge, som vilar nära Jesu
hjärta, tillviskar han månget ord i förtroende, som
ej de andra lärjungarna, icke ens Petnus, har
någon aning om. Visserligen kan lärjungen för ett
ögonblick förlora det umgänge, som förenar vårt
livs trådar med Jesu hjärta, så att vi läsa hans
tankar i levande sympati, såsom i förtroligt
sällskap den ene förstår den andre genom en
obetydlig rörelse; men gemenskapen med Gud
är alltid densamma, så länge själen högst av
allt värderar Jesu kärlek, och hon giver sig ingen
ro, förrän linjen är klar.

Drottningen måste fram. Hon är känd utmed
heta linjen; tusen sinom tusen änglar och
tjänsteandar, himmel, hav och jord stå redo att
frambära hennes bud till konungen. »Bed,
yngling, bed! Gud hörer dina böner.» »De som
bittida söka mig, de finna mig.» Bed, yngling,
bed! Den, som vill dragas efter honom skall
snart få bekänna: Konungen har fört mig in
i sina salar, där <sp>allt</sp> förkunnar hans lov, där
<sp>allt</sp> bär vittnesbörd om huru han älskar oss
och vilken omsorg han har om sina barn. Det


är utöver all människonaturens, förmåga att
bevara ett nära umgänge med Gud, men umgänget
med Gud bevarar oss. Guds Ande, som är
bönens Ande, ropar alltid sitt: »Abba, fader!» och
försummar aldrig sitt verk. Låt ej hindra dig i
ditt framträdande till Gud. Den som ej har tid
att bedja måste få tid att göra misstag, ångra,
bekänna och förlora sin dag. Fråga Herren till
råds om allt. Låt hela ditt inre och yttre liv
vara under hans kontroll. Och du skall
omedvetet växa <sp>i nåden<sp>.

I allmänhet äro de första intrycken av Gud,
och vi böra troget fasthåla dem och under
aktgivande på Andens röst i vårt inre och
händelsernas gång i det yttre framdraga dem i
ljuset av Herrens ord. Att uppställa någon viss
regel för bedömande av inre röster, är i
allmänhet icke rådligt och mindre av nöden; ty
huvudsaken är, att vi bevaras i ett sådant sinne,
att vi kunna höra hans röst. Men om vi ej
förvirra vår egen ställning genom att fråga om det
som en gång för alla är uppenbarat, om vi
sorgfälligt bevara heliga intryck och med glädje
hälsa varje liten ljusning, skola dessa intryck
av hans närvaro mogna till visshet och förmågan 
att urskilja hans röst uppodlas. I torra tider
måste man gräva djupt; och tidens stora krav
är en djup kristendom. Hur skola vi kunna
vänta vördnad och respekt för Herrens ord bland
världens barn, om vi icke lyda Herrens röst?
Var mycket rädd om det ljus du har!

Gud vare lov, att jag får bedja! Det klarnar
vid nådastolen. Där stämmer han möte med oss
för att tala med oss om allt vad, han genom
oss vill hava tänkt, sagt och gjort. Aldrig i
mitt liv tror jag mig hava sett en man <sp>tala</sp>

med Gud, och jag tror, att personliga samtal
med Herren tillhöra det allra heligaste, som ej
får bevittnas av andra; men jag har sett
utvalda själar komma ut ur helgedomen med
strålande ansikten och ett budskap från Gud. Och
denna syn är den skönaste, jag har sett ibland
människor intill närvarande stund. Dess mera
det mänskliga försvinner och det gudomliga
framträder hos en kristen, dess mera, skön och
gudomlig är han. Det är en ljuvlig syn att se
lärjungen vid mästarens fötter, eller ett barn
luta sig intill sin moders bröst och viska:
»Mamma, vad säger du?» Och den unge mannen är
skönast, då han frågar efter Guds vilja.

Men även en Guds man, som är förtrogen
med Herrens vägar, kan understundom råka i
stor förlägenhet, då han har kommit till den
avgörande stunden, att han måste handla, men icke
ser, var han skall taga nästa steg. Men dessa 
prövningar äro på ett särskilt sätt ägnade
att uppenbara Israels Gud för våra hjärtan och
stärka oss i tron på hans gudomliga ledning.
Huru ofta, då omständigheterna tvingade oss att
taga ett språng i mörkret, funno vi efteråt, att
det var Gud som ledde oss, liksom örnen, då han
vill lära sina ungar flyga, först kastar ut dem
från det höga nästet i den omätliga rymden och
sedan flyger inunder dem och bär dem på sin
rygg, medan de hämta nya krafter till nya
ansträngningar! I vår tid är det av stor betydelse
att uppliva och stärka tron ibland Guds folk.
Därför måste vi gång efter annan genomgå nya
prov. Men Herren skall aldrig tillåta att en själ,
som förbidar honom, kommer på skam.

Var stilla! Det kommer ljusare tider för dem
som <sp>lyda</sp> Gud. Hörsamhet uppodlar förmågan

att höra. För sina vänner omtalar han allt, vad
han hört av sin Fader. (Joh. 15.) Den ställning
du bör intaga, är densamma som profeten intog,
då han väntade svar på sitt klagomål: »Jag vill
stå på min vakt och ställa mig på min post för
att se, vad han vill säga mig.» Och detta är den
ställning, du bör intaga till uppenbarelsen, om
du ej vill förföra något av densamma: »Skriv upp
din syn på tavlor, att den lätt må kunna läsas.»
Men synen hör ännu till framtiden, och det är en
stor prövning för unge män att med alla sina
förutsättningar till framgång vara stilla och förbida.
Huru mången yngling har ej i fråga om val av
yrke eller val av hustru etc. tagit mera hänsyn 
till sina personliga fördelar än till Guds
vilja och därigenom skapat sig ett helvete redan
på jorden!

Förbida! Endast Gud känner den rätta
stunden. »Min stund är ännu icke kommen», sade Han,
som hade ett stort verk att utföra; »men eder
stund är alltid inne.» Om det än dröjer, så
förbida, ty det skall komma och skall ej utebliva.
—- Förbida! Ej i nervös oro, men i stillhet. Då
allt är tyst, kommer helgedomens Gud. Väl den,
som då kan svara:

<i>Tala, Herre, ty din tjänare hörer till!</i>
</chapter>


<chapter name="III. Följ icke med strömmen.">

<h1>III.<br>
Följ icke med strömmen.
</h1>

»Att du ej må snava, när du löper.»

Mången yngling föröder sin tid på lapprisaker,
medan andra driva mellan skären på tidens
nyckfulla hav utan sjökort, utan roder, utan styrman
och —- det dåraktigaste av allt -— utan mål.
<sp>Han driver!</sp> Antingen måste han vara från
sina sinnen (Luk. 15: 17) eller bestämd att
förgås (2 Petr. 2). I våra större städer kan man
få se unga män driva gata upp och gata ned,
från kaféet till krogen, från krogen till nattliga
utsvävningar. Vad är deras mål? Fängelse
eller dårhus?

Sommarkvällen har ett tjusande behag, då
ungdomen leker i det gröna, och mången
troende yngling, som under vintern sjöng och bad till
Gud, synes nu arm i arm med världen vandra vid
skenet av Sodoms brand, lidelsens eld. Den
frigjorde anden har ånyo blivit en slav under
världen och dess lustar, och under musikens
toner vandrar han, som en gång var på väg till
himmelen, allt längre ifrån Gud och närmare
skuggornas hem. Nasiren sover i Delilas sköte,
medan vällusten rakar hans huvud. »De filistéer
över dig!» Vilken syn! Dygdens ängel vadar
i sitt blod. Nasirens ögon genomborras av
begärens makt. Bunden föres han bort för att


under världens hån mala sina gärningars frukt.
Himmelen upphäver en stor klagolåt, och fromma
hjärtan brista. Inga ord kunna skildra det
fasansfulla i de kristnas avfall.

Syndens nästen, som äro förrädiskt lockande,
uppspärra sina gap, och unge män rusa in,
likasom får, mitt i elden. De hava intet högre mål
än att roa sig, och dessa äro de som leva glatt,
så länge det räcker till, och hava många fastän
dåliga vänner på teatern och andra ännu sämre
förlustelseställen. Men överträdarens väg är
hård. Ormtjusaren bliver stungen till sist. Var
noga i val av umgängeskrets! Fly dåligt
sällskap!

1:o <sp>De följa med strömmen</sp>. Se,
där brusar det bottenlösa djupet. Unge man,
vänd om! Ingen kan vara vissare om sin
undergång än dessa veklingar, som ej ha mod att
säga nej. »De äro såsom agnar, vilka vädret
bortdriver.» I ensamheten gråta de över sig själva,
och släkt och vänner lova de bättring, men,
då kamraten kommer, svänga de sig om med
ett hånskratt och göra våld på sig själva. Den
ena stunden åkalla Herren och den andra stunden 
förbanna sig och svärja, att man icke är hans
lärjunge! Skulle dessa kunna bestå i domens
allvarliga tider, då hjärtan uppenbaras, eller
förbliva i de rättfärdigas samfund? O nej! De
följa med strömmen och fjärma sig alltmer ifrån
det heliga. Att förvilla och förvillas, är den
ogudaktiges del.

Den unge mannen, som har ett vårdat yttre,
och den unga kvinnan, som djupare respekterar
modejournalen än Skriften, rycka på axlarna och
säga: »Man måste följa med sin tid.» Ja, så är

det. Barnen uppfostras mera för den moderna
tiden än för evigheten, mera för en ära, som de
aldrig föddes till, än för sin bestämmelse och
bliva därför sorgliga missfoster av en förvänd
uppfostran, utåtvända och bortkomna från det liv,
som är av Gud. Hemmen inrättas och borden
dukas efter den fina världens smak; man vill
spela rollen av att vara rik och förnäm och lever
över tillgångarna. Om arbetaren tjänar 50 öre
eller 50 kronor i veckan går på ett ut, ty pungen
är lika tom som njutningsbegäret, då nästa likvid
ingår. Ingen vill böja sig under den andre, och
ett tjänande sinne är sällsynt till och med bland
de kristna. Även de följa med strömmen. Den
unga fröken upptager varje nytt mod,
ynglingen vill bli herreman, den förståndige
arbetar sig upp och når ärans höjder, den tanklöse
roar sig. Det går ett rop från pol till pol, att
alla skola tillbedja det gyllene belätet, och
folken nedfalla och säga: »Man måste följa med
sin tid.»

Men hur skall ett samhälle hunna bestå, som
den ena gången ropar: »hosianna», och den
andra: »korsfäst!»? Och hur skall en karaktär,
som är byggd av både järn och lera, kunna bestå
under närvarande tid, då så många revolutionära 
element och stora krafter äro i verksamhet?
Låt vara huvudet är av guld. Var och en som
vill rädda sitt eget och andras liv, måste
framför allt vörda samvetets bud; och den, som
trampar sin övertygelse för att vara kejsarens
vän, förlorar både världens aktning och Guds
vänskap. Den falska världen hälsar dig med
glada ansikten, om du går hennes ärenden, men
föraktar dig i sitt hjärta. Ack, såge du allt
skrymteri, som döljer sig bakom alla dessa smickrande


ord och ärebetygelser, skulle du genast vända
ryggen till hela sällskapet. Ingen fäller en tår
vid din grav. Ingen lossade repet på förrädarens
hals. »Vad kommer det oss vid? Du får själv
svara därför.» (Matt. 27: 4.)

Följ icke med strömmen! Hav mod att säga
nej. De bästa människor, som någonsin levat, äro
de, som icke »följde med sin tid» utan rodde
emot strömmen, och vilka så fruktade Gud, att
de ej fruktade för något annat än synden.
Banbrytare på reformationens, kulturens och
vetenskapens områden hava, utan hänsyn till
andras omdömen, följt sin egen övertygelse. Och
de hava delat enahanda öden. Samtiden har
hånat dem, men eftervärlden prisar dem, och
nationerna kunna till och med kivas om äran,
att få bära deras namn. Den rättfärdiges minne
lever i välsignelse, men den ogudaktige har sitt
namn i sanden.

2:o. <sp>Vart leder strömmen?</sp>
Modegalenskap, vansinne, fattigdom, svindlerier,
skandaler, självmord, ett förfelat liv, en skamlig
tillvaro och ett sorgligt slut äro följderna av en
osund riktning. Förgäves söker man hålla sig
uppe, då ormen äter sig in allt djupare och
närmare ens hjärta, och faller med utsträckta
vingar till marken. Hälsan är bruten och
arvedelen förspilld med skökor, skandaler blottas och
medaljer avtagas, ifrån den hemliga vrån
framträder synden dödsblek och vålnadslik för att
sakfällas inför sanningens domstol, och
syndaren måste uppbära följderna av de synder han
övat och liksom Ananias och Safira jordas i
samma grav. Varje människa bär sin egen väg inom
sig själv. »Och vad en människa sår, det måste
hon uppskära.»


Den berusande kalken är tömd. Då hör
man Belsazar upphäva ett skri. En stund är
kommen, som ej den skickligaste hovnarr kan
skämta bort. Döden, domen, evigheten kommer.
Ingen gudsförnekare, ingen hädare upplåter sin
mun, när Gud börjar tala och den allsmäktige
reser sig till doms. -— Strömmen leder till
undergång. Själ och kropp ruineras. All
självständighet förloras. Fåfängan, lyxen, högmodet,
lidelserna och synden taga överhanden. Den
moderna tanken undantränger den barnsliga tron,
och själen går in i evigheten utan hopp.
Människohanden, utan stöd, faller till marken. Vad
ligger där bortom?

Kunde jag framkalla deras bild, som gått
förlorade av brist på levnadsmål eller tidigt
övande av lasten, tror jag, att ingen av eder skulle
kunna uthärda en sådan syn. Mina varningsrop 
skulle vara överflödiga, om jag blott kunde
samla en tusendedel av dessa, vilka,
förslavade genom synden, drivas liksom får till
slaktbänken. Sen på dessa irrstjärnor av stirrande,
uttryckslösa ögon, som fara utan mål över
lustarnas himmel.

3:o. <sp>De föddes till konungar</sp>, men
ville hellre roa sig med jakt och andra äventyr 
än sysselsätta sig med de allvarliga ting, som
utbilda hjältarna för livets kamp. Den gyllene 
spiran förföras, kronan överlåtes till en
annan. Fienden intager landet, medan ynglingen 
jagar efter jordens skuggbilder, och han,
som föddes till att härska, dör såsom
fattigstughjon, ruinerad på allt, slagen i järnbojor,
med utstungna ögon bärande världens hån och
förakt. Men ve den, som är föremålet för hans

förbannelse, då han ropar om hämnd för det ena
av sina ögon! Ve de vilseförda, och ve den, som
vilseför!

Med sin stora begåvning hade han kunnat
vara till stor nytta för samtiden och sluta sina
dagar som en vördad patriark, men nu bäres
han bort i ruset av sin dårskap och jordas i
graven utan saknad av en försummad omgivning.
Den, som är alltför »beskedlig» att kunna bryta
mot världens vanor, och den som alltid påverkas
av andra men sällan av någon kraft inifrån
försvagas allt mer och mer och är ej i stånd att
kunna ingjuta nya, friska tankar och de
andeströmmar, som höja livet och göra omgivningen
bättre. Vad skall den kunna uträtta, som bara
följer med? Hans liv är förfelat. Låt honom vara!
Han följer med strömmen.

Många, som kunnat vara lärda män, sitta
nu, berövade förståndets ljus, på hospitalet eller
ligga i en syndares grav, bortryckta i sina halva
dagar. Vad ont hava de gjort? Svaga för
kamraternas hån, ville de ej utpekas, och därför
gingo de med och drevo allt längre bort. Ja,
dessa äro de, som följa med stundens ingivelse
och nu, likt Esau, begråta sin förstfödslorätt.

Vakten eder för orena tankar och fantasier!
Given icke rum i edra hjärtan för orena bilder,
men hållen Kristus helig! Synden i världen är
ej så farlig som synden i hjärtat. En karaktär
ruineras icke utifrån, men inifrån. »Bevara ditt
hjärta! Ty synd står för dörren.» Sky alla
syndens och lastens tillhåll. Hellre må du, liksom
Josef, gå i fängelse än överlämna dig åt lasten.
»Bland de fåkunniga blev jag varse ibland
ungdomen en dåraktig yngling, som gick på gatan
förbi hörnet, där en sådan bodde, och tog

vägen till hennes hus i skymningen, på aftonen
av dagen, i mörka midnattsstunden. Och se, en
kvinna gick honom till mötes. Hon var yster och
vild. Genast följde han henne efter och gick
såsom en oxe till slaktning och såsom en hind
rusar emot jakttyget, till dess pilen genomborrar 
hans lever; han gick såsom en fågel till
snaran, utan att förstå, att den var utlagd för
hans liv. Ej göre ditt hjärta avsteg till hennes
vägar, och ej förirre du dig på hennes stigar! Ty
många slagna har hon fällt, och stort är antalet
av de dräpna. Till dödsriket gå vägarna till
hennes hus, bära ned, ned, ned till dödens
kamrar.» Ordspr. 7. Gud allsmäktig bevare eder!

Den unga kvinna, som från landsbygden begiver 
sig till de större städerna för att, som hon
menar, skaffa sig en bättre och lyckligare
ställning, mötes av förrädiska lockelser, som hon
ej är mogen att vare sig bedöma eller emotstå,
och satan har övade tjänare, som förstå att
bedåra de menlösa. För mången lantflicka har den
sköna staden, som hägrade för hennes blickar,
blivit det Sodom, där hon sjönk i den djupaste
förnedring.

Far ej upp till huvudstaden utan att på
förhand vara försäkrad om plats eller hava
någon välkänd person, som tager vård om dig.
»Ve världen för förförelsernas skull, ty förförelse
måste komma, dock ve den människa, genom
vilken förförelsen kommer!» Ve eder, som locken
de oskyldiga in i edra garn! Se, himmelens
drottning ligger slagen, och dess invånare sörja
och begråta hennes fall. Men den vilseförda
ropar hämnd över eder.

Följ icke med strömmen! Jag behöver icke
säga dig, att ingen av de fallna velat eller tänkt

så illa. »Det är ej så farligt», säger alltid den, som
kör närmast bråddjupet. Den enda vägen till
seger är understundom att fly likt fågeln till sitt
näste och barnet till modersfamnen. Fly ungdomens 
lustar! Fly för ditt livs skull, och undsätt
din själ på berget, så att du ej förgås. Jesus är
ungdomens enda hopp.
</chapter>


<chapter name="IV. Vad skall du bli?">

<h1>IV.<br>
Vad skall du bli?
</h1>
<i>»Befall Herren dina verk, så vinna dina planer framgång.» Ordspråksb. 16: 3.</i>

<sp>Var den du är.</sp> Varför skulle du annars
förlora din bestämmelse? Liksom varje ting
inom naturen uppenbarar någon viss egenskap
hos Gud, varigenom skaparen i mer eller mindre
mån kan kännas (Rom. 1), så är varje människa
avsedd att uppenbara något av hans fullkomligheter. 
Det rätta idealet för dig vinnes icke
genom att bli såsom andra, ehuru vi alltid må lära
och upptaga varje gott exempel. Konsten är
dock att finna den sanna ursprungligheten hos
var och en samt ernå den sunda utvecklingen av
personens individuella egenskaper. Men detta
storverk måste vi helt anförtro åt den Ande,
som skapat oss.

Låtom oss se till, att vi kunna fylla vår
personliga uppgift såsom människor i
vardagslivet, och sedan kunna vi genom Gud uträtta
något även på predikstolen. Religionen består
ej i att kunna tala, utan i att kunna <sp>leva</sp>.

1:o. <sp>Bliv en människa</sp>, men blott <sp>en</sp>.
Ett farande hit och dit från det ena yrket till
det andra lämnar samma resultat, som när biet
surrar över den blomstrande ängen. Många
förlora sin avsikt att vinna kunskap och

kännedom i det praktiska livet, därför att de vilja
se och vidröra allt men ej på allvar leva för
lösandet av sin uppgift. Det är bättre att vara
tyst än pratsam, mera inbringande för
människolivet att sitta lugn och samla honung än leva
endast för att väcka uppseende.

Välj <sp>ett</sp> och var <sp>en</sp>. Tidens allmänna synd
är, att man har för många järn i elden och vill
utföra dubbelt arbete under samma arbetstid.
Man överhopar sin själ med orolig ävlan, och
maskineriet går, så att axeln är glödhet, utan
att vinna motsvarande resultat till den kraft, som
förbrukas. Men huvudsaken är ej att göra
mycket utan att göra allt med omsorg. Villkoren
för unge mäns framgång är ej att göra fort utan
att göra väl. Den som är rask och villig att tjäna
har goda utsikter, men den som fuskar, i vad
sak det vara må, han vinner ingen insikt.

Härmed vilja vi dock ej förneka möjligheten
av att kunna tjäna både sig själv och andra utan
att vara mästare.

Företagsamhet utbildar praktiska män, såsom
den vise säger: »En mästare gör allting själv,
men dåren lejer.» Mycket förekommer inomhus
eller i samband med ett yrke, som en vanligt
begåvad person mycket väl kunde lära sig att
göra själv och därigenom spara sig för många
utgifter. Slapphet och försummelse gör människan 
gruvsam och förtager henne handlingskraften, 
så att hon i varje mullvadshög ser ett berg
och i mullvaden ett lejon. Men den fromma
självtilliten eller tron på att en sak är möjlig,
undanröjer många svårigheter. Försök och försök om
igen! Var en arbetsmyra! Men gör <sp>en</sp> sak till
din huvuduppgift.

När du har lämnat hemmets härd och går

ut för att insamla din nödtorft, stanna vid <sp>en</sp>
buske och välj <sp>en</sp> sak, om du ej vill återvända
med en tom pung och en fördärvad själ. Många
hava sprungit sig trötta för att finna det mest
givande arbete, men jag har ej träffat en ibland
dessa hundra, som ej klagade över en usel möda,
under det andra, som äro mera anspråkslösa
och därför kunna vara stilla, reda sig bra och
äro dugliga och förnöjda arbetare. Tiderna äro
ej så dåliga som de utropas. Varför det sällan
räcker till, beror väsentligen därpå, att behoven
äro för högt uppdrivna. Man vill leva stort på
alla områden. Samhällen, riken och stater såväl
som enskilda personer gripas av en »storhetsmani», 
och ingen vill anses vara fattig och ringa.
Fåfängan och lyxen utarma folken. Slöseri och
fattigdom äro bundsförvanter.

2:o. <sp>Bliv arbetare</sp>. Välj ett yrke, som
motsvarar din håg och dina anlag. Merendels är
man begåvad för det man drages till; och du
är i så fall icke bunden av ditt föräldrahem.
Men om du har lust och finner det vara Guds
vilja, så upptag gärna din faders arbete och plöj
din åkerteg med hans plogar, liksom Elisa
upptog Elias mantel och slog med den på Jordan,
sägande: »Var är Herren, Elias Gud?» Och hans
Ande skall vila över dig och bana väg genom
alla svårigheter. Det är ej arbetets natur att
inbringa mer eller mindre, som bestämmer dina
framgångar, utan arbetets utförande, <sp>huru</sp> du
arbetar, samt Guds välsignelse, och det senare
i första hand.

Visserligen har jag hört mången fader säga,
att han för ingen del vill se barnen under
samma slaveri som han. Men huruvida en

ende ställning kan vinnas utan »slaveri», torde
vara tvivel underkastat. När allt kommer
omkring, är det genom arbetare mission bedrives
(Matt. 9) och samhällen äga bestånd. Inga
resultat vinnas utan arbete, ihärdigt arbete; och
den som icke vill arbeta i ungdomen måste
arbeta, då han är gammal. I denna rastlösa och
verksamma tid kan ingen drönare bestå i
samhällets kupa. Då vi här tala om arbete, mena vi
<sp>allt</sp> arbete, som kan göras i Jesu namn och till
Guds ära. Men kroppsarbete är, såsom mera
stärkande, att föredraga. Dock var och en på
sin post.

Det synes mig höra till de oförlåtliga misstagen 
att tvinga sina barn till studier. Och detta
så mycket mer, som skolan är överhopad och
studenten ofta nog måste antaga den ringaste
syssla och kämpa en hårdare kamp för tillvaron
än mången arbetare. I s. k. bättre hem vänjas
barnen ofta nog mera till arbete än i många fattiga
hem, där den socialistiska andan råder. Det är ej
så mycket de rika och förnäma som de fattiga och
arbetarne i vår tid, som vilja två sina händer
rena och bli herrar. Därför måste även sonen
studera, antingen han har lust och fallenhet eller
ej, han måste taga studenten. Han läser och
bliver en bokhållare med 300 kronors lön, medan
en vanlig arbetare, vars utbildning ej kostar
hälften så mycket, har dubbelt så stor inkomst
och redan är en välbärgad och lycklig familjefader. 
Eller kanske studenten blev en odåga,
en vildspelare?

Om han nu vore skräddare, kunde han sy en
rock åt sin gamle far, som är fattig och nedtyngd
av skulder, och vara en lycklig man, undkommen
onda kamraters lockelser. —- Korteligen, valet

är av stor vikt. Ungdomen grundlägger ålderdomen. 
Ett orätt steg, som leder in på orätt väg,
kan bliva din olycka för både tid och evighet.
Ingen människa och allra minst den troende
lyckas på orätt väg. Stanna! Fråga din Gud.
Lämna dina öden i hans händer, som är den
Gamle av dagar. O Gud, fatta den unge mannens
hand, och led honom efter ditt råd! Bevare han
de späda, vita lamm, som gå i bet mellan bergen.
Nattens ulvar ligga i försåt.

Stilla ditt hjärta inför Gud. Försumma ej
livets bästa morgontimmar. Stärk heliga uppsåt
i umgänge med Gud. Det kommer andra tider,
då du ej får tid att bedja och läsa din bibel så
mycket som nu. Förspill ej tiden. Fantisera
ej bort allvarliga stunder. »Bliv i landet och
öva redlighet.» Ty mången far land och rike
omkring, till dess han bliver ingenting, och slösar
med tid och penningar, tills det bliver hunger i
landet, och han måste återvända likt den förlorade 
sonen till enklare vanor. Detta är förkrossande.

<sp>Tiden är kort</sp>. Och ynglingar varda trötta
och uppgivas. Vill du realisera Guds plan och
bringas i full harmoni med hans uppsåt, vilket är
en nödvändig förutsättning för all sund och jämn
utveckling, måste du betydligt inskränka dig samt
i regel upptaga det som ligger dig närmast, ty
du anar ej, huru litet en människa jämförelsevis
hinner uträtta. Mycket kan väl synas vara gott,
men, om det kan undvaras, lämna det i andra
hand, och vinnlägg dig om det som gör dig bättre,
heligare och nyttigare.

»Vad värdigt, vad rätt, vad rent, vad älskeligt,
vad som ljuder väl, finnes någon dygd och finnes
något lov, tänken därpå.»


3:o. <sp>Personen är av stor betydelse</sp>. 
Inga sociala omstörtningar eller nya reformer 
påskynda himmelrikets kommande; inga
bättre tider, utan bättre människor, kunna föra
mänskligheten in i ett ljusare skede. I Egypten
suckade Israel under Farao, i öknen efter
Egyptens köttgrytor, gurkor och meloner. En svamp
kan fyllas med vatten och jorden mättas av
regn, men självsvåldet kan varken himmel eller
jord tillfredsställa. Tiden är ond därför, att
människorna äro onda. Se 2 Tim. 3. Det är
människorna och ej tiden, som i första hand behöva
omskapas, hjärtan och ej teorier, som omdana 
världen. Och för den, som vill vara en sann
människa och en kristen, som överallt ingjuter
något av sin egen karaktär —- för honom är den
nåd given, som lär oss försaka världen och leva
gudligt, och han skall, på vilken plats han är, vara
ett saltkorn i förruttnelsen. (Tit. 2; Matt 5: 13.)

Detta är vad du skall bli. I en tid, då synden
ringaktas och lasten utövas såsom ett oskyldigt
nöje, måste en helgad personlighet, som
bestraffar synden, bliva av allt större betydelse.
Frigjorda män, hjärtevarma hjältar, helgade
personligheter hava en särskild plats att fylla under
närvarande tid.

Men endast småningom fatta vi vår höga
bestämmelse, blott steg för steg föres lärjungen
till fullkomlighet. Viljan, hur kraftig hon än
må vara, är ej karaktären, utan den inre kraft,
som arbetar för att vinna gestalt. Under
utövande av dygden få vi göra många misstag,
innan vi kunna sägas vara övade till gudaktighet
och det är full, helig, salig harmoni i vårt liv.
Men fäll ej modet, om du måste för en tid sticka
ditt svärd i skidan.

Under dessa uppfostrande tider, då bruden är
i pension och underläraren i skola, lämnar han
ej sina utvalda åt slumpen eller de heligas liv
åt planlösa skickelser, utan leder allt med en
gudomlig kärleks lag till den plats, där han
vill uppenbara sig för dem i ett fullare ljus.
Hans under slumra i det livlösa vattnet, och
hälsodrycken upprinner vid Mara. Ingen anar det
hjärta, som slår, och det liv, som utvecklas ur
den sak, som kommer under Guds händer.

Vilket liv de unga måste hava framför sig,
om de så helt gå i döden med sin egen vilja,
att hans uppsåt är den bestämmande lagen för
deras liv!
</chapter>

<chapter name="V. Köp vishet!">

V.
Köp vishet!

»Köp vishet, och för allt vad du har
köp förstånd.»

Bland de unga finns mången Elihu, som är
full av ord (Job 32) men fattig på förstånd.
En skägglös yngling stod upp i församlingen och
undervisade med ovanlig skärpa i barnuppfostran. 
Den unge mästaren medgav, att erfarenheten 
svek honom, men han trodde sig ändå vara
på säker mark, »ty», sade han, »jag har läst mycket
om hur det skall vara!»

Förlåt jag säger, att ynglingen har sina
kunskaper i huvudet, men åldern djupare ned; och
en <sp>man</sp> är vanligen tyst och sluten, ty han
vet vad det kostar.

Jag vill icke göra dig modfälld, men jag vill
råda att tillämpa skolans teorier med nödig
eftertanke och försiktighet. Ofta har jag även tyckt,
att den unga fröken borde taga av handskarna
och göra en mera praktisk tillämpning av sina
kunskaper. Det anspråkslösa hemmet är mera
beroende av hennes arbete i köket eller på
ängen än av hennes spetsar och broderier.

1:o. <sp>Köp vishet</sp>. Vakten eder för den
osunda litteraturen. Välj böcker med urskillning.
Läsningen av en dålig bok har fördärvat mången
yngling och ödelagt hela hans liv. Låt ej politiken

undantränga himmelrikets lagar och intressen.
Läs bibeln. Hav gärna ett nytt testamente på
fickan under arbetet på åkern, studera de
gamlas liv under resan, tag råd av den urgamla
boken vid varje nytt företag. En nyttig bok är
ett gott sällskap. Skriften fyller din väg med
änglar, reser himlastegen på öde stig, låter
mannat falla i öknen, delar Jordan och öppnar
vägen in i löftets land. Jesus, den personliga
sanningen, möter oss i denna örtagård och, knytande
sitt eviga förbund med den bedjande själen, visar 
han sina händer och fötter och säger: »Det
<sp>är jag!</sp>»

Intet sällskap är så helgande, ingen vänskap
så lyftande som gemenskapen med Guds Son.
I förening med honom, som sagt: »Jag har
övervunnit världen», kunna unga män vandra
trygga genom livet och bevara sin väg ren. Det
finns näppeligen en enda belägenhet, som vi
kunna råka uti, där vi ej skola finna ett ord i
skriften. Ingen bok tål att jämföras med denna
bok, som genomlevat så många skiften, stundom
hatad, stundom älskad, av somliga välsignad men
av andra förbannad. Tag med dig den boken
till det avlägsna landet, och läs den vid ditt
framtidsfönster. Studera den på dina knän. Lev
av dess honung. Det gör dina ögon glänsande
såsom Jonatans. Ät av dess himlabröd. Det skall
stärka dig under vandringen till Guds berg. Drick
av dess klara våg. Den räcker för både dig
och Ismael. Skriften är outtömlig. Ty den är Guds
ord.

Men Guds Ande har ännu många åskådningsmateriel 
och många underlärare i sin skola,
och han lämpar sina metoder efter vars och ens
förmåga att fatta. Undervisningen måste vara

personlig och hans ord direkt till din själ, om
du skall bliva en helgad karaktär och ej en
misslyckad kopia av ett främmande ideal.

Den sanna visdomen består ej i stora ord utan
däri, att man ser och hör Gud i allt och
finner den praktiska lärdomen av händelserna i
vardagslivet. Inspiration är ett ständigt sällskap
och den högsta filosofien. Från naturen och det
mänskliga livet hämtade Salomo de rika
marielen till sin visdom och den store Mästaren
sina liknelser. Forska i uppenbarelsen, men
studera även naturens bok. Du skall snart inse, huru
litet du förstår. Och detta skall göra dig ringa
och ödmjuk men stor inför Gud.

2:o. <sp>Vinn kunskap</sp>. Vi leva i
upplysningens tidevarv, och man säger, att kunskapen är
mycket stor. I ordets djupa mening är det icke
sant. Kunskap inom Andens värld är ej det
vetande, som vi inhämta av andra, utan den
fullvissa insikt, som kommer av personligt vidrörande.
»Vad vi hava hört och sett, och vad våra
händer hanterat.» 1 Joh. 1; Joh. 4:42.
Församlingen har ljus över Guds ord och klar
uppfattning av läran men torde vara alltför
mycket behäftad med den ande, som vill låna olja
av de visa. Mycket av den höga bekännelsen
var ett eko av främmande röster.

Förskjut ej en sanning, som dömer och
bestraffar dig, men indrick även evangelii mjölk
och löftenas söta honung, ty eljest kan du ej
uthärda operationen. Allt som renar ditt hjärta
är ett steg framåt till klarare ljus och mera
ljus. Den fulla insikten om Herrens hemlighet
erhålles icke genom ytligt farande över kända
bibelställen, och ändamålet vinnes ej genom klar
uppfattning av teorien, om våra hjärtan

lämnas oberörda av sanningens ande, den
underström, som är sanningens ursprung och väcker
nya, heliga uppsåt och ingjuter pånyttfödande
krafter. Den enda kunskap, som är levande, är
kännedomen av Jesu hjärta. Bed Gud bevara dig
för en tom och torr andlighet. Hellre ville jag
vara en gråtande Maria vid den tomma graven
än en ytlig kristen, som ropade: »Halleluja!»
förrän jag sett den uppståndne Herren. Först
av allt måste vi känna honom.

Den levande kunskapen om Gud, som i sig
innesluter all annan kunskap, är mera hjärtesak
än förståndstro. Det klarnar inifrån. Därför
beder Paulus, att Gud måtte upplysa efesiernas
hjärteögon. Erfarenheten bär gåtans nyckel.
</chapter>


<chapter name="VI. Lev för din uppgift!">
VI.
Lev för din uppgift!

»Handlen härmed, tills jag kommer.»

Livet är alltid intressant, och det är lärorikt
om ej roligt att leva, då man har en uppgift 
och lever för dess uppfyllande.

1:o. <sp>Odla karaktären och försumma
ej din omgivning</sp>. Den bästa trädgård
bliver snart full med ogräs och den skönaste
plantering förvildas, om den lämnas utan
tillsyn. »Jag gick förbi den lates åker och förbi en
dåres vingård, och där växte idel nässlor, tistlar
övertäckte den, och dess stenmur var nedriven.
Och jag förnam det, jag lade det på hjärtat,
och jag tog det till varning.» Överallt, såväl
hos människan som naturen, framträder samma
benägenhet att gå tillbaka, och både naturens
bok och den skrivna uppenbarelsen äro fulla av
varnande exempel på urartande av goda
begynnelser. Överallt omkring oss se vi personer,
som kunnat fröjda andra och vara en välsignelse 
för omgivningen, i stället vara en förbannelse, 
av brist på verklig fostran, och utan skydd
mot världens lockelser. Onda anlag måste
undertryckas och dödas eller taga överhanden.
Försumma ej din egen vingård.

Liknöjda själar kallas i skriften för dårar. En
lat man odlar ej sin själ, en dåraktig jungfru
tager ingen olja med sig. En fördärvad

karaktär är en försummad karaktär. Hav akt på dig
själv.

Den liknöjde förlorar alla tillfällen att tjäna.
Ett brinnande hjärta upplyser själen, men lättja
gör själen trög och människan dum. Ju mer den
late tjänaren fjärmar sig från husbondens
intressen, ju mer omtöcknas han och förlorar
kunskapen om sin Herre. »Jag visste», säger den late
tjänaren, »att du är en sträng man, som tager
upp, det du icke har lagt ned, och skördar, det
du icke har sått.» Denna orättvisa beskyllning
vittnar om en elak tjänare, som tyder allt till det
värsta, men också om en lat tjänare, som på
det hela taget ej bekymrar sig varken om
husbonden eller hans intressen. Förkrossande är
husbondens milda svar: »Om du visste, att jag
är en sträng man —- varför insatte du då icke
mina penningar på en växelbank, att, när jag
kommit hem, jag hade kunnat uppbära dem med
ränta?» Växelbanken hade han ej erinrat sig, ty
han var icke van att tänka allvarligt. Hur
dåraktigt att gräva ned sitt pund i jorden! Någon,
tjuv hade ju kunnat stjäla bort det eller skatten
blivit förstörd.

<sp>Ett punds människor</sp> hava alltid stor
benägenhet att gräva ned sitt pund i jorden. Då
en människa är trogen, får hon också rika
tillfällen att tjäna, men var och en som
undandrager sig omtöcknas av en trolös ande.

2:o. <sp>Tag din kallelse på fullt allvar</sp>.
Om någon har en kallelse, är han den samma
ovärdig, om han icke fattar hela vidden och
allvaret i sin kallelse; men tager han den på
fullt allvar och söker motsvara det förtroende
han har, gör han sin kallelse och utkorelse fast,

till sin egen frälsning och stor glädje för den,
som kallat honom.

Ingen torde ana, vilken stor visdom och
självbehärskning en ömhjärtad herde och lärare
behöver för att ej allenast bygga och plantera
utan även döda och slå ned. Men varje syssla
är antingen värd att göras med allvar eller icke
alls vidröras. Det vore ansvarsfullt även att vara
dörrvaktare i Guds hus. Vad resultat kan du
vänta av en slö tjänst? Ingen slarv kan
bevara sitt förtroende. Medaljer vinnas ej utan
trohet.

Tvivelsutan började Eli sin verksamhet inför
den allseende domaren och hörde hans röst i
helgedomen. Men genom slapphet i utövandet
av sina plikter omtöcknades han av en trolös
ande, och, fastän Israels domare, måste han nu,
i saknad av inspirationens ljus, ödmjukt bedja
om uppenbarelsen ifrån barnets mun. »Vad var
det, varom han talade till dig?» En tjänare, som
hade förverkat sitt förtroende, var Eli ställd på
avstånd, och Herren ville ej nu som förr tala med
honom utan genom en annan. Han hade förlorat
helighetens skärpa och dragit upp fördämningen
till den syndaflod, som bortsopade hela hans hus,
så att blott en ruin lämnades kvar, utvisande
vilken förödelse, som hade gått däröver.

Se, där sitter han, som var så hjärtevarm, så
enfaldig i sin tro, han som heligt svor att tjäna
Gud och akta på sitt kall. Hans ögon äro
starrblinda, och helgedomen är mörk. År efter år har
han tjänat i en helgedom, där ingen uppenbarelse
är vanlig, och ogudaktigheten växer i förfärande
grad, efter hand som Eli försvagas. Nu kommer
aftonen. Vinden skakar det höga trädet, och frukten 
faller. Gudsarken är tagen. Eli upphäver ett

rop och störtar baklänges från stolen. Tag upp
honom. Han är död. —- Ej under, om hela
nationen bävar, och hans sonhustru klagar under
födslosmärtan: Israels härlighet är borta! Israels
härlighet är borta!

I unga, som nyligen haven ingått i Herrens
tjänst, och I Herrens heliga, som haven fått en
förtroendepost av Gud, varen på eder vakt, så
att I ej utfören Herrens uppdrag försumligt. Dess
mera inflytelserik en plats gör dig, dess
allvarligare är ditt liv. Det var hemskt, då han, som
utkorades och genom hög fostran bereddes till att
leda och hjälpa de svaga, blev till förbannelse
för dem, som Herren hade anförtrott i hans vård,
därför att han sjönk i sin ande och var försumlig
i sin kallelse. Undervisningen blev alltmera matt
och svävande. Ljuset flämtade likt en slocknande
lampa, då oljan tryter, och själen fylldes med
mörka aningar om att glansperioden var
försvunnen och ett fall nära.

Gud hjälpe, att ingen av eder, mina älskade,
behöver uppleva en sådan erfarenhet. 1 Sam.
fjärde kap. är en dyster solnedgång med blodig
aftonrodnad, då markens djur gömma sig och
fåglarna fly till sina nästen men själen saknar
hem och ro.

<b><i>Eli har fallit från stolen.</b></i>
</chapter>

<chapter name="VII. En kristen på Herrens vägar.">
VII.
En kristen på Herrens vägar.

»Följ mig, och jag skall göra dig till människofiskare.»

Du står i valet mellan <sp>hans och dina
vägar</sp>. Hur arbetar ej den unge mannen att vinna
Gud för sina planer, liksom det oförståndiga
barnet gråter och ber för att beveka sin moder!
Och den store Guden låter understundom
människan gå sina egna vägar för att därigenom
tukta och förödmjuka henne. Så var det med
Bileam, som mitt under allt frågande om Guds
vilja älskade vrånghetens lön. På egna vägar
omtöcknas själen och går åstad i den falska
föreställningen, att hon är på Guds väg, och när
hon sedan kommer i trångmål, misshandlar hon
åsnan: förargas på omständigheterna eller
knotar på Försynen, som fört henne ut i öknen för
att dö.

Jag önskar, att ingen av eder må behöva
känna bitterheten i att ångra ett förfelat liv.
Hans vilja och i första hand honom själv vare
ditt val! För vårt sanna väl är det viktigare för
oss att vara med Gud än att vinna honom för
oss. Den rätta sidan är <sp>hans</sp>, men icke vår,
och det är vi, som skola gå över till honom.
Och vi kunna omöjligen vänta välsignelse på
andra villkor än att vi lyda hans förutbestämmelse. 
En Herrens profet har ingen lycka i världen 
och profetlärlingen ingen framgång i botaniken, 
om hans syfte är att bli en lärd och högt

uppsatt man. Skörden är ymnig, han har sitt
kläde fullt, men det är vildgurkor. »Döden är i
grytan!» Storm, lidande och nöd äro avvikelsens
följder. Jon. 1; 2 Kon. 4.

Det händer ofta, att den unge mannens håg
står till världen, medan Herren kallar honom
till evangelii tjänst. Men en tänkande yngling
vill ej bo i »kappsäcken» utan skaffa sig en
oberoende ställning, och det är ej stora utsikter
för evangelisten eller någon som är avskild för
Gud att komma sig upp i världen. Men Paulus
var också tänkande, och han var mer, ty han
var älskande. Hans motto var: <sp>allt</sp> för Kristus.
Den framtid, som hägrade för hans djupa och
storslagna själ, var denna: Världen för Kristus!
För vinnande härav led han förlust på alltsammans 
och aktade allt såsom avskräde. Han förlorade 
allt, och han vann allt. Är hans liv förfelat?
Ångrade han sig? O nej! »Jag har kämpat den
goda striden», säger den trötte krigaren, då han
nedlägger sina vapen; och livets krona svävar
över hans huvud.

Om detta stora snille kunde rymmas i
»kappsäcken» och den höglärde fariseen låta
föra sig i en korg över stadsmuren, kan jag ej
betrakta det som en förödmjukelse för mig att
följa Mästaren, även om jag skulle bliva hemlös 
såsom han. Låtom oss utgå till honom —- ja
detta är just vad det gäller, ej blott i missionens 
tjänst -— »gå ut till <sp>honom</sp> utanför lägret»,
bärande hans smälek. Vid Jesu kors, där världen
hånar och halvkristna fly, där vi stå allena med
den fattige Jesus, villiga att bekänna en
övergiven och törnekrönt frälsare, framstå
människan och Gud, tiden och evigheten i klarare
belysning. Hur dyr och kär är ej smärtornas

man! Den skönaste ibland människors barn, krönt
med våra sorger! Vilken helig plikt att rädda den
värld, för vars frälsning han dog! Räds icke
hans vilja. Lyd, och gå i tron!

<sp>Guds verk behöver eder</sp>. Munkristna 
och halvhjärtade bekännare ha bidragit mera
till fritänkeriets utbredande i världen än alla
otrosskrifter. Kristendomens vrångbilder i falska
bekännare äro mer fruktansvärda än Voltaires
filosofi och »Förnuftets tidevarv». Ingen bevisning
håller stånd inför den levande personligheten
och den närvarande verkligheten. »Förnuftets
tidevarv» har sin tid, men fortsatt olydnad och
förnekelse av kristendomens bekännare är en eld,
som brinner hela dagen. Tyngden av de otrognas
hån faller över en tanklös kristenhet, som
ropade: »Hans blod komme över oss och våra
barn!»

Församlingen vrider sig under gisselslagen av
sina egna barn, födda och fostrade av kristna
föräldrar, som icke hava levat ett kristligt liv.
Är det ej ett sorgligt tidstecken, att barn av s. k.
kristna föräldrar ofta nog äro hånfulla
bespottare. Vad är orsaken? -— Skulden faller
väsentligen på kyrkan, eller världen inom kyrkan, att
orättfärdighetens Barrabas går fri. Men vem
gråter över Josefs skada? Vem beklagar den
förlamning, som tigger om allmosor vid den
sköna tempeldörren, blott kyrkan har silver och
guld? O, huru Jesu namn försmädas genom
dessa, som alltid ropa: »Ja, ja, Herre!» men
icke göra, vad han säger. Dessa äro de som
trycka på Lammets törnekrona. De sätta ett rör
i hans hand, och världen ropar: »Hell dig, du
judarnes konung!» När skola de kristna vakna?


<sp>Vi hoppas hjälp av eder</sp>. Många bland
Guds folk hava svårligen syndat, och deras
samveten förslöas genom fortsatt olydnad. Vårt hopp
är de unge männen, de rena jungfrur, som följa
Lammet, varthelst det går. Hela Israel stod
vanmäktigt inför sina fiender, och Babels härar
trampade deras helgedom och hånade Israels
Gud. Men vad hela nationen ej kunde göra,
därför att den var förvärldsligad och full av
avguderi, det gjorde en enda helhjärtad man för
Gud. Fast besluten att ej orena sig, satte han
sitt liv och sin ära på spel för sina fäders
Gud och kom hela Babels rike att darra för
Israels Gud. Han vann respekt för sin Gud, och
han vann respekt för sig själv. Dan. 6.

Men dessa, som halvera med världen, förlora 
sitt inflytande. Det enda sättet att kunna
höja världen är att finna en fast punkt utom
världen. Låtom oss kasta längre ut och våga livet
för sanningen! Då den judiska nationen stod i
fara att bli nedsablad av hedningarna, räddades
den genom en ung kvinna, som sade: »Går jag
förlorad, så går jag förlorad. Och hon segrade
och vann en lysande seger. »Och vem vet, om
icke Herren för en tid sådan som denna har
givit eder konungslig värdighet.» (Ester 4: 14.)
För femtio år sedan funnos inga kristliga
föreningar för unge män i Sverige, ty ungdomen
levde i sus och dus, men nu har ett nät av
ungdomsföreningar utspunnit sig över hela den
kristna världen. Vem vet, om icke I skolen göra
ett kraftigt slag i missionen.

Helgen edra liv åt Herren, och tagen sold
i hans här. I skolen icke förhäva eder över de
gamla, ej heller med förkärlek omfatta en
rörelse, därför att den är ny. I saknen mycket, som

de gamla äga. I haven icke deras erfarenhet.
Hatten av för deras grå hår! »För dem skall du
stiga upp», säger Herrens ord. Tyst, medan åldern
talar, låt den gamle sitta främst i bönehuset!
Han är en vördad patriark. Låt honom nedkalla
Guds välsignelse över dig. Men du har något
som de gamla sakna. Du har en framtid, en
vacker röst, en god hälsa och starka ben. Du
har en varm känsla och en oförsvagad viljekraft,
och den är av stort värde i en trög och sömnig
tid.

<sp>Andas ut! Sjung!</sp> I himmelen sjunga de
144 tusen tecknade. Varför skulle då hans unga
skara, som bär Andens insegel, vara stum? I
ären de gamlas sångkör. Bed! Barnen, intaga
himmelriket, och den nyomvände har makt över
Guds hjärta. Tro, att han hör dig. <sp>Vittna!</sp>
Låt mig höra, vad du har funnit i min Jesus.
Om ditt hjärta slår tre slag före visaren, så
att din bekännelse ej är fullt sansad, hör jag dig
ändå så gärna. Den formfulländade kristendomen
behöver plöjas av edra plogar. Det måste vara
måtta även i förståndigheten. Lev för Jesus!

Han är din mästare. Försumma ingen lektion.
Var uppmärksam. Blott den sanning, som helgar
ditt hjärta, upplyser dig. Trohet mot det ljus
man har leder till mera ljus. Ihärdigt arbete
adlar. Håll i! Veklingar ärva aldrig livets krona.
</chapter>

<chapter name="VIII. Den fördolda storheten.">

VIII.
Den fördolda storheten.

»I en ringa ting har du varit trogen.»

Låt mig först anmärka, att <sp>det stora
merendels har en oansenlig</sp> början. Varje dag
har en morgongryning, sommaren en vår av
kamp och seger, tåreströmmar och fågelsång.
Ur svagheten framträder en triumferande
livsande. Mognade ax utvecklas från den späda
brodden, som i barnafrom tillbedjan böjer sig för
daggdroppen.

Ju högre livsformen stiger på tillvarons trappa,
ju långsammare är utvecklingen. Insekten är
utbildad på några timmar; människan däremot
behöver många år för sin utveckling, och skriften
talar till och med om ett fortgående evigheten
igenom. (2 Kor. 3: 18.) Hur hjälplöst och
beroende är ej det lilla barnet, och dock vilken
oerhörd kraft slumrar ej i barnasjälen! Och till
vilket stort, högt och heligt mål leder ej den
långsamma och gradvisa utvecklingen!

Mod, unge vän! En kristlig karaktär fullkomnas
ej på en dag. Om du felar, bliv ej modlös.
Ångra och bekänn, men stå upp och bliv ej
stående i surmulen tystnad. Sjung Davids 103
psalm: »Lova Herren, min själ, den dig alla dina
synder förlåter och helar alla dina brister», och

tacka honom, som gör dig ung och frisk på nytt
som en örn. När denne »kungsfågel» byter om
fjädrar, söker han gärna ensamheten, ty han
är sjuk och modlös, men då ruggningstiden är
förbi, spänner han ut sina vingar och färdas
genom det blå liksom en nymålad oceanångare. Så
händer ofta, att unge män bli modfällda under
genomgången av någon allvarlig kris, vars ändamål 
är en genomgående förnyelse; men sedan —-
vilken lovsång de bringa Herren, vilken
hänförelse, vilken iver att tjäna Gud!

Man lär ej första dagen att bära vapen i
Lammets natur, och nya erfarenheter av Guds
nåd sätta oss på nya prov; men det öra, som
Petrus avhögg, helades av Mästaren; och han
skall även återställa, vad du felar, om dina
avsikter äro goda. Jag nästan anar, att många av
eder skola göra åtskilliga misstag, innan I ären
mogna för Guds verk; men han är mästare
såsom ingen annan. Sådan han var inskrivningsdagen, 
sådan är han alla dagar, mild och ödmjuk
i sitt hjärta, och den tid kommer, då även I
skolen ur stoftet ropa: »Du är värdig, endast
du!» Det är en sållningens tid, då unge män
snava, och mången torde falla genom sitt högmod,
men upprättad av Hans uthålliga, trofasta kärlek,
går han sedan, med fuktad kind, och styrker
sina bröder. Satan kan sålla eder såsom vete,
men vetet skördar Herrens loge, och satan får
agnarna.

I torden bliva till skam med alla stora tankar
om eder själva, men det skadar ej för unge
män att skämmas en och annan gång. I bättre
hem har man toalettrum. Den store arkitekten
har inrättat vår konungs palats med toalett.
Skamvrån är ofta nog tamburen till hans

furstliga gemak, och evangelii tvättkar är gjort av
speglar.

Där får Adamsson titta i spegeln, eller
kanske ännu bättre, skåda och se, hurudan han ser
ut; och sedan Jesu blod fått rena och Anden
helga hans hjärta, får han ingå i det allra
heligaste och se konungen. Det finns mera hopp
i din blygsel än i din fåfänga. »Före undergången
högfärdas mannens hjärta, men ödmjukhet går
före ära.» För vårt högmods skull eller till
riktande av vår erfarenhet måste han leda oss på
vägar, där vi komma på skam men han lyckas.
Och gärna må ditt namn förgås, blott Jesu namn
förhärligas.

Mästaren har en förunderlig makt att leda
allt och vinna genom allt. Så lära vi mest genom
våra misstag, och misslyckanden är en maning
till djupare allvar och heliga beslut, under
ökat misstroende till oss själva och tro på Gud.
Det egna jagets man måste nedbrytas och
undertramparen själv vara underlagd en högre
makt, innan han får det nya namnet och det kan
sägas till honom: »Du har kämpat med Gud och
människor och fått överhanden.»

Och många äro de, som efter midnattskampen
vid Jabbok ej kunna lämna sin djupt inrotade
vana att styra och ställa för sig själva, liksom
patriarken sände ett helt läger för att blidka Esau,
änskönt den nya välsignelsen innebar full seger
över alla. (1 Mos. 33.) De vilkas håg står till
de heliga vägarna hava sin starkhet i Herren,
men att hava sin berömmelse i en annan
förutsätter nödvändigtvis egen svaghet, ty hur kan
någon hava sin starkhet i en annan, om han
är sig själv nog? I måsten dö för det nya
namnet.

<sp>Det stora sker tyst</sp>. Herren gör
aldrig några åskådningsunder, som underblåsa
folkets lidelser eller reta deras fåfänga. Han
uppehöll Israel under fyrtio år genom ett
under, som varje dag upprepades, men ingen såg,
när mannat föll. Fromma män nitälska för Guds
ära, men sin ära sköter han allra bäst själv.

<sp>Vad är stort?</sp> Denna fråga torde vidröra
den ömmaste punkten i ditt liv. Du vill uträtta
någonting stort. I allmänhet frågar världen
mindre efter huru stor en sak är, blott den <sp>sker
stort</sp>. Blind och kortsynt är människan och
fattar sällan det avgörande slutet. Ej enbart att
göra i stort, men att vara trogen i det lilla och
fylla sin bestämmelse, det är stort. Och denna 
storhet uppenbaras allra mest i det fördolda;
och stora krafter verka stilla. Den skapande anden
arbetar ljudlöst. Se på solen! Studera växtriket,
där det ena undret sluter sig till det andra
och träd och blommor växa utan buller, liksom
Salomos tempel uppfördes utan ljud av hammare
och järnverktyg. Visdomen och den överflödande
kraften arbetar i det fördolda. Ju mera rikt och
överflödande ett trosliv är, dess mera ljudlös
harmoni och godmodig självförgätenhet. Gamla
träd sätta mera frukt och mindre löv. Må livets
ande fostra dig till en omedveten storhet!

<sp>Var glad och lev heligt i din lilla
vrå</sp>. Varför skulle du se efter blanka stövlar, om
din uppgift är att inbärga livets gyllne skördar. 
Plöj din åker i Jesu namn och inbärga dess
avkastning under skördesång, var en glad tjänare
och följ oxarna, tills någon Elia kastar manteln
över dig! Då må du gärna offra dina tolv par
för glädjen att följa honom. Den som tröskar
vete i presskaret, vågande sitt liv för andra, är

den rätte mannen att slå midjaniterna; och den
tro, som går, då andra fly, har ryckt små lamm
ur lejonets mun. (Dom. 6; 1 Sam. 17: 32—58.)
Troshjältarna framträda ur hemlivets prov. Tro
därför ej, att lyckan vinnes genom att bli
herreman eller stadsfröken, och minns, att den Gud,
som uppenbaras från predikstolen, verkar lika
stort och lika kraftigt i den mest undangömda
vrå.

<sp>Livets högsta ideal</sp> börja i timmermannen 
Josefs verkstad. Världsförsonaren började sin
verksamhet med att ingå uti och helga våra
jordiska plikter. Skaparen fattar yxan och tager
sågen i sin hand för att timra. Ja, han timrade
palats och gyllene salar åt Adams fallna släkte
och gick sedan att öppna himmelen över en
försonad värld. Och han ville gärna inlägga så
mycket av sina evighetstankar i vårt liv, som
det mänskliga kan inrymma. Mången synes tro,
att en kristen behöver Guds Ande blott i andliga
ting, och att endast predikanten behöver Andens
dop. Detta är ett stort misstag. Man behöver
Guds Ande lika mycket för att vara människa, en
sann människa, människan sådan som Gud från
evighet hade tänkt sig henne. Det är ej blott
som helgon utan som <sp>människor</sp> vi skola
bära Människosonens bild.

Vilken underbar <sp>vishet</sp> skulle ej uppenbaras
genom församlingen inför furstadömen och
väldigheterna i det himmelska (Ef. 2) och en
tvivlande mänsklighet på jorden, om Guds barn
gjorde allt efter hans föreskrift i Jesu namn och
till Guds ära! (Kol. 3: 17.) Vilket solsken en
moder skulle föra med sig, om hon varje morgon
komme ned från ett samtal med Gud! Och vilken 
skön harmoni vårt liv skulle uppenbara, om

vi gjorde allt efter den bild, som Herren hade
visat oss på berget! Församlingen skulle vara
en stormakt under närvarande tid, då vi äro så
många, om alla Guds barn kände ansvar att
förhärliga Gud i sin kallelse och vore
sanningsälskande, pålitliga och trofasta själar. Men vi
äro alltför lata och försumliga, då det gäller
att i våra liv omsätta och förverkliga de intryck,
som Herrens Ande giver.

<sp>Tillämpad kristendom</sp> i vardagslivet är
just vad tiden behöver. Den omvändelse, som
ej åstadkommer märkbara förändringar i vårt
hem, är det ej mycket med. En hantverkare,
som brukade fuska i arbetet, blev omvänd till
Gud. Kort efter omvändelsen kom pastorn, som
var en troende, praktisk Herrens tjänare, och
besökte honom. För denne omtalade han sin
glädje i Herren, vartill pastorn svarade: »Då
hoppas jag, att du gör bättre skor.» Den nyomvände
skomakaren rodnade och kunde ej förstå pastorns
beteende, då han kort därpå avlägsnade sig.
Men ju mer han tänkte på sin lärares ord,
strömmade ljuset in, och han utbrast: »Kan jag
verkligen tjäna Gud och visa honom min
tacksamhet för undfången nåd genom att göra bättre
skor, så vill jag i Herrens namn göra det.» Och
den nyomvände fattade verkligen sin uppgift att
göra bättre skor, och hans kunder blevo
synnerligen belåtna med hans omvändelse.

Kristendomens uppgift är att genomtränga
livet. Den vishet, som lär konstnären, snickaren
och smeden, ingenjören och byggmästaren,
arbetsgivaren såväl som drängen att fylla sin plats
och göra ett redbart och gott arbete —- denna
vishet, uppenbarad hos en kristen, utövar större
inflytande på världens evangelisering än alla

filosofiska föreläsningar eller utredningar av
teologiska system. Men försummelse, vårdslöshet,
ögontjänst, avundsjuka, ärelystnad, bedrägerier
och affärsknep hånle åt en hög bekännelse.
Gudstjänsten består ej i att gå till kyrkan och
missionshuset utan i praktisk utövning av Herrens
bud. Försumma icke hans helgedomar, men var
en verksam görare, och du skall vara salig i din
gärning. Intressera dig för din kallelse, och låt
hans närvaro upplysa och helga trons värld i
vardagslivet.

Varigenom vann blomsterkungen sitt <sp>namn</sp>?
Genom sin kärlek till blommor, som var så full
av intresse, att han uppsökte linnéan i skogen.
Och om du är trogen i det lilla, skall även du
finna den blomma, som gör din livsgärning
odödlig, och du skall bära hennes namn evigheterna
igenom. Och när husbonden kallar oss till räkenskap 
och lön utdelas, skola vi lönas, icke efter
våra framgångar, utan efter vår trohet.
</chapter>

<chapter name="IX. Inför Gud.">
IX.

Inför Gud.

»Vandra inför mitt ansikte, och var fullkomlig.»

Sedan Herren hade fört Israel ut ur Egyptens
land, tog han sin boning mitt ibland dem,
såsom en fader i kretsen av sin familj, och de
voro i fråga om sitt val ej längre hänvisade
till egna tycken och meningar, ty de voro Herrens
egendom, och deras liv stod under hans ledning.
I tredje Mosebok, som förebildar Andens verk
i den förlossade själen, förekommer det ordet:
»inför Herrens ansikte» omkring femtio gånger,
och vi se, att Israels vandring, huru bedrövlig
den än synes vara, ej var främmande för
Herrens ansikte. Hans ögon vilade dag och natt
över dem, och han ledde sitt folk, sin arvedels
hjord, vid eld- och molnstoden. Varje offer skulle
frambäras och varje sak avgöras inför Herrens
ansikte, och ingen ibland dem kunde röra hand
eller fot utom ljuset av Guds närvaro.

Att lösgöra våra hjärtan från de lägre
begärens makt och bringa oss in i fulla ljuset av Guds
närvaro, så att vi göra allt inför Gud och äro
till för honom allena -— därtill syftar allt Guds

verk. En erfarenhet, som ej bringar själen
närmare Kristus, är utan ändamål för det kristliga
livet, och ett steg, som icke för själen ut från
sig själv och in i Kristus, är förfelat. Varje steg
framåt är ett steg närmare Gud. Till ett liv inför
Herrens ansikte kallas du, min unge vän, och du
skall där vinna den sanna karaktären.

1:o. <sp>De bästa människor stå inför
Gud</sp>. En person är, vad han är, då ingen ser
honom. Så länge vi röna någon uppmuntran, av
människor och gynnas av medgång, är det
jämförelsevis lätt att vara uppoffrande och
verksamma; men då vi lämnas allena att göra ett
arbete under hans ögon, eller då han ställer oss på en
ringa plats, där ingen uppskattar och värderar
oss, då uppenbaras vår inre karaktär och de
uppsåt, som driva oss.

Abel, den förste martyren, Enok,
mönstervandraren, Noah, predikanten, Abraham, den
förste pilgrimsfadern, Mose, den gudsmannen, Elia,
eldsprofeten, Job, den anfäktade, David, den
triumferande, Daniel, himmelens älskling, och alla
forntidens heliga hava stått inför Gud, låt vara
någon av dessa för en tid varit nära att förlora
sin sköna och heliga ställning. De kända orden
»inför vilken jag står» uttrycka allra bäst deras
ställning. I bibelkommissionens översättning har
man utbytt dessa ord »inför Gud» med »tjänare»,
och det ena går på ett ut med det andra.
Men »vilkens tjänare jag är» angiver personens
uppgift, att han är Guds tjänare, och orden
»inför vilken jag står» bestämma, enligt vad jag
tror, hans värdighet och rang som tjänare,
nämligen så, att han är en utvald tjänare, som
dagligen uppvaktar sin herre; och vidare säga dessa

ord <sp>huru</sp> han, genom aktgivande på sin Herre,
skall kunna fylla sin uppgift.

Såsom den österländske tjänaren, då han stod
inför sin herre, hade sina blickar oavlåtligt fästade
på honom, redo att lyda den minsta vink, så
kallas även du att stå inför Gud och, oberoende
av andras omdömen, endast giva akt på honom,
görande hans vilja med liv och lust! Och var
och en som är villig att gå den fördolda
trohetens väg, han är en utvald tjänare, vare sig
han är timmerman eller filosof, barnjungfru eller
teolog. -— Inför Gud stå änglar och helgon.
Medvetna om <sp>hans</sp> välbehag, äro de alltid saliga
i sin gärning och fasta, orubbliga och överflödande 
i hans verk. En kristlig karaktär fullkomnas
ej annorstädes än inför Gud. Vi måste lämna
andras tycken och meningar och gå i döden med
vårt namn för att utvecklas i ädelmod och
kristliga dygder. »Vandra inför mitt ansikte, och var
fullkomlig.» Eller med andra ord: låt mig vara
den ende för ditt liv, och var du <sp>ett</sp> hjärta
och en odelad vilja. Var <sp>hel</sp>. -— Vad gjorde
Paulus så framgångsrik? Hans odelade hängivenhet 
för Kristus och hans iver att vinna honom.
Han var en helgjuten kristen. Detta är hela
hemligheten. »Men allt som var mig en vinning,
det har jag räknat såsom förlust för Kristi skull
och räknar det fortfarande så, ja, jag räknar det
såsom avskräde, på det att jag må vinna
Kristus.» (Fil. 3.) »Och för egen del aktar jag livet
intet värt, på det att jag må fullborda loppet
och det ämbete, som jag har fått av Herren,»
(Apg. 20: 24.) Detta är det slags religion vi
behöva, och den enda, som tager priset i det
nittonde århundradet.


Men de äro få, som stå inför Gud. Vi äro
på detta område alltför beroende av andra.
Huru gärna man vill vara sedd av människor och
erkänd, om ej prisad, av andra! Vem ibland oss
vill <sp>hata</sp> sitt eget liv och giva sitt eget namn
till spillo för Människosonens skull?

2:o. <sp>Död från världen, friköpt från</sp>
människor för att stå inför Gud! Vilken skön
och helig ställning! Ej för att vinna erkännande
eller för att uträtta något stort, utan för att
göra Guds vilja, låtom oss, en gång för alla
helgade genom Jesu Kristi kropps offer, stå inför
Gud. —- Otacksamhet är världens lön. En religiös
lidelse är nyckfull, och ju längre du kan hålla
den på avstånd från dig, ju bättre. De som
ivrigast ropa: »Hosianna, Davids son!» äro de
första att ropa: »Korsfäst!» då deras
skötesynder angripas. Vill du stå inför Gud och följa
honom, som är sanningen, må du vara beredd att,
om så är, varda räknad såsom slaktfår. Men
låt världen kivas om ullen. Fåren höra Herren
till, och »ingen skall rycka dem ur hans hand.»
Joh. 10. Och ullen, det må vara jordiska eller
andliga förmåner, penningar eller inflytande -—
ullen torde växa upp, renare och tätare än förut.
Låt dem gärna klippa. Tig blott stilla likt ett
lamm, som till slaktning ledes, och liksom fåret
för den som klipper det. Jes. 53. Kanske något
hjärta värmes och någon själ vinnes för Gud
genom din undergivenhet för klipparen. Detta är
nåd för Gud.

Det kostar mindre att måla än att förverkliga,
och det är i många fall lättare att älska på
avstånd än på nära håll. Vill någon utöva den
barmhärtige samaritens verk och förbinda deras

sår, som fallit i rövarehänder, måste han giva sin
mantel till spillo och lägga den sårade på sitt
ök. Icke på ärans höjder och ej i den fina
salongen, utan ibland törnsnåren, i sökandet efter
något lamm, som förirrat sig; ej som en firad
konung, utan krönt med våra sorger, finner du
Honom, som levde för de lidande på jorden och
i allt gjorde dens vilja, som hade sänt honom.
Hans händer blöda av djupa sår, och från hans
ögon rinna medlidandets tårar, men han är likväl
smord med glädjens olja mer än alla hans
medbröder. Och din plats vare där, varest du kan
torka någon tår, lindra någon nöd, bära någon
börda, som trycker en lidande mänsklighet till
jorden.

Detta är vägen till sann levnadsglädje. Den som
är alldeles främmande för vad det innebär att
dö för andra, är också främmande för uppståndelsens 
ljus. Ett hjärta, som ej vill genomborras
av andras nöd, en kristen, som ej vill gråta
med dem som gråta och fröjdas med dem som
äro glada, är alldeles okunnig om de ömma
känslor, som göra anden frisk och livet blomstrande,
likt strömmen som vattnade Edens lustgård. Till
och med inom fina gemak, men även i fattiga
hem, sitter mången dyster själ, som lättare kunde
botas från sin melankoli genom att offra sig
för andra än genom noggrant iakttagande av
läkarens föreskrifter; och sammaledes mången rik
man, nu fattig i sitt överflöd, kunde vinna sann
levnadsglädje, om han lämnade sitt hjärta åt
Gud och sina ägodelar till hans förfogande,
liksom prinsessan Eugenia återfann sina juveler
i deras glädjetårar, som hon räddade genom sin
odelade självförsakelse. Är ej detta något av

vad Kristus kände vid Sikarsbrunnen, då han,
trött av vandringen, satte sig ned för att vila
men förglömde sig själv för glädjen att frälsa
en själ och sade: »Jag har mat att äta, som
I icke kännen.» Den djupaste glädje, som ett
människoliv har att erbjuda, ligger i den glädje
vi bereda våra medmänniskor. Var glad och
vänlig, fördragsam, uppoffrande och hjälpsam. Gör
vad du kan för din nästa och i all synnerhet
för dem, som du dagligen umgås med. Låt varken
dina motgångar eller framgångar så upptaga dig,
att du förlorar tillfället att hugsvala den sorgsne.
Josef glömde ej sina medfångar, fastän han själv
var hårt prövad. Med en vänlighet, som är
rörande, frågar han den bekymrade bagaren och
vinskänken: »Varför är eder uppsyn i dag så
sorgsen?» 1 Mos. 40.

Josef vandrade inför Gud och tänkte ej på
huru mycket en handling inbringade för hans
egen ära. Inom fängelsets murar spridde han
samma solsken och var samme Josef där som i
Potifars hus.

3:o. <sp>Vårda ditt lilla bo</sp>. Detta är kärlekens
tid. Nåd blickar ned ifrån himmelen, och
sanning uppväxer ur jorden, liksom naturen
väckes till liv och spirar upp av solens varma
strålar. Som en brudgum gick solen ut ur sin
kammare och vann en brud genom sin uthålliga
kärlek, ty godhetens makt är större än ondskan i
världen. Isen försmalt och drivan grät, ångern
göt en flod av tårar, och jorden hälsade sin
brudgum, solen, med förnyat anlete. Fåglarna sjunga
och lärkan jublar i blånad sky, men hennes sång
näres av ett hjärta i den låga dalen. Så är ock

du en skapelse av Gud. föremålet för hans kärlek,
återlöst, icke med förgängligt silver och guld,
utan med Jesu dyra blod, omskapad, icke av
några dagars solsken, utan genom evig kärlek.

Du är till för honom, och hans ögon vila över
dig, liksom den ljuvlige sångaren svävar över
det lilla hjärta han äger där nere. <sp>Vårda ditt
lilla bo i den ensliga dalen.</sp> Vad mer,
om en tår fuktar kinden och stormen rasar över
jorden, vad mer, om fienden tränger och världen 
är svår, »urtidens Gud far över himmelen
till din hjälp och i sitt majestät på skyn.» 5
Mos. 33. Ej vare du modlös därför, att din
plats är så oansenlig och ringa. Du är högt
värderad i hans ögon, som aldrig kan förgäta. Stå
inför Gud. Gör varje handling i Jesu namn, och
gläds att tjäna honom allena. De ädlaste verk
utföras inför Herrens ansikte, men ögontjänst är
skrymteri. Du Herrens tjänarinna, gör dina kärl
så rena, att du när som helst kunde sätta fram
dem för Mästaren utan att rodna. I allt vad du
gör, tänk så här: »Det gör jag för min Jesus»,
och <sp>du</sp> skall, så vitt du älskar honom, utföra ett
lika ädelt verk som teologen och predikanten.
Ditt liv skall vara en gudstjänst i fulla ljuset av
hans närvaro, som burit dagens tunga för dig,
om du blott gör allt inför Gud och ser Gud
i allt.

Snart inbryter himmelsfärden, och Lammets
bröllop skall firas, då han, som allra först
förkunnade ett himmelrike på jorden, skall förenas
med den syskonsjäl, han vunnit, och det hjärta,
som slog varma slag för hans intressen på jorden.
Då uppenbaras många fördolda helgon, som med
strålande ansikten möta honom och säga: »Se,

här är jag och de barn, som du anförtrodde
i min vård.»

Saknad, ensamhet, lidande, tårar, frestelser,
storm, natt och grus bytas i ändlös jubelsång.
Till dess —- vårda ditt lilla bo i den ensliga dalen.
</chapter>


<chapter name="X. Helt för Gud.">
X.

Helt för Gud.

»En ännu högre väg vill jag visa eder.»

Det talas ofta om att leva helt för Gud. I
allmänhet förstås därmed lydnad för Herrens ord
och nit om själars frälsning. Men att leva helt
för Gud innebär något ännu djupare.

1:o. <sp>Vad är livets ändamål?</sp> Jag hörde
ofta brinnande själar ropa: »Jag kan ej leva, om
jag ej får vara till välsignelse.» Det låter
visserligen fromt att bedja så, och Herren vill göra
stora ting igenom oss, men så länge vi ej kunna
leva utan arbete för honom, äro vi långt ifrån
den undergivenhet, som med glädje upptager
vad arbete som helst, och själen fattar ej, vad
det innebär att leva helt <sp>för Gud</sp>. I samma
stund en kristen avviker från sin bestämmelse
att vara ett verktyg i Herrens hand, helgat för
honom, och försöker att verka hans verk efter sin
egen plan, lever han icke längre <sp>helt för Gud</sp>,
även om han mitt under allt är en verksam
kristen. Han verkar sitt eget verk.

Vi äro lösryckta från vårt livs medelpunkt
och röra oss med förkärlek omkring vårt eget
jag. Ingen av oss torde ana, vilket
tålamodsarbete Guds Ande har för att vinna våra
hjärtan helt, så att vi glömma oss själva och
bringas i harmoni med hans eviga uppsåt. »Skulle
väl leret säga till honom, som formar det:
Varför gör du så?» Och skulle vi bestämma, vad och

huru mycket Herren vill uträtta igenom oss?
Och skulle vi bestämma tid och sätt för hans
verk? Hur ofta har ej en sådan ande förbytt
Karmels segerrop i denna vemodsfulla klagan:
»Tag nu, Herre, mitt liv, jag är ej bättre än
mina fäder.» 1 Kon. 19. »Jag kan ej vara till
nytta för någon. Tag mig bort. Jag duger till
ingenting.»

Lilla barn! Du måste nog leva ändå, även
om du ej får vara nyttig. Om han ställer dig
avsides i en vrå, vem kan förebrå honom? Gör
han icke i sin sak huru han vill? Guds rike är
ej beroende av Johannes döparen, ehuru han
hade ett stort verk för sin tid. Den som vill leda
andra framåt måste själv lära att stå still. Och
jag fruktar, att din fåfänga gör en sådan prövning
nödvändig. Eller kanske du är en sådan där
glad själ, som sjunger om främmande härars
flykt, men har ej kunnat ägna så mycken tid
åt honom själv, som hans hjärta åstundar. Du
saknar den egenskap, som är en oumbärlig länk
i varje heligt förbund, om det ej skall brista,
nämligen ett stilla barnahjärta.

Han lockar dig ut i öknen, där allt vittnar
om overksamhetens död, han fäller ned gardinen
för ditt framtidsfönster: du bliver sjuk, ett
dödsfall inträffar, varigenom allt förändras i hemmet,
eller du drabbas av en bitter förlust, och
prövningar och motgångar spärra vägen. <sp>För vad?
För dina planer. För vem? För dig.</sp>
Du känner dig, såsom Israel, vid svårigheternas
hav under de mest prövande omständigheter, ur
stånd att kunna handla. Du ropar men får intet
svar. Vad <sp>menar</sp> han? Ja, fråga honom själv.
Vad han säger dig är av stor vikt. Lyssna! Se!
Kasta omsorgen på honom och träd närmare.

Drag skorna av dina fötter, ty rummet, där du
står, är heligt. Tyst! Det är Gud.

Guds Ande lär oss finna livets högsta mål.
Det är ej att göra mycket, utan vara behärskad
av Gud, liksom blomman »viljelöst» överlämnad
i hans händer, som verkar allt efter sin viljas
råd. Livets ändamål är ej att vara nyttig eller
vinna själar, utan att göra Guds vilja. Har Guds
Ande fått omdana våra sinnen, är det vår enda
åtrå att vara till för Jesu hjärta, liksom bruden
lever och är till för sin brudgum. Att leva helt
för Gud är att vara till för Gud.

2:o. Vår bestämmelse är ej att göra något
stort men att vara hans egna, behärskade av de
lagar han fastställt för var och en av oss
personligen.

Först av allt -— vi upprepa det -— måste en
Guds man lära att stå still, och det i
svårigheterna. Flyr han tillbaka, må han aldrig mer
te sig för Farao. I prövningens stund hållen
stånd, och avvakten Herrens hjälp. Bliven äkta
lutheraner, som inför en hel värld ödmjukt våga
bekänna: »Här står jag och kan icke annat.
Gud hjälpe mig!» Och han skall hjälpa eder.
Inför honom ligger vägen banad.

Men söken inga äreplatser på jorden. Ju
större ideal själen omfattar, ju mindre känner
hon sig själv. Endast törnbusken menar sig ha
förutsättningar att bli trädens konung, och —-
jag måste le -— han inbjuder alla trän, palmen,
från Jeriko och cedern från Libanon, oljeträden 
och alla från när och fjärran att söka skydd
under sin förmenta skugga. Törnbusken vill gå
och svaja över träden! Ju mindre en person är,
ju större tankar har han om sig själv. Ingen
har större framgång i att fostra dårar än

högmodet. Hållen eder till de ringa. »Varen icke
självkloka.» Det är lättare att undervisa en
person, som ingenting förstår, än den, som inövat
dåliga vanor. Gör ej det ringaste väsen av
dig själv. Stig ned! Var blygsam! Ångra dina
fel. Men bliv ej modlös.

<sp>Se på naturen!</sp> Varför skulle sommaren
göra oss utåtvända och förströdda? Den nyss
utslagna björken <sp>står för Gud</sp>, och trädan
klappa sina händer i solens sken. Se på aspen,
hur hennes löv darra av kärlek vid sommarvindens
smekning. Bliv ock du hans lilla asplöv:
finkänslig för den minsta susning av Herrens Ande.
Och se på solen där ovan, som varje dag är lika
strålande och punktlig varje morgon. Hon vilar
i Skaparens vilja, medan hon löper genom
ändlösa rymder. Så vile ditt hjärta i Gud, medan
du arbetar för honom.

3:o. <sp>Sök att finna hemligheten i att
stå för Gud</sp>. Där långt ute på ängen står
en liten »Förgät mig ej». Den lilla blomman
synes älska sin torva, ty Skaparen har satt henne
där. Hennes tillvaro är kort, och ingen ser
henne, men hon vinner ändamålet med sin
tillvaro, ty hon <sp>står för Gud</sp>. Långt inne i
skogen, bland mossa och ljung, står linnéan, och
fastän ingen hämtar upp hennes doft, är hon
likväl en vällukt <sp>för Gud</sp>. Fastän en bland
miljoner och så liten och ringa ibland större
och skönare blommor, upphör ej ängsblomman
att vara, ty hon <sp>står för Gud</sp>. Varför skulle
du upphöra med Guds verk, därför att du är så
gammal och vanlig? Är din ställning <sp>för Gud</sp>
ej lika ny som förr?

Varje liten blomma bidrager att fylla naturens
höga tempelsal med ljuva balsamiska dofter.

Om all denna vällukt vore tömd i en blomma,
skulle hon nedtrampas. »Låt ej högmodets fot
trampa mig», beder David. Den utvalda rosen,
den lilja, varöver den skapande kärleken vilar,
är alltid att söka ibland törnen. På Karmel
torde finnas blott en, men i det fördolda sju
tusen, som icke böjt knä för Baal. Gud själv
skall uppenbara dem. Himmelen är lika hög
och blå, och regnet faller lika ymnigt -— ja, ofta
ymnigare -— över »talldungen» i fjärran skog,
som över »kungsträdgården». Vi ha en stor
Gud. »Han låter regna över land, där ingen,
bor.» Han är nog för en ensam själ.

O, att vi hade många andefriska helgon,
som levde det fördolda livet med Kristus i Gud
och fyllde församlingen med friska andeströmmar! 
Tiden är sjuklig, och många lida av
andlig tvinsot. Det behövs en renare atmosfär
och friskare luft ibland oss. Gud uppväcke många
hjärtevarma hjältar, som stå för Gud! Men det
är ej nog att tala varmt. Vi måste <sp>leva
innerligt</sp>. -— Vänner, I alla, som stån med mig
under samma himmel, och jag med eder, föremål
för samma hjärta. Fröjden eder! Den fattigaste
man i avlägsen skog, den enfaldigaste kvinna
inom gröna fönsterglas kan vara rik på tro och
<sp>arvinge till Gud</sp>. Det högsta liv, som
kan ernås av en människa på jorden, och början
av det liv, som aldrig ändas, kan erfaras på
jorden av den ringaste ibland eder. Och I
kunnen i det fördolda göra ett verk, som omfattar
hela världen genom att öka eller minska den
andeström, som går genom tiden. Lev i Gud!
Har du makt över hans hjärta, bed! Tro och
lev!

4:o. <sp>Vägen till det allra heligaste</sp>.
Det i världens ögon stora och de utsökta
idealen försvinna likt skuggan för tingens
verkliga gestalt; talandet med tungor och den högt
prisade vältaligheten upphör; missionsverksamheten 
och predikan har sin tid, och väckelsen tager
slut; men en tillvaro, där själen <sp>står för
Gud</sp>, upphör aldrig, <sp>aldrig</sp>, utan fortgår
evigheten igenom; och när slutligen hela skapelsen
och alla levande väsen <sp>stå för Gud</sp>, och när den
sanna ursprungligheten hos var och en slår ut i
blomma, likt vårens lilja, skall ingen Saul vara,
som ser snett på David, utan alla skola då stå för
Gud och Lammet, bärande hans lov till jordens
yttersta gränser.

Ditt mål är stort. Vill du hinna målet, <sp>var
lydig Guds vilja</sp>. Ditt motto vare:
Närmare Gud, närmare hans kors! Då vårt liv
omfamnar Kristus och våra läppar fuktas av honom
i drömmen, äro vi ej långt ifrån himmelens port.
Och då —- vad gör väl då, om vi äro bonddrängar 
eller baroner? Vad är väl då all jordens nöd,
smälek eller ära, och vad tänka vi på andras
omdömen i vårt tjänande inför Gud?

Tanken på Jesus och hoppet att vinna honom
gör resan till en bröllopsfärd.
</chapter>

