<chapter name="Biblioteksbladet
Femte årgången 1920">
BIBLIOTEKSBLADET

ORGAN FÖR SVERIGES ALLMÄNNA
BIBLIOTEKSFÖRENING

REDAKTION:
FREDRIK HJELMQVIST och KNUT TYNELL

FEMTE ÅRGÅNGEN
1920

STOCKHOLM
P. A. NORSTEDT & SÖNERS FÖRLAG

STOCKHOLM 1920
kungl. hofboktr. iduns tryckeri-a.-b.
200788





INNEHÅLL.
Sid.
Berättelse över Sveriges allmänna biblioteksförenings sjätte årsmöte . . . 169
Folkbildningskonferensen i Stockholm . . . 206
Fredriksson, N. Om betydelsen av teknisk litteratur i folkbibliotek för
hantverkare och industriarbetare . . . 137
Förslag till stadgar för folkbibliotek . . . 156
Förslag till stadgar för skolbibliotek . . . 157
Hjelmqvist, F. Anvisningar angående studiecirklar . . . 158
—  Biblioteksbyggnader. (Recension.) . . . 86
Holmberg, A. Finlands orostid 1917—18 i dess svenskspråkiga litteratur . . . 74
— Några  upplysningar om det revolutionära Rysslands biblioteksförhållanden . . . 1
Hugo, Y. Om arbetarklassens självbildningsarbete . . . 133
Jacobsson, Helja. En översikt av det norska barnbiblioteksarbetet . . . 59
Johnsson, P. Ett skånskt församlingsbibliotek och dess utvecklingshistoria . . . 66
Klassifikationssystem . . . 161
Kommunal biblioteksverksamhet i Stockholm . . . 196
Kortsystem vid utlåningen . . . 162
Kurser för biblioteksföreståndare . . . 203
Larsson i By, C. Böndernas avtagande läslust . . . 127
Linder, Greta. Några notiser om biblioteksskolor i Europa . . . 85
Linder, Gurli. Böcker för barn och ungdom julen 1919 . . . 70
Lista över biblioteksmaterial . . . 166
Lundberg, Hildur. När vi börja. Några praktiska vinkar angående
grundande av ett folkbibliotek . . . 139
Länsbiblioteksförbund . . . 201
Nelson, A. Statsbiblioteks förvärv av den inhemska bokproduktionen,
med särskild hänsyn till Sverige . . . 49
Nordström, H. Några anslagsfrågor . . . 194
Sandberg, Alvida. Skolbibliotek åt alla Sveriges barn . . . 122
Schartau, S. Organisationen och skötseln av biblioteken vid de allmänna
läroverken. (Med diskussion.) . . . 6
Stackell, L. Några synpunkter och erfarenheter rörande fartygs- och
manskapsbiblioteken . . . 62
Steenberg, A. S. En dansk Lov for de folkelige Biblioteker . . . 178
Svensson, S. Lantungdomens bildningsarbete . . . 130
Tynell, K. Köpenhamns kommunbibliotek . . . 181
— Litteratur om bibliotek och biblioteksskötsel . . . 167
Upplysningar angående statsunderstödet till folk- och skolbibliotek . . . 154
Vandringsbibliotek . . . 165

Biblioteksnotiser . . . 18, 89, 211
Litteratur . . . 21, 96, 214
Nyare litteratur på danska och norska . . . 116
Tidskriftsöversikt . . . 47, 119, 231




Sid.
Biblioteksanslagen vid årets riksdag . . . 92
Biblioteks- och folkbildningsfrågor vid riksdagen . . . 18
Dansk biblioteksforenings aarsskrift . . . 20
Den danska bibliotekslagen . . . 90
Ett folkbildningsmöte . . . 212
Holländskt folkbiblioteksväsen . . . 91
Kommitté för skol- och ungdomsbibliotek . . . 212
Kontorsbibliotek . . . 20
En kulturfara . . . 20
En norsk tidskriftsindex . . . 92
En ny dansk bibliotekstidskrift . . . 95
En ny folkbildningskommitté . . . 211
Nöjesskattens användande för biblioteksändamål . . . 211
Ordbok för boksamlare . . . 93
Statsbidraget till folk- och skolbibliotek 1920 . . . 211
Svenska sällskapet för rashygien . . . 95
Utställning av engelsk bokkonst i Kungl. biblioteket . . . 212
Västra Sveriges folkbildningsförbund . . . 94
Årsberättelse för centralbyrån i Lund 1920 . . . 212
Borlänge-Domnarvet: Studiecirkelbibliotek . . . 89
Broby: Församlingsbiblioteket . . . 66
Hälsingborg: Stadsbiblioteket . . . 89, 95
Karlskrona: Folkbiblioteket . . . 89
Kristianstad: Stadsbiblioteket . . . 89
Köpenhamn: Kommunbiblioteket . . . 181
Norrköping: Stadsbiblioteket . . . 212
Stockholm: Kommunalt understödda bibliotek . . . 196
Stockholm: Gustav Vasa församlingsbibliotek . . . 93
Trollhättan: Folkbiblioteket . . . 89
Örebro: Stadsbiblioteket . . . 94
Steenberg, A. S . . . 91



Förklaring över i litteraturrecensionerna använda signaturer.
A. H.           Andre bibliotekarien Arne Holmberg.
A. H—r.      Seminarielektor Alf Hildinger.
A. Ö—n.      Statskonsulenten  August Östergren.
A—g H—m. Gymnastikdirektör Agne Holmström.
B. M.           Förste bibliotekarien Bert Möller.
C.  F. Hbg.  Bibliotekarien  C. F. Hennerberg.
C. O. A.      Rektor C. O. Arcadius.
E. Bn.         Professorskan Ester Brisman.
E. B—o.      Fröken Eleonore Bruno.
E. K—n.     Redaktör Ernst Klein.
E. M. R.     Professor Edvard Rodhe.
E. N.           Fru Ellen Nordenstreng.
E.  N—nn.  Andre arkivarien Erik Naumann.
E—n.          Seminarielektor Elisabet Eurén.
F. H.           Fil. d:r Fredrik Hjelmqvist.
F. V.           Docenten  Fredrik Vetterlund.
F. Å.           Bibliotekarien Fredrik Ålander.
G. A. L.     Förste aktuarien G. A. Larsson.
G. T.          Advokaten Gerhard Tauvon.
G—a L.      Fil. mag. Greta Linder.
H. H.          Biblioteksamanuensen Helge Holmström.
H. N.        Fil. kand. Harald Nordström.
H. Sg.       Fil. d:r Harald Svanberg.
Hj. L—n.  Bibliotekarien Hjalmar Lundgren.
I. B.           Fil. lic. Iwan Bolin.
J. B.           Med. d:r Jacob Billström.
J. F.           Fil. d:r Johan Feuk.
J—i.           Aktuarien N. A. Jacobi.
K. H.        Fru Karin Hjelmqvist.
K. T.         Fil. d:r Knut Tynell.
K. Å.         Fil. d:r Karl Åmark.
L. T.         Kyrkokerde Lars Tynell.
M. E—n.   Fil. d:r Matts Essén.
M. F.         Rektor Mathias Feuk.
M. J.         Professor Malte Jacobsson.
M. P. N.   Professor Martin P. Nilsson.
O. W—n. T. f. förste bibliotekarien Oscar Wieselgren.
P—n.        Fil. lic. T. Pehrsson.
Rg.            Docenten Lännart Ribbing.
S. D. W.  Docenten Sven Wicksell.
S. S.         Lektor Sixten Samuelsson.
T. H.        Professor Theodor Hjelmqvist.

Tryckfel: s. 104 rad 4 nedifr., står: lärt orientaliskt håll; skall vara: lärt orientalisthåll.
s. 135 rad 9 uppifr., skall vara: ur »Hård mark» och »Lyckta dörrar» av A. V. F. 2 dec. »De
nya kommunallagarna» o. s. v.



LITTERATUR.
Acke, J. A. G., Osannolika hist. 25.
Ahlberg, A.. Filos. o.vetensk. 96.
Almquist, C. J. L., Törnrosblad 25.
Almqvist, G., D. törstande folket 98.
Andersen,T.,Ulykkes-katten 117.
D. andliga nutidsläget 21.
Arcadius, C. O., Handledn. i folkskolepedag. 97.
Armes, J. d', Çarens arvtagare 34.
Arrhenius, S., Kemien 115.
Asplund, K., Hjältarna 99.
Aulén, G., D. kristna tron 21.

Barbusse, H., Vi människor 29.
Bauer, O., Vägen t. socialismen 112.
Becker, W. H., T. sinnessjukas anhöriga 116.
Beckman, N., Modersmålsunderv. 215.
Bennett, A., Kurtisanen 29.
— En kvinnas hist. 220.
Berg, R. G., Litteraturbilder 25.
— September 99.
Berger, H., De fördömda 25.
Bergh, R., Stilprobl. 32.
Bergman, H., Markurells 25.
Bergström, T., Medan själen skälver 99.
Beyel, S., Brev o. dagboksant. fr. Broussa 226.
Bianchini, A., Sörmländska socknar 110.
— Vikbolandet 110.
Bjerne, U., Ingen mans kvinna 26.
Björlin, G., Fr. en gammal sv. småstad 41.
Blomberg, E., Människan o. guden 26.
Blomberg, H., Kap Horn 216.
Bohlin, K., Läseb. i biol. 116.
Böjer, J., Dyrendal 117.
Bolander, C. A., Hotell Europa 217.
Bolin, L., Djurpsyk. kåserier 230.
Boylesve, R., En väluppf. flicka 220.
Braaten, O., Ulvehiet 117.
Brogren, E., Bevingadefötter 217.
— Natten 217.
Brun, L., Jesus 22.
Brunius, A., Eng. bilder 40.
Bruun, L., Oanda 117.
Buchanan, M., Petrograd 34.
Bååth-Holmberg, C, Vid slott o. sund 111.
Bäckström, E., Målaren 217.
Böök, F., E. J. Stagnelius 38.
— Es. Tegnér 39.

Casse, E., George Sand 119.
Cather, W. S., Hell, banbrytare! 102.
Cederschiöld, G., Livstidsfången 99.
— Upp och nedvända världen 99.
Cederström, G., Hugskott 21.
Centerwall, J., Julianus avfällingen 106.
Chledowski, K., Furstar o. folk i Neapel 34.
Collijn, G., D. blå timmen 217.
Collin, C, D. geniale menneske 117.

Dalalagen 216.
Dalgren, L. E., E. M. Arndt 224.
Davis, W. S., Munken fr. Wittenberg 29.
Didring, E., Spelarna 26.
Diehl, C., Teodora 40.
Dostojevskij, F., Brev 225.
— Vita nätter 103.
Dresdner, H., H. Ibsen 118.
Duun, O., I Blinda 117.
Dybeck, R., Om Dalarne 227.

Ehrencron-Kidde, A., Skrivaren fr. Filipstad 29.
Eje, A. Se Essén, A.
Ek, K., Gränsen 99.
Elster, K.,  d. y., Av skyggernes slegt 117.
Emil Sjögren in memoriam 38.
Essén, A. [m. fl.], Kring prillan o. lagern 217.

Falkberget, J., Björnskytten 30.
Fischer, D. C, En Montessoribog 116.
Fleuron, S., Insjöns skräck 103.
Flodström, L, Naturförhåll, i Sv. 42.
— Sverges folk 42.
Forsslund, K.-E., T. ett bergfolk 26.
Frenssen, G., Bröderna 30.
Fridericia, J. A., Franska rev. 34.
Fridrichsen, A., D. ny test. skriftsaml, hist. 116.
Frisendahl, E., Jaktstigar 45.
Forssell, C, Teknik o. kultur 113.
Forsstrand, C, Malmgårdar o. sommarnöjen i g:la Stockholm 111.

Galsworthy, J., Aristokrater 220.
Geffroy, G., Clemenceau 109.
Geitel, M., Världsindustr. 113.
Gerich, P. v., Tre år i fält 35.
Gilljam, A., Inkomst- o. förmögenhetsskatten 43.
Gjöres, A., Sv. koop. 228.
Gleichen-Russwurm, A. v., D. galanta Europa 35.
Gorkij, M., Ute i världen  37.
Gravlund, T., I Nilaus' by 30.
Gripenberg, B., Dikter i urval 26.
Gymnasiereformen 97.

Hagerup, F., Rätt o. kultur 112.
Hallenborg, J. F., Lanthushålln. 45
Hallström,P., Nessusdräkten 100.
Hammer, B., Anlag o. levnadskall 23.
Handb. f. trädgårdsodl. 114.
Hansson, O., Saml. skr. (1, 3) 27, (2, 4, 5) 217.
Hauser, O., Urmänniskor o. vildar 106.
Hector, D.S., Kem.-tekn. receptbok 113.
Heiberg, J. L., En sjæl efter døden 117.
Heikel, I. A., Platon 226.
Heine, H., Tyskland 30.
Hellberg, E., D. nakna trädet 27.
Hellquist, E., Om namn o. titlar 23.
Heltai,  E., Familjepensionatet 103.
Hemmer, J., Över dunklet 217.
Henning, A., Meditationer 27.
Henry, O., Prima patenterade i samveten 103.
Hichens, R., Öknens kärlek 103.
Hillman, A., Mozart 37.
Hoffmann, E. T. A., Fröken Scuderi 221.
Hofsten, E., Beskr. öfv. Wermland 1. 42.
Hofsten, N. v., Ärftlighetslära 230.
Holmström, C. T., Länder o. stränder 2. 110.
Holmström, M., E. Flygare-Carlén 37.
Homén, T., Östkarelen 226.
Hornborg, E., H. Cortes 225.
Houmark, C, Vägar s. skiljas 30.
Hovden, A., Rudningsmena 117.
Humble, V., Fr. rött t. vitt 35.
— D. stora ryska rev. 35.
Hülphers, E. W., M. sv. brigaden 106.
Höglund, N., Geogr, över Sv. (1) 40, (2) 226.
Höijer, E., Undersökn. av jordb. prod. 45.

Ibánez, V.B., Förbannad jord 103.
Idrottsbibl. 46.
Iliodor, D. helige djäfvulen 38.
Inghe, J. A. J., Lärob. i geol. 230.

Jacobson, E., Hedv. Taube 39.
Tames, W., Människans dolda krafter 96.
Janssen, B., D. fångne lehnsmand 118.
Jensen, A., Slav. kultur 223.
— Stilla stunder 218.
— Söderhamns hist. 1. 42.
Jensen, T., Erotisk stöld 221.
Jerome, J. K., Jag o. de mina 30.
Johansson, A., Pukes dal 100.

Karlgren, B., Östasien 224.
Kautsky, K., Demokrati 112.
Keller G., Romeo o. Julia fr. byn 221.
Kelly, E., Socialismen 112.
Keynes, J. M., Fredens ekon. följder 228.
Kivi, A., Sju bröder 31.
Klercker, E. af, Vett o. dårskap 36.
Koth, H.. J. Sverdrup  119.
Krag, V., Viser og vers 118.
Krogvig, A., Bøkerog mennesker 117.
Kvinnliga yrken 23.
Kökeritz. G. H., Tyska skrivövn. 24.

Lagerström, H. Sv. bokkonst 214.
Lampén, E., Till lands o. sjöss i Finland  110.
Larsson i By, C., Bergsmanshist. 2. 100.
— K. J. Malkus 100.
Laurin, C. G., Människor 108.
Leijonhufvud, S., Omkr. C. G. Tessin 2. 40.
Lenin, N., Rev. o. staten 112.
Lermontov, M., Valda dikter 103.
Levin, P., Hjem 118.
Liljekrantz, B., Poesien 215.
Lind, G., och Nohlgård, E., Kyrkogården  105.
Lindblom, J., Guds rike 22.
Linder, E., Tretton kap. om en lyckl.  resa 227.
Lindorm, E., Domedagar 218.
Lindqvist, G., En bok utan namn 100.
Lindroth, H., Bohusläns härads- o. sockennamn 24.
Linnankoski, J., Jeftas dotter 221.
— Simson o. Delila 221.
Littorin, B. E., Pojk. friluftslekar 229.
Long, W. J., Skogens hemligh. 45.
Lundborg, H., Rasfrågor 230.
Lundén, O., Köksväxtodl. 114.
Lundgren, H., Kamé o. medaljong 100.
— Under örnens klo 101.
Lundh-Eriksson, N., Skåne 227.
Lärobok i rättskunsk. 112.
Löfstrand, V., Växel- o. checklära 45.

Magnussen, J., Guds leende 221.
Malmberg, B., Fiskebyn 27.
Mann, H., Undersåten 31.
Mannström, O., Kristl. konst 1. 33.
Marett, R. R., Antropologi 110.
Mari Mihi. Se Lindqvist, G.
Mark, A., A.-B. Spökcentralen 218.
Meddel. fr. Dalarnas fornminnesfören. 5. 111.
Melander, E., Arbetare o. fribytare 113.
— Konungens bild 22.
Mjöberg, E., Bland stenåldersmänniskor 41.
Mohr, A., Keiserd. Indien 2. 119.
Molander, O., H. Bosse 225.
Molière, Äktenskapsskolan 221.
Molisch, H., Trädgårdsväxt, o. livsföreteelser 115.
Mortensen, J., Fr. Röda rummet t. sekelskiftet 97.
Münsterberg, H., Psyk. o. näringsliv 96.
Munthe, A., Sv. sjöhjältar 7:5. 108.
Möller, A., Möten 27.
Möllersvärd, J., Fr. älg- o. rävmarker 46.
Mörne, A., Saml. dikter 218.
Mörner. R., Grundl, t. världshist. 36.

Nationalmus. årsb. 223.
Naumann, E., Om kopiering av boktryck 113.
Nelson, L. P., En upptäcktsresa gm Sv. 43.
Nerman, E., F. barnen 47.
Nestorskrönikan 36.
Nexø, M. A., Ditte menneskebarn 118.
Nielsen, R. P., En lønreform 119.
Nilsson, R., Fört. öv. Sv. ornitolog, litt. 214.
Nordens årsbok 214.
Nordenskiöld, E., Sydam. 227.
Nordlander, J., Sv. rättskrivn.-lära 216.
Nordlund, K., Bottenskoleprobl. 215.
Nordström, E.B., En rackarunge 27.
Norén, G., Trädgårdstäppan 115.
Norlind, A., Världsherrad 224.
Norström, V., Tal o. tankar 22.
Nyström, B. E.,Min örtagård 218.

Oberutjev. K. M., D. stora ryska rev. 106.
Odhner, E., Språket 24.
Odin, J., Dalhems kyrka 43.
Omar Khayyam, Rubaiyat  104.
Ossiannilsson, K. G., Bondlandet 27.



Paasche, F., Goethe 118.
Pallin, E., Skidlöpn. 47.
Paulsson, G., Vackrare vardagsvara 33.
Personne, N., Sv. teatern 5. 33.
Pusjkin, A., Eugen Onegin 221.

Rasmussen, V., Barnehave-barnet 117.
— Japan 119.
Régnier, H. de, En snäll gosses ferier 222.
Rendahl, C, o. Söderborg, B., Astronomi  115.
Retzius, G., Dikter 28.
Ricard, O., Ungdomsliv 116.
Ring, B., Guldkappen 118.
Rodenbach, G., Klockspelaren 104.
Rolfsen, N., Oldfruen 118.
Rolland, R., Colas Breugnon 31.
— Empedokles 97.
— Handel 109.
— Liluli 222.
— Några tonkonstens mästare i forna dagar 33.
— Några tonkonstens mästare i våra dagar 34.
Roos, A. M., Ett diktaröde 218.
Rosenborg, E., D. andre 218.
Rossier, E., Drottningsprofiler 108.
Rubin, E., Kan hugkommelsen forbedres? 117.
Rung, O., Paradisfuglen 118.
Rydbeck, O., D. äldsta kristna konsten i Skåne 105.
Rysslands omdaning 1. 107.

Samzelius, H., Bl. harar o. brushanar 46.
Sandberg, A., Tider som flyktat 28.
Sandel, M., Hexdansen 101.
Schildt, R., Hemkomsten 219.
Schnitzler, A., Flink o. Fliderbusch 104.
Schück, H., D. sista gustav. hofdamen 109.
Setterberg, G., Har människan fri vilja? 97.
— Något om statistiken 44.
— Siffror 44.
Shaw, B., Mr Byrons yrke 222.
Silfverstolpe, G. M., Arvet 28.
Siwertz, S., Vindros 219.
Skarstedt, E., A. Lincoln 109.
Snorre Sturlasson, Norges konungasagor 224.
Stadius, U., Inför dödens gåta 22.
Starcke, C. N.,Vetensk o. kultur-utv. 215.
Stilwell, A. E., D. stora planen 228.
Stjerne, O.,Värmlandssånger 101.
Stjernstedt, M., En officershist. 101.
Stockholms kommunalkal. 229.
Stratz, R., Hans eng. hustru 104.
Strindberg, A., Han o. hon 101.
— Saml. otryckta skr. 2. 101.
Suetonius, Kejsarbiogr. 2. 36.
Swahn, W., D. lyckl. Bokenäs 28.
Svensk biogr. kal. 1. 109.
Svenson-Granér, C., D. spelande linden 219.
Sveriges industriförb. 114.
Sydow, C. W. v., Våra folkminnen 228.
Sylwan, O., O. P. Sturzen-Becker 39.
Söderberg, E. N., Vårreflexer o. höstdagrar 102.
Söderberg, H., Skrifter 1, 2. 28.
Söderberg, R., D. vildas vägar 230.
Söderblom, N., Gå vi mot religionens förnyelse? 22.
— Humor o. melankoli 37.
Söderhjelm, A., Revolutionärer o. emigranter 107.
— Vägen t. friheten 29.
Söderman, S., Melpomene o. Thalia 105.

Tagore, R., Mina minnen 39.
—  Offret 222.
Tegbrand, J., Mot ljuset 102.
Tersmeden, C., Memoarer 6. 110.
Thommessen, O., Vers 118.
Thulin, J. G., Lärob. i gymn. 1. 229.
Thunman, O., Pan spelar 29.
Tidskr, f. sv. folkhögsk. 216.
Timberg, G., Lantbr. maskiner 46.
Topelius, Z., Dagböcker 1. 40.
Tormay, C., Ulvings hus 104.
Tufveson, T., Ur sekretärer o. kistelädikor 111.
Tusen o. en natt 1—3.  104.
Den tyske rev. 118.
Törnell, A.-G., Aningar o. löften 102.

Unga psalmer 215.
Updal, K., Stigeren 118.
Upmark, A., Handledn. i maskin- o. redskapslära 114.

Wahlström, L., Katolskt o. protest. 96.
Vanderlip, F. A., Vad s. vederfarits Europa 229.
Vandervelde, E., Socialismen mot staten 113.
Vasenius, V., Z. Topelius 226.
Wassermann, J., Chr. Wahnschaffe 222.
Webster, J., Patty 32.
—  Unge Jerry 32.
Welinder, H., Vid skampålen 219.
Wells, H. G., Amerika o. framtiden 41.
— Herr Lewisham o. kärl. 223.
— D. odödl. elden 104.
— En tjufpojke på äventyr 32.
Vetensk. forskn. 214.
Wigh, E., Översikter i tysk gramm. 24.
Wikner, P., Vittra skr. 219.
Viksten, A., Bortom lagen 102.
Wilhelm, D. gamla tallen 220.
Vising, J., Camoens 225.
Wägner, E., D. befriade kärl. 220.

Zahn, E., Sev. Imbodens kärlek 32.

Åkerberg, A., Formulärsaml. 44.
Åkerhielm, A., Norrbys på Borregård 29.

Øksnevad, R., Fransk livsvisdom 118.
Örström, O., Jerusalem-Kartago-Berlin 107.
Östergren, O., Våra vanl. främmande ord 24.
Östergren, Y., D. ekon. förh. mell. äkta makar  1. 45.
Överstinnan B. Se Beyel, S.



<chapter name="Några upplysningar om det revolutionära
Rysslands biblioteksförhållanden.">
NÅGRA UPPLYSNINGAR OM DET REVOLUTIONÄRA
RYSSLANDS BIBLIOTEKSFÖRHÅLLANDEN.
Av Andre bibliotekarien Arne Holmberg.

Om biblioteksförhållandena i Ryssland under tiden mellan monarkiens fall
och den bolsjevikiska omvälvningen föreligga ytterst sparsamma underrättelser.De flesta sakliga uppgifter i det följande äro hämtade ur ett i september 1918 utkommet
häfte av folkupplysningskommissariatets officiella tidskrift, som jämte en mängd annan
bolsjeviklitteratur förvärvades av d:r G. Hallström under en tids vistelse i Östersjöprovinserna
förra året och av honom nyligen skänkts till Kungl. biblioteket.
Att interimsregeringen ställde sig välvillig gentemot strävandena för
biblioteksväsendets utveckling, torde man kunna sluta därav, att en kurs i biblioteksväsen
hölls i Moskva under tiden 26 april—24 maj 1917. Denna kurs visar ett ganska
mångsidigt program; där lämnades en översikt över litteratur i bibliotekskunskap
och en översikt av samtida bibliotek, där behandlades en mängd tekniska frågor
rörande katalogisering, fackindelning, uppställning, utlåningsorganisation, statistik
m. m., och där utgåvos bibliografier över litteratur på olika områden. Man
behöver emellertid ej nödvändigtvis anse, att denna kurs hade revolutionen att tacka
för sin tillkomst, ty den gamla regimen hade sannolikt icke lagt hinder i vägen för
den öppna diskussionen av dylika frågor. Redan flere år före revolutionen trycktes
skrifter om amerikanska biblioteksförhållanden och handledningar för
folkbiblioteks förvaltning.

Det är föga troligt, att den svaga interimsregeringen kunnat vidtaga några
särdeles genomgripande positiva åtgärder för biblioteksväsendets reformering, men
bolsjevikerna synas ha utvecklat en storartad aktivitet i detta syfte. Vid
folkupplysningskommissariatets »Avdelning för folkbildningen utanför skolan» inrättades
en särskild Biblioteksavdelning, vilkens närmaste uppgift var att vid själva
kommissariatet upprätta ett centralbibliotek av frågebyråkaraktär. Grundstommen
till detta bibliotek bildades av en mängd föråldrad pedagogisk litteratur, en nästan
fullständig lagsamling och några tidskrifter, däribland »Undervisningsministeriets
tidskrift». Detta bibliotek hade tillhört det gamla undervisningsministeriet, och
för dess komplettering hade ett årligt anslag på 18,000 rubel stått till ministeriets
förfogande. Efter marsrevolutionen 1917 vidtogos energiska åtgärder först av
interimsregeringen och sedan av folkkommissarierna för att anskaffa modern
pedagogisk litteratur, vilket var i hög grad av behovet påkallat, ty med hänsyn till
bokbeståndets ålderdomliga karaktär föreföll det otvivelaktigt, att det årliga anslaget
under den gamla regimen använts till »ovidkommande» syften.

Biblioteksavdelningen fick emellertid snart ett betydligt vidgat verksamhetsfält.
Den överhopades med förfrågningar och böneskrifter från en mängd bibliotek,
som sökte dess skydd till följd av vissa revolutionära åtgärder. Genom dekreten
om storgodsens nationalisering och om upphävande av en del stånds- och
yrkesinstitutioner hade nämligen bland annan egendom även en mängd bibliotek
»indragits till staten», varvid många löpte fara att bli plundrade och skingrade. Det
beslöts, att Bibl.-avd. skulle ha uppsikt över samtliga statens bibliotek av alla typer,
och man utarbetade bestämmelser för att fastställa dess funktioner i förhållande
till andra organ, såsom det sedermera avskaffade egendomskommissariatet. I
sammanhang härmed fick avdelningen åtaga sig uppgiften att revidera det ryska
publika biblioteketsDetta är identiskt med det år 1814 grundade kejserliga biblioteket, Rysslands största
boksamling.
 i Petrograd reglemente och upprätthålla en ständig kontakt
mellan detta och kommissariatet. För det senare ändamålet tillsattes en särskild
»regeringskommissarie för det publika biblioteket», först en utomstående, sedan,
då man tydligen ej kunde undvara sakkunskapen, en tjänsteman vid biblioteket,
vilken dels skulle omorganisera detsamma på demokratisk grund, dels ur
dess tjänstemannakår utvälja lämpliga personer till medhjälpare inom
Biblioteksavdelningen. Det nya reglementet blev antaget den 21 maj 1918. Det uppges
bygga på en av principerna för det amerikanska systemet för likartade bibliotek,
nämligen adjungerande till bibliotekets råd (sovjet) av valda personer bland
bibliotekets ständiga besökande. Beklagligtvis meddelas ej närmare detaljer om
formerna för dessa val och för detta samarbete.I den i Sverige kända litteraturen om amerikanska biblioteksförhållanden förekomma veterligen
icke alls några antydningar om dylikt organiserat samarbete, som i själva verket kanske
snarare bör betraktas som en rysk än en amerikansk uppfinning. Till reglementet fogades på
folkkommissarien Lunačarskijs förslag en särskild paragraf, som föreskriver, att alla
ärendens behandling skall stå under omedelbar kontroll av en regeringskommissarie,
som utses av folkkommissarien för undervisningsväsendet.

Samtidigt med detta organisationsarbete och efter dess fullföljande hade Bibl.-avd.
full sysselsättning även på andra områden. För att förhindra plundring av
de talrika värdefulla bibliotek, som funnos på de »nationaliserade» godsen, uppdrog
man åt de lokala deputeraderåden på motsvarande orter att övertaga vården av
desamma och ansvaret för deras säkerhet. Godsbiblioteken synas i allmänhet ha
fått stå kvar på sina förvaringsplatser, men flera andra nationaliserade boksamlingar
ha ställts till Bibl.-avdelningens disposition för att efter råd och lägenhet
distribueras till institutioner, som gjorde framställning om anskaffande av litteratur.
Sedan Viborg evakuerats, har hela den boksamling, som tillhörde »Viborgska
fästningsartilleriets kultur- och upplysningskommission», överlämnats till Ufas
deputeraderåd, som dessutom erhållit en del skönlitteratur från annat håll.
Smolna-institutets (d. v. s. den gamla flickpensionens) jämte ett par krigsskolors bibliotek
har överlämnats till det centrala pedagogiska museet. A. S. Suvorins arvingars
bibliotek, en värdefull samling på omkr. 35,000 volymer, har delats mellan ryska museet
(böckerna om konst), det publika biblioteket (omkr. 2/3 av hela bokbeståndet) och
undervisningskommissariatets upplysningsavdelning (encyklopedier och diverse
handböcker).

Avdelningen har haft stora svårigheter att få sin auktoritet erkänd på alla håll.
Vid »nationalisering» av egendom ha de beslagtagande »myndigheterna», särskilt
rayonorganisationer i Petrograd, vid flera tillfällen gjort anspråk på att biblioteken
skulle följa med, vilket sannolikt inneburit, att böckerna utan minsta kontroll
skulle skingrats och hamnat i enskild ägo. Slutligen måste folkkommissarierna

utfärda ett särskilt dekret rörande skydd av boksamlingar — om detta lett till
önskat resultat, förmäler icke den tillgängliga litteraturen.

Centrum för Biblioteksavdelningens verksamhet var Petrograd, även sedan
huvudparten av undervisningskommissariatet jämte den övriga regeringen flyttat
till Moskva. Såsom skäl uppgives vikten av intimt samarbete med det publika
biblioteket. Huruvida avdelningen fortfarande befinner sig i Petrograd, är ovisst.

Under sommaren 1918 utarbetades på folkkommissariernas förslag ett projekt
till en »centralkommitté för statsbibliotek», som helt skulle ägna sig åt samma
uppgifter som motsvarande sektion av Bibl.-avd. I juli hölls i Moskva ett möte
av representanter för offentliga och vetenskapliga bibliotek, varvid flera
vittfamnande projekt framlades. Man tillsatte en kommitté av fackmän för att utarbeta
en plan till en vägledande katalog över ryska boksamlingar och för att organisera
regelbundna låneförbindelser mellan Rysslands större städer. Vidare formulerades
grundprinciperna för lagförslag för Bibl.-avd., varvid man framhävde önskvärdheten
av biblioteksväsendets centralisation i Ryssland och anslutning till det
amerikanska systemet.

En föreställning om den betydelse, som de ledande bolsjevikerna tillmäta
biblioteksväsendet, kan man få genom att kasta en blick på de kalkyler, som
folkupplysningskommissariatets »avdelning för folkbildningsarbetet utanför
skolan» uppgjort för fördelning av statsanslag till 12 guvernement med sammanlagt
bortåt 35 millioner invånare under senare hälften av 1918. Av hela anslaget (bortåt 25
millioner rubel) avsågs nära en tredjedel för bibliotek och »läsestugor», under det
att närmast lägre post, »Skolor och kurser för fullvuxna», endast upptog omkr. 18,6  %.

Det oerhörda behov av nya böcker, som biblioteksväsendets planerade utveckling
måste kräva, skulle till stor del tillgodoses genom statens egen förlagsverksamhet.
Redan i början av år 1918 beslöts utgivande av de ryska klassikerna, till vilka även
räknas så nya förf. som Čechov och Tolstoj, av vissa mera betydande historiska,
pedagogiska och socialpolitiska arbeten av ryska förf. eller i rysk översättning,
samt av en serie översättningar av mera betydande utländska skönlitterära författare
— allt i billiga upplagor.Arbeten av författare, som dött före utgången av 1917, få, om de utgivits eller planerats
till utgivande av staten, ej utges av enskilda personer eller företag. Beslutet ledde åtminstone under första halvåret 1918
till påtagligt resultat, ett tiotal värdefulla verk voro redan utkomna, och ett
femtiotal annonserades såsom under förberedelse eller under tryckning. De åsatta
priserna äro i betraktande av det allmänna prisläget mycket låga, men på grund
av den rådande »bokhungern» kalkylerades med jätteupplagor, och vederbörande
förlagsorgan beräknade, att inkomsterna icke blott skulle täcka de av staten
förskotterade omkostnaderna utan även lämna någon vinst.

Man kan även konstatera ett livligt intresse för bibliografisk och biblioteksteknisk
litteratur. I det ovannämnda (se sid. 1, noten) tidskriftshäftet förekommer en
bibliografi, upptagande en mängd hithörande skrifterDe mest verksamma författarne äro A. A. Pokrovskij och L. B. Chavkina. jämte recensioner. Några av
skrifterna ha utkommit redan under den gamla regimens tid, en innehåller
programmen för de förut nämnda kurserna 26 april—24 maj 1917, men de flesta synas vara
utkomna under den första hälften av 1918. Både de olika författarna och
recensenterna äro uppfyllda av beundran för det amerikanska biblioteksväsendet,
vilkets införande i Ryssland de anse vara ett eftersträvansvärt, fast svåruppnåeligt

mål. Rörande principerna för bokanskaffningen och rörande bibliotekariens
ställning till publiken m. fl. frågor visa sig uppfattningarna hos författare och
recensenter i flera avseenden betydligt divergerande; detta sammanhänger delvis därmed,
att flera författare kraftigt framhäva antibolsjevikiska åsikter, under det
recensenterna äro rättrogna bolsjeviker, vilket emellertid ingalunda synes innebära,
att de förra äro mindre fantastiska och naiva i sina idéer och projekt än de senare,
Det vittnar för övrigt om en storartad fördragsamhet, att skrifter, uppfyllda av


DEPÅ AV BÖCKER IFRÅN »NATIONALISERADE» PRIVATBIBLIOTEK I MITAU I  LETTLAND, AVSEDDA
ATT BILDA ETT FOLKBIBLIOTEK.


Efter Svensk tidskrift 1919, s. 189. — Bilden togs av d:r Hallström en vecka efter
bolsjevikernas fördrivande, då man var som bäst sysselsatt med arbetet på böckernas återställande till
de rätta ägarna. Depån företedde en bild av den vildaste oordning, och det enda, som
sammanförts till en grupp av enhetlig karaktär, var en samling populära romaner, närmast
påminnande om den sorgligt ryktbara »Nick Carter»-litteraturen.

häftiga utfall mot de maktägande, icke blott fått tryckas utan även, ehuru med vissa
reservationer, rekommenderats i ett officiellt regeringsorgan. De ledande ha
synbarligen ansett denna opposition vara av ofarlig art och fäst huvudvikten vid de
sakliga uppgifterna. Men en strävan att göra sig oberoende av den »borgerliga»
sakkunskapen eller att ställa den under vederbörlig kontroll torde man kunna
utläsa ur de projekt till biblioteksväsendets organisation, som efter julimötets
direktiv utarbetades och avtrycktes i det nämnda häftet. Där föreslås bl. a.
för senare halvåret 1918 tryckandet av en bok på 6 ark om biblioteksväsendets

organisation, »mönsterkataloger» (förmodligen motsvarande vår svenska »grundkatalog»)
för bibliotek (om 10 ark) och en handledning i biblioteksteknik (3 ark)
— allt genom statens försorg. Såsom ständiga uppgifter för Biblioteksavdelningen
föreslogs upprättande av kataloger rekommenderande litteratur rörande
undervisningsväsendet utanför skolan, till tjänst för vederbörande offentliga organer,
samt utgivande av en bibliografisk tidskrift.

Det är svårt att med ledning av tillgängliga uppgifter fälla något omdöme
om bolsjevikernas bibliotekspolitik. En betänklig åtgärd är »nationaliseringen»
av en mängd privatbibliotek. Beträffande biblioteken på adelsgodsen avsågs i
främsta rummet deras skyddande mot plundring, och det är att hoppas, att de
flesta vederbörligen förseglats och icke gjorts tillgängliga för landsbygdens nu
levande generation av »proletärer», som säkerligen ej äro kompetenta att
tillgodogöra sig deras skatter men icke desto mindre skulle kunna utnyttja dem på ett sätt 
som kunde omöjliggöra deras framtida användning. Men att skingra enskilda, i
sin art helgjutna samlingar, såsom Suvorins arvingars bibliotek, torde — alldeles
bortsett från frågan om äganderätten — icke lätt kunna försvaras. De
uppslagsverk och tekniska arbeten, som ansetts nödvändiga för kommissariatens
organisationsarbete, hade nog utan större ansträngning kunnat uppbringas på andra håll
för lika billigt pris. Det kunde även göras invändningar mot de ryska
folkbildningsmännens — även de bolsjevikfientligas — okritiska beundran för det
amerikanska biblioteksväsendet. Redan det stora antalet analfabeter torde —
åtminstone innan den elementäraste skolundervisningens omorganisation hunnit
bära någon frukt — göra en utvidgning av folkbiblioteken till en lyx, som
knappast kan försvaras under landets nuvarande finansiella läge. Det brådstörtade
reformarbetet kan rent av göra större skada än gagn, så länge tillgången på
personal med erforderlig bildning och omdöme är begränsad. De av
nationaliserade privatbibliotek bildade folkbiblioteken kunna under inkompetent
ledning lätt bli härdar för just den litteratur, vilkens oskadliggörande är ett av
folkbildningsarbetets viktigaste mål. (Jfr föreg. sida under bilden från Mitau.)
Betänkligt är även, att biblioteksväsendets »demokratisering» till stor del synes
ske på den högre universitetsbildningensI en rapport om reformeringen av högskoleväsendet förekomma en mängd hätska angrepp
mot universitetsprofessorerna. Bl. a. påstås, att den nuvarande generationen universitetslärare
förfallit till slöhet och lättja, och som bevis på deras minskade produktivitet anföres en
statistik över antalet vetenskapliga arbeten, som under perioden 1907—1916 utgivits vid Moskva,
resp. Petersburgs universitet. Det lämnas emellertid inga uppgifter om ifrågavarande arbetens
vetenskapliga värde, ej heller om de särskilda arbetenas storlek eller över huvud någon
utredning till företeelsernas allsidiga belysning. bekostnad, varigenom den blivit en
medverkande orsak till det avbrott i Rysslands aktningsvärda vetenskapliga
traditioner, som inträtt efter revolutionen. Samma betänkligheter, som i de
kulturellt mer framskridna europeiska länderna pläga uppställas mot
»amerikanisering» utan vederbörlig hänsyn till andra kulturvärden, torde med minst lika
stort fog kunna anföras i Ryssland. — Odelat erkännande måste man skänka
bolsjevikernas intresse för upprättande av bibliografiska arbeten, man må endast
hoppas, att de måtte visa större uthållighet än bibliograferna under den
förrevolutionära tiden, ty den ryska bibliografiska litteraturen är redan alltför rik på
avbrutna och alltför fattig på avslutade arbeten.

<chapter name="Organisationen och skötseln av biblioteken
vid de allmänna läroverken.
(Diskussion vid S. A. B:s fjärde årsmöte.)">
ORGANISATIONEN OCH SKÖTSELN AV BIBLIOTEKEN
VID DE ALLMÄNNA LÄROVERKEN.
(Diskussion vid S. A. B:s fjärde årsmöte.)

Inledningsföredrag av Lektor Sigurd Schartau.

Då jag i våras anmodades inleda en diskussion om läroverksbibliotekens
organisation och skötsel jämte vad därmed sammanhänger, tvekade jag, om jag
skulle våga åtaga mig uppdraget.   Visserligen har jag som läroverksbibliotekarie
under tio år gjort mina erfarenheter och det å tre olika orter, men det är
icke alltid så lätt att komma med några goda förslag till ändringar. Att det
finnes många brister, som behöva upphjälpas i fråga om läroverksbiblioteken, är
emellertid säkert.

Läroverken förfoga som bekant, i och för inköp av böcker i regel ej över några
andra medel än vad som kan vara att tillgå av den s.k. biblioteks- och materielkassan.
Storleken av det belopp, som kan utgå därur till inköp av böcker, är synnerligen
ovisst. Stegringen av prisen på materiel — och behovet av att anskaffa materiel,
vilket är mycket större nu, sedan undervisningen i de naturvetenskapliga ämnena
nått så hög ståndpunkt — kan göra, att ur biblioteks- och materielkassan helt
obetydligt kommer biblioteket till godo, och att biblioteken ej kunna utvecklas.
Jönköpings läroverk, där jag nu är anställd, har emellertid haft friare händer,
därför att Kungl. Maj:t medgivit, att av den s. k. Visingsöfonden, som knutits till
läroverket, finge utgå ett årligt anslag av 800 kr. till läroverksbiblioteket med rättighet
för läroverket att, om under något år hela beloppet icke förbrukades, under följande
år få använda överskottet. Utom dessa 800 kronor har för bokinköp och dylikt
ur biblioteks- och materielkassan använts olika belopp olika år — i medeltal 400
kronor under de sista 15 åren, så att under nämnda tid i medeltal använts 1,200
kronor till bokinköp. Med ett sådant belopp kunde man ännu för några år sedan
göra jämförelsevis rätt stora inköp, men de priser på böcker och bindning, som de
allra sista åren inträtt, göra, att man icke kommer långt därmed nu. Läroverkskollegiet
ingick därför i fjol till Kungl. Maj:t med en underdånig anhållan, att det
årliga anslaget av Visingsöfonden skulle höjas till 2,000 kronor. Denna anhållan
kan väntas bli bifallenKungl. Maj:t har sedermera bifallit ansökan., men med de på allra sista tiden ytterligare inträffade
stegringarna är denna summa, även om den möjligen kan utökas med ett par 100 kr.
ur biblioteks- och materielkassan, för liten. Med den kommer man ej så långt som
med 800 kr. för 20 år sedan.

De summor, som andra läroverk kunnat använda till inköp av böcker och
dylikt, ha naturligtvis i allmänhet varit mindre än i Jönköping, och framtiden ställer
sig därför särskilt mörk för de läroverk, som ej kunna påräkna anslag från särskilda
fonder. Utvägar måste sökas, som kunna bereda alla läroverk möjlighet att
utveckla sina bibliotek. Olika sådana kunna tänkas. En sådan är, att läroverksbiblioteken
alltefter läroverkens och bibliotekens storlek tillerkännas ett årligt anslag
av staten, en annan att lärjungarnas avgifter till biblioteks- och materielkassan
göras så stora, att verkligen någon större del av denna kan komma biblioteken till
godo. Jag betvivlar, att den höjning av avgiften till högst 10 kronor i terminen,
som sistlidna riksdag medgivit, för bibliotekens del kan åstadkomma någon större
förbättring, åtminstone så länge tryckningen av kataloger och framför allt årsberättelsen
slukar så stora summor och all materiel är så dyr. För övrigt är tillåtelsen
endast medgiven för 3 år; alltså är anordningen att betrakta som ett provisorium.
I samband med en senare eventuell större höjning av teminsavgiften till biblioteks-
och materielkassan böra åtgärder vidtagas för att verkligen biblioteken skola få
något egentligt gagn av densamma. Det torde böra fastslås, huru stor del av
lärjungarnas avgifter, som minst skall gå till biblioteksändamål. Ja, det skulle
rentav kunna ifrågasättas, om icke en särskild bibliotekskassa, alldeles skild från
materiellkassan, borde upprättas. Nödvändigheten av att anslaget till biblioteket
får karaktären av en fullt självständig post på skolans stat har särskilt kraftigt
betonats i den skrivelse, som styrelsen för modersmålslärarnas förening i mars i fjol
riktade till ordf. i första kammarens tillfälliga utskott, som behandlade den
bekanta motionen av redaktör Pers. Väljes den utvägen att grunda en särskild
bibliotekskassa, så är det ej att gå helt nya vägar, ty en särskild bibliotekskassa
fanns före tillkomsten av 1820 års skolordning. Vilken av de båda utvägarna —
direkt statsanslag för bokinköp eller ett större höjande av lärjungarnas avgifter
och i samband därmed helst inrättandet av en särskild bibliotekskassa, — som är
lämpligast, är svårt att avgöra, men väljes den senare utvägen för framtiden, torde
i varje fall statskassan böra träda emellan och erlägga avgifterna för de obemedlade
lärjungarna, annars kan det inträffa, att befrielse från terminsavgift i väsentlig mån
hindrar bibliotekens utveckling. Min sympati är närmast för statsanslag. Det sätt,
som kommer att väljas för stärkandet av läroverksbibliotekens ställning, bör enligt
min mening tillämpas även vid de läroverk, där särskilda inkomster, t. ex. av
fonder, finnas för bokinköp. Det kan ej vara annat än till gagn, att somliga
läroverksbibliotek på så sätt kunna nå mera kraftig utveckling.

I samband med frågan om lämpligaste sättet att skaffa tillräckliga anslag till
biblioteken kan det kanske även vara lämpligt att upptaga frågan om vilka som skola
bestämma inköpen och efter vilka grunder dessa böra ske. Enligt läroverksstadgan
är det nu rektor, som bestämmer inköpen. Bibliotekarien och ämneskonferenserna
tillerkännas rätt att framställa förslag — i praktiken är det väl för övrigt
så, att även enskilda lärare ofta göra det. Det är visserligen sant, att det finnes
rektorer, som på ett mycket förtjänstfullt sätt bestämma inköpen och därvid taga
vederbörlig hänsyn till dem, som ha rätt att framställa förslag, men det bör dock
ej vara så, att bibliotekarien enligt författningen saknar varje bestämmande
inflytande på inköpen. Nu äger han icke rätt att inköpa en enda bok utan att först
ha inhämtat rektors tillstånd. Naturligtvis bör rektor även för framtiden ha
inflytande på inköpen — och det även om han, som synes, snart kommer att befrias
från skötandet av skolans räkenskaper — men det bör ej vara så stort som nu.
Enligt min och många andras mening böra inköpen bestämmas av en vid varje
läroverk befintlig biblioteksnämnd, där rektor är ordförande och således har
utslagsröst. Hur en sådan nämnd bör vara sammansatt, därom torde nog meningarna
vara delade. Man skulle kunna tänka sig, att i denna nämnd inginge rektor,
bibliotekarien och huvudlärarna i de olika läroämnena — en liknande nämnd förordar
rektor C. Lindsten i Ped. tidskr. 1918 h. 7 — men en sådan nämnd skulle enligt
min mening bli alldeles för talrik. Bättre vore, att nämnden komme att utgöras

av rektor, bibliotekarie samt en eller två av läroverkskollegiet valda medlemmar.
Denna nämnd skulle ha rättighet att för t. ex. ett år i sänder giva bibliotekarien
i uppdrag att bestämma inköpen efter vissa riktlinjer, så att ej vartenda inköp
behövde behandlas i nämnden. Ämneskonferenserna skulle naturligtvis fortfarande
föreslå inköp och skulle även ha rätt att komma med förslag angående de riktlinjer,
efter vilka inköpen böra ske eller angående anslagets fördelning de olika
ämnesgrupperna emellan. Bibliotekskonsulenterna borde få rätt att granska
läroverksbibliotekens inköp liksom nu de statsunderstödda folkbibliotekens och giva
biblioteksnämnden råd och erinringar beträffande de inköp, som böra göras.

Beträffande de riktlinjer efter vilka uppköpen böra göras ävensom storleken
av det anslag, som kräves, kan man kort och gott säga, att de skola vara sådana,
att biblioteket kan fylla den uppgift det har. Läroverksbiblioteken ha redan nu
till uppgift att tjäna icke blott lärjungar och lärare utan även allmänheten.

Jönköpings läroverksbibliotek är i likhet med vad förhållandet väl är med
biblioteken vid åtminstone de allra flesta fullständiga läroverk uppdelat i 1)
referensbibliotek, 2) lärjungebibliotek och 3) det egentliga läroverksbiblioteket eller
vad jag brukar kalla läroverkets stora bibliotek, och denna indelning bör bibehållas.

Referensbiblioteket, som uteslutande är avsett för lärare, bör enligt stadgan
innehålla »uppslagsböcker, ordböcker och andra böcker, som oftare behöva
rådfrågas». Det bör vara så rikligt som möjligt och icke blott innehålla läroböcker och
ett fåtal lexika. För att taga ett par exempel anser jag, att även sådana böcker
som Schück-Warburgs Litteraturhistoria och Hildebrands Sveriges historia böra
finnas där. Av särskild vikt äro tidskrifterna. Av sådana böra hållas både
pedagogiska och vetenskapliga, och det icke blott svenska utan även en del utländska,
så att läroverkslärarna kunna följa med den vetenskapliga och pedagogiska
utvecklingen. Någon kan kanske tycka, att en läroverkslärare själv bör hålla de
tidskrifter, som intressera honom, men frånsett att ej många anse sig ha råd att hålla mer
än en eller annan tidskrift, böra tidskrifterna vid årets slut införlivas med det
egentliga läroverksbiblioteket för att kunna komma även andra till godo. I
Jönköpings läroverks referensbibi, ha vi i allmänhet haft bortåt 20 svenska tidskrifter
samt 6 à 7 utländska, och man skulle önska att kunna ha ännu några till. Priset
på de svenska tidskrifterna går för innevarande år till 200 kronor, vartill kommer
kostnaderna för ett par tidningar (Posttidn., Tidn. f. Sv. lärov., Sv. läraretidn.)
samt för de utländska tidskrifterna, vilket gör omkring 150 kr., således omkr. 350
kr. Att staten börjat behjärta läroverkens behov av tidskrifter; synes därav, att
vi få somliga tidskrifter av statsverket, — t. ex. Moderna språk, Språk o. stil, —
vilka få statsunderstöd mot skyldighet att lämna vissa gratisexemplar. Önskvärt
i hög grad är emellertid, att läroverken ha andra tidskrifter än sådana, och därtill
kräves större anslag. Av vikt är att detta blir så stort, att man icke blott kan hålla
ett flertal goda tidskrifter utan även kan inbinda de olika årgångarna. Där man
på senare åren haft en del tidskrifter, torde man i allmänhet ha kommit på
efterkälken med inbindningen.

Det speciella lärjungebiblioteket bör enligt min erfarenhet närmast innehålla
sådana böcker, som äro avpassade för de yngre lärjungarna. Det bör således
framför allt innehålla nöjeslitteratur avpassad för realskolans lärjungar samt för dessa
lämplig litteratur av naturvetenskaplig, geografisk och historisk natur. Läroverkets
stora bibliotek bör för gymnasiets lärjungar vara vad lärjungebiblioteket
är för de yngre lärjungarna. Detta bör således tjäna icke blott lärare och

allmänhet utan även de äldre lärjungarna. För att biblioteket skall kunna fylla sina
uppgifter, är det icke blott nödvändigt, att detsamma är rikligt försett inom olika
branscher utan även att besök å biblioteket underlättas genom vissa yttre
anordningar. En viktig sak är öppningstiden. Det s. k. stora biblioteket å läroverken
bör vara öppet längre, än vad i allmänhet förut varit brukligt. En av Jönköpings
läroverkskollegium tillsatt kommitté uttalade förra året som önskemål, att
biblioteket borde vara öppet för utlåning under tiden 15 augusti—15 juni en timme å
tre ej efter varandra följande veckodagar, samt att lärarna skulle få använda
biblioteket som läsrum när som helst — angående lämpligheten av detta senare
rådde dock viss tvekan. Av stor betydelse är också vilka tider på dagen, som
biblioteket är öppet. Den lämpligaste tiden för åtminstone de äldre lärjungarna är efter
slutet av allt skolarbete på dagen, under förutsättning förstås att arbetet ej slutar
för sent. Alldeles särskilt är lördagen lämplig, då veckans arbete är slut. Nu är
det visserligen svårt att jämka ihop de stridiga intressena, när det gäller att göra
upp schema vid ett läroverk, men för att gymnasiets lärjungar skola få tid att i
lugn besöka läroverksbiblioteket, är det i hög grad önskvärt, att schemat uppgöres
så, att ledigheten helst två dagar i veckan, och under alla förhållande på lördagen
inträder en timme tidigare än vanligt. Blir det så, har man för lärjungarna gjort
det lätt att besöka biblioteket.

För frekvensen är det också nödvändigt, att bibliotekens lokaler fylla vissa
anspråk. Huru anspråkslösa äro icke nästan alltid bibliotekslokalerna och det icke
blott i gamla läroverksbyggnader utan även i relativt nya! De kunna icke i något
avseende jämföras med de naturvetenskapliga institutionerna. Ja, det gives
åtminstone ett relativt nybyggt läroverk, där man givit alla institutionerna mycket
rikligt tilltaget utrymme ävensom berett dylikt åt teckningsundervisningen utan
att ens i den nya byggnaden bereda plats åt det egentliga läroverksbiblioteket,
som fått nöja sig med klassrum i en äldre annexbyggnad. Så bör ej ske för
framtiden, i synnerhet som biblioteket på sitt sätt skall vara en institution för de
humanistiska ämnena, varom mera om en stund. Det ser också ut, som
läroverksöverstyrelsen på allra sista tiden varit mera angelägen om att vid nybyggnad
söka tillgodose bibliotekens lokaler.

Det gäller emellertid icke endast att tillse, att rimliga krav på bibliotekslokalerna
bliva tillgodosedda vid uppbyggandet utan även att göra något för de gamla
lokalerna. Dessa böra hållas i så gott skick som möjligt, och icke minst bör
uppvärmningen, där så låter sig göra, bli tillräcklig. Hur många bibliotek är det icke,
där bristande uppvärmning gör, att böckerna skadas, att vuxna personer nästan
helt och hållet avskräckas från besök, och att lärjungarna endast sällan komma, för
att nu icke tala om att bibliotekariens hälsa utsättes för stora risker, och att det
blir svårt för honom att fullgöra sina åligganden, och det icke minst i fråga om
katalogiseringsarbetet. Vid flera läroverk sakna, såsom överstyrelsen framhållit
i sitt utlåtande angående redaktör Pers motion, biblioteken för närvarande
uppvärmningsmöjligheter, men även å bibliotek, där uppvärmning kan åstadkommas,
är det icke alltid som sig bör. Det torde ej vara sällsynt, att man av ekonomiska skäl
uppvärmer biblioteket endast under expeditionsdagarna under terminen och det
endast helt nödtorftigt, samt att följaktligen biblioteket ej alls uppvärmes under
jul- och påskferier. Även om man kan förstå de ekonomiska skäl, som diktera en
sådan anordning, kan man ej annat än ur bibliotekssynpunkt beklaga densamma
och önska, att förhållandena för framtiden bliva sådana, att uppvärmningen av

läroverksbiblioteken i alla avseenden blir sådan, att det blir lättare för biblioteken
att fylla de olika uppgifter, som de ha.

Läroverkets stora bibliotek skall icke blott genom yttre anordningar verka
tilldragande. Det skall också ha ett sådant bokförråd, att det i någon mån kan tjäna
sina syften. Ett syfte är att underlätta det för lärarna »att hålla sig i nivå med sin
vetenskap», såsom redaktör Pers uttrycker det. Detta sker visserligen till en del
genom att göra referensbiblioteket välförsett, men många vetenskapliga verk
böra lämpligare placeras i läroverkets stora bibliotek, där de även kunna komma
andra till godo. I detta sammanhang kan jag för övrigt ej underlåta att erinra om
att flera verk icke blott behövas både på referensbiblioteket och det stora
biblioteket utan också åtminstone vid större läroverk i flera exemplar vid det
sistnämnda biblioteket. Jag har åtminstone gjort den erfarenheten, att flera exemplar av
så efterfrågade böcker som t. ex. Uppfinningarnas bok, Schück-Warburgs litteraturhistoria,
Hildebrands Sveriges historia äro i hög grad önskvärda, men till dylika
inköp räcka ej alls de tillgängliga medlen.

Läroverksbiblioteket bör vidare innehålla sådan populärvetenskaplig och
vetenskaplig litteratur, som gör det möjligt för de äldre lärjungarna att utfylla
skolkurserna genom självstudier. Det bör dessutom innehålla för dem lämplig
skönlitteratur såväl på svenska som de stora kulturspråken. Vid somliga läroverk
är den för lärjungarna avsedda skönlitteraturen på främmande språk sammanförd
i ett särskilt, från det egentliga biblioteket skilt rum, där utlåning sker genom
vederbörande ämneslärare. Onekligen finnas skäl, som tala för en sådan anordning,
men min övertygelse är, att frekvensen skulle bliva ännu större, om den nämnda
boksamlingen fanns å läroverkets stora bibliotek och lån utlämnades därifrån på
samma sätt som från andra avdelningar å detsamma. Det gives också exempel på
att en stor del av de naturvetenskapliga böckerna uppdelats på de olika
institutionerna och det icke blott för att tjäna som referensbibliotek åt facklärarna utan
också för att göra det möjligt för dessa att till intresserade lärjungar låna ut lämpliga
böcker. Tydligt är, att de olika institutionerna måste ha sina referensbibliotek,
och att det kan vara lämpligt, att där även finnes en del för lärjungarna särskilt
lämpade böcker, som utlånas genom vederbörande facklärare, men jag anser dock,
att det stora flertalet av de naturventenskapliga böcker, som äro lämpliga för
utlåning till lärjungarna, framför allt böra finnas å det s. k. stora biblioteket. Under
den tid mellan lektionerna, som väl närmast skulle tagas i anspråk för utlåning
från institutionerna av böcker till lärjungarna, ha oftast så väl dessa som lärarna
bråttom. På biblioteket kunna lärjungarna i lugn och ro stå och bläddra i böckerna
och utvälja sådana, som de önska. Dessutom vinnes den fördelen, att lärjungar,
som äro ensidigt naturvetenskapligt intresserade och därför ej annars besöka
biblioteket, komma dit och där kunna få smak även för t. ex. skönlitteratur,
vilket ej kan skada.

De lärjungar, för vilka biblioteken dock böra ha den allra största betydelsen,
äro de humanistiskt intresserade. Som jag redan förut antytt, bör för humanisterna
biblioteket bliva en institution, som på sitt område motsvarar vad de
naturvetenskapliga laboratorierna äro för de naturvetenskapligt intresserade. Detta har,
som bekant, kraftigt framhållits av professor Martin P. Nilsson i en uppsats (»Våra
läroverk med särskild hänsyn till universitetens krav») i Sv. tidskr. 1916 och
ytterligare understrukits i de skrivelser, som Pedagogiska sällskapet i Stockholm och
styrelsen för modersmålslärarnas förening avlåtit med anledning av redaktör Pers

motion, och jag kan icke annat än ytterligare framhålla det. Experimentet på det
naturvetenskapliga området motsvaras på det humanistiska av »förmågan att
hantera böcker». Skolbiblioteket skall bli det viktigaste hjälpmedlet att fylla denna
uppgift. För att detta skall kunna vara möjligt fordras å nästan alla håll, att
biblioteken kunna skaffa sig modernare litteratur i mycket större omfattning, än vad de
nu ha. Jag kan emellertid icke underlåta att i detta sammanhang påpeka, att det
dock ofta icke är bristande intresse hos de humanistiskt intresserade, ej heller
läroverksbibliotekets beskaffenhet, som avhåller dem från att livligt frekventera
biblioteket; det är helt enkelt saknanden av tid. När gymnasiereformen om några
år väl blir en verklighet, förmodar jag, att de humanistiskt intresserade få mera
tillfälle att koncentrera sig, och då hoppas jag, att biblioteken skola vara bättre
rustade än nu.

Det gäller emellertid icke endast att ha ett för lärjungarna värdefullt bibliotek.
Man måste på allt sätt intressera dem för biblioteket, och det så tidigt som möjligt.
Det gäller att redan väcka den lille försteklassarens intresse för lärjungebiblioteket,
och härför behöver naturligtvis bibliotekarien hjälp av andra lärare. Har så den
lille pilten väl kommit till biblioteket, fortsätter han därmed, om bibliotek och
bibliotekarie mottagit honom på rätt sätt, och när han blivit något äldre och gått
igenom det å lärjungebiblioteket, som intresserar honom, längtar han till det större
biblioteket. Något som är av mycket stor vikt för att väcka lärjungarnas intresse
för bibliotek är förstås en särskild läsesal. Sådan finnes vid alltför få läroverk
Även en del relativt nybyggda läroverk sakna sådan, och man borde inrikta sig på
att inrätta läsesal vid alla läroverk, där sådant på något sätt kan låta sig göra. I
läsesalen böra förstås finnas uppslagsböcker, idrottstidningar och andra för
ungdom lämpliga tidningar men även en del böcker, som kunna locka särskilt de äldre
lärjungarna till studier och därmed till att besöka läroverkets stora bibliotek. Å
detta bör även för lärjungarna systemet »öppna hyllor» tillämpas. Detta gör mycket
till att vidga deras intresse för biblioteket. Jag har alltid låtit lärjungarna själva
gå omkring och titta på böckerna å det stora biblioteket, och jag har funnit detta
vara mycket fördelaktigt. Någon kan invända, att ett stort läroverksbibliotek
innehåller en del böcker, som ej äro lämpliga för ungdom, men de olämpliga
behöver man ju icke låta stå framme. Jag tror icke heller att de flesta unga ställa
böckerna mera i oordning än andra. Men nu nog om ungdomen och biblioteket.

Jag går till förhållandet mellan läroverksbiblioteket och allmänheten. Allmänheten
har hittills endast i obetydlig grad anlitat läroverksbiblioteken. Vid de läroverk,
där jag förut var bibliotekarie, anlitade inga utomstående biblioteket, och
där jag nu är bibliotekarie, utgöres allmänheten mest av i. d. lärjungar, som utgått
ur läroverket, lärarinnor i staden samt ämbets- och tjänstemän. Sällan har det
varit några andra. Detta beror nog till en del därpå, att det inom den större
allmänheten icke trängt igenom, att läroverksbiblioteket även är tillgängligt för
utomstående men även därpå, att det, varpå läroverksbiblioteket har att bjuda,
framför allt är av intresse för ovannämnda kategorier. Och så är det nog å flera
håll. Största delen av allmänheten vill ha lättare litteratur än vad läroverksbiblioteken
i regel ha att bjuda, och så har uppkommit enskilda och kommunala bibliotek,
vilka, som bekant, å några håll utvecklats betydligt. Somliga av dessa bibliotek
ha även börjat skaffa vetenskaplig litteratur och facklitteratur och på så sätt börjat
för den allmänhet, som förut besökt läroverksbiblioteken, ersätta dessa. Frågan
om förhållandet mellan läroverksbiblioteken och stadsbiblioteken i de större

städerna ävensom överhuvudtaget lämpligaste sättet att ordna alla de bibliotek, som
stå mellan de stora statsbiblioteken och de egentliga folkbiblioteken, så att
forsknings- och bildningsintressena bli rikt tillgodosedda har, som bekant, på senaste
tiden kommit på dagordningen. Vid 1918 års riksdag väckte, som känt är,
redaktör Pers en motion, som i samband därmed, att den bland annat avsåg att få till
stånd en tidsenlig utveckling av läroverksbiblioteken, pekade på lämpligheten att
göra de gamla stiftsbiblioteken till verkliga mellanled mellan folkbiblioteken och
de stora vetenskapligt anlagda biblioteken, således låta stiftsbiblioteken bli centra
i en provins- eller distriktsbiblioteksorganisation. I maj 1918 vände sig
dessutom skriftställaren Malcolm Lindblad i en underdånig skrivelse till
konungen med förslag till inrättandet av dotterbibliotek ute i landsorten under
förvaltning av Kungl. biblioteket eller något av universitetsbiblioteken. Dessa
frågor äro ju nu under utredning av de av Kungl. Maj:t tillsatta bibliotekssakkunniga.
Eftersom det, såsom läroverksöverstyrelsen framhöll i sitt utlåtande av
den 26 febr. 1918 med anledning av nyssnämnda motion, är troligt, att icke blott
stiftsbiblioteken utan även andra läroverksbibliotek kunna lämpa sig som grund
stomme för distriktsbibliotek, provinsbibliotek eller centralbibliotek — vilket
namnet nu blir — gäller det för flera läroverk att snart taga ställning till frågan.
I sitt utlåtande framhöll överstyrelsen,  att den ifrågavarande utvidgningen av
läroverks- och särskilt stiftsbibliotekens uppgifter ej bör få komma hindrande i
vägen för deras egentliga uppgift, som alltid måste vara att stå vederbörande
läroverk till tjänst, ej heller bör få inkräkta på deras tillgänglighet för forskare.
Svårigheterna att på samma gång kunna få läroverksbiblioteken att tillgodose
läroverkens lärare och lärjungar och dessutom stå allmänheten till tjänst i den
omfattning, som måste bli en följd av apterandet av läroverksbibliotek till
centralbibliotek, äro för visso ej små, men de äro nog överkomliga. Jag kan ej tänka mig
annat, än att läroverkskollegierna på allt sätt skola vilja medverka till apterandet
av läroverksbibliotek till centralbibliotek, under förutsättning av att dessa få i
huvudsak karaktär av statsinstitutioner, och detta desto mera som ett centralbibliotek
skulle bereda läroverkslärarna större möjligheter, än de nu ha att driva
vetenskaplig forskning. Somliga skulle kanske göra vissa svårigheter att inrangera
i ett centralbibliotek böcker, som donerats till läroverket, men om man väljer
formen av deposition, böra betänkligheterna vika. De böcker, som verkligen
behövas för lärarnas och lärjungarnas behov, böra emellertid icke inrangeras under
centralbiblioteket. Hit räknar jag icke blott referensbiblioteket och lärjungebiblioteket
utan även de delar av läroverkets s. k. stora bibliotek, som kunna vara
lämpliga för gymnasiet och ha ett för läroverkslärarna speciellt intresse. Den del
av läroverksbiblioteket, som icke inrangeras i centralbiblioteket, bör dock ej bli
en ifrån detta alldeles isolerad institution. Centralbiblioteket skulle äga rätt att
undantagsvis därifrån på kort tid låna böcker, som skulle kunna sändas till andra
bibliotek i distriktet. Det torde för övrigt vara lyckligast, om ledningen för de olika
biblioteken stode i samband med varandra. Att ha samma person som bibliotekarie
vid centralbiblioteket och vid det reducerade läroverksbiblioteket är en
anordning, som under vissa förhållanden skulle kunna gå för sig. Så skulle en
läroverksbibliotekarie kunna tänkas som chef för centralbiblioteket, under förutsättning av
att distriktet ej är alltför stort och att han erhåller en väsentlig minskning i sin
undervisningsskyldighet, så att denna ej kommer att överstiga en rektors. Det
kan emellertid tänkas, att utvecklingen går så raskt, att centralbiblioteket rätt

snart kräver en person, som kan helt ägna sig däråt. Då uppstår frågan, hur
dennes förhållande till läroverket skall bli. Jag tror ej, att det skulle vara lyckligt att
låta honom övertaga läroverksbibliotekariens åliggande och således låta honom
sköta referensbibliotek och lärjungebibliotek. Bibliotekarien vid centralbiblioteket
bör emellertid få något slags inflytande på biblioteksförhållandena vid
läroverket, där hans sakkunskap bör vara till nytta. Han bör ha plats i den av mig
föreslagna biblioteksnämnden, som vid läroverket skall bestämma inköpen.

I städer, där intet distriktsbibliotek upprättas, kommer det för läroverken att
gälla att taga ställning till där befintliga kommunala bibliotek. Läroverkskollegierna
komma säkert i allmänhet att opponera sig mot eventuellt framkommande
förslag att till vanliga kommunala bibliotek överföra större delar av deras
boksamlingar. Enligt min mening böra ett läroverksbibliotek och ett kommunalt
bibliotek i samma stad åtminstone rätt länge kunna utvecklas vid sidan av
varandra, utan att de därför behöva inkräkta på varandras område eller att en sådan
anordning behöver bli ur allmän ekonomisk synpunkt olämplig. Men ett
samarbete dem emellan, icke minst ifråga om inköp, är nödvändigt. För att åstadkomma
samarbete böra vissa regler fastslås. Olämpligt vore väl icke, om i styrelsen för
det kommunala biblioteket insattes någon medlem av den av mig föreslagna
biblioteksnämnden vid läroverket, närmast väl läroverksbibliotekarien. Har så det
kommunala biblioteket utvecklats och genom statens ingripande fått sådan
ekonomisk grundval och sådan ledning, att det har utsikter att bli jämförligt med ett
distriktsbibliotek, då kan det vara tid att upptaga frågan om att till detsamma
överföra böcker från läroverksbiblioteket.

Till sist skall jag upptaga en för läroverksbiblioteken mycket viktig fråga, den
om bibliotekariernas avlöning. Den lön, som bibliotekarierna hittills haft, är, som
bekant, synnerligen obetydlig, och därtill sakna de flesta realskolor särskilda
bibliotekarier, och vid sådana skolor skötas biblioteken av rektorerna. Frånräkna
vi Gävle, där särskilda förhållanden råda, gå arvodena till bibliotekarierna vid de
högre läroverken ej å något ställe över 450 kr. Så högt ha blott 3 (h. latinläroverket
å Norrmalm, h. allmänna läroverket å Södermalm o. Göteborgs latinläroverk, vid
åtminstone sistnämnda delat på två bibliotekarier).Vid Jönköpings läroverk har arvodet senare höjts till 600 kr.

Den lön, som bibliotekarierna uppburit, har, åtminstone å de flesta håll, varit
så liten som 1 kr. à 1.50 i timmen. Har bibliotekarien dessutom utfört några
egentliga katalogiseringsarbeten, har hans ersättning varit än mindre. Att det med så
låg timpenning ej kändes uppmuntrande att sköta biblioteket före kristiden är
säkert, och än mindre sedan denna inträtt. Ej underligt, att, såsom överstyrelsen
framhåller, bibliotekarietjänsterna ej äro vidare efterfrågade. Jag skall ej
uppehålla mig vid det styvmoderliga sätt, på vilket frågan om höjda arvoden behandlats
av överordnade myndigheter före 1913. Jag börjar med detta år. Då påbörjade
läroverksöverstyrelserna i sammanhang med förarbeten för ett cirkulär till
rektorsämbetena ang. vården av läroverkens bibliotek en utredning av frågan om
ökade arvoden för läroverkens bibliotekarier. Jag och säkerligen flera
läroverksbibliotekarier trodde då, att åtminstone förslag om höjning av arvodena inom rimlig
tid vore att förvänta från läroverksöverstyrelsen. Men den, som trodde så, blev djupt
besviken. Då överstyrelsen den 30 dec. 1914 äntligen ingick till Kungl. Maj:t med en
skrivelse ang. vissa ändringar i läroverksstadgan rör. biblioteken, förklarade den


sig under dåvarande förhållanden anse, att den i och för sig viktiga frågan om höjt
arvode åt bibliotekarierna för det dåvarande icke borde upptagas utan anstå till
lämpligare tidpunkt. Det dröjde, innan det blev en »lämpligare» tidpunkt.
Överstyrelsen kom gång efter annan med förslag ang. läroverkslärarnas löner och
krigstidstillägg, men den teg i bibliotekariernas lönefråga. Bland bibliotekarierna
undrades det, om bildandet av en läroverksbibliotekariernas fackförening och en
hänvändelse från dess sida direkt till regeringen vore nödvändig för att deras
lönefråga skulle tagas upp igen. Planer på ett dylikt förfaringssätt hade säkert kommit
till offentligheten, om icke inom överstyrelsen under år 1918 äntligen gjorts en
utredning och framställts förslag i bibliotekariernas lönefråga.

Överstyrelsen har i sitt förslag, som är refererat i Biblioteksbladet h. 5 år 1918,
ej tagit hänsyn till det arbete, som kan bliva en följd av att de större
läroverksbiblioteken möjligen skulle kunna få en ställning som distriktsbibliotek utan
endast utgått från det arbete, som åligger bibliotekarierna i förhållande till läroverkets
lärare och lärjungar. Överstyrelsen föreslår väsentligt högre löner samt inrättandet
av särskilda bibliotekarietjänster vid realskolorna. Till grund för löneförslaget
har läroverksöverstyrelsen lagt dels läroverkets storlek och i sammanhang därmed
antalet erforderliga utlåningstimmar dels ock storleken av det vid varje läroverk
befintliga bokbeståndet.

Det antal veckotimmar, som behöves för vården av läroverkens bibliotek skulle
vid de högre läroverken växla mellan 3 1/2 och 5 1/2 och vid realskolorna mellan 2
och 3 veckotimmar. I fråga om storleken av timarvodet har överstyrelsen stannat
vid 120 kronor per veckotimme, vilket utgör arvode för de manliga timlärare,
som icke avlagt de examina och prov, vilka erfordras för behörighet till
adjunktstjänst vid allmänt läroverk.

Mot det sätt, på vilket överstyrelsen beräknat arbetstiden vill jag endast
framhålla, att den tid, som beräknats för öppenhållandet, synes mig väl kort. Vid
nämnandet av denna säges också »minst». Att anslå så kort tid till utlåning vid
ett läroverk, vilket tillhör den grupp, där lärjungarna äro 400—599 och
bokbeståndet över 14,000, som 2 1/2 timmar i veckan är för litet. Så är det åtminstone
i fråga om Jönköpings h. a. l., där lärjungebiblioteket för de lägre klasserna
kräver 1 1/2 timme. Den timme, som skulle bli över för läroverkets stora bibliotek
skulle ej vara nog för att biblioteket tillfredsställande skulle fylla sin uppgift, men
sådant tillhör väl det i överstyrelsens förslag, där jämkningar äro tänkbara.

Mot det förslag ifråga om arvode per veckotimme, som överstyrelsen framlagt,
kunna skarpare anmärkningar anföras. Som skäl för att överstyrelsen endast
föreslagit samma timarvode för bibliotekarierna, som gällei för manliga timlärare,
vilka sakna kompetens för adjunktur anföres: »Det övervägande flertalet av
läroverksbibliotekarierna äro och torde väl för en avsevärd tid framåt förbli sådana,
som icke genomgått någon särskild utbildning för sin uppgift såsom bibliotekarie.
I de få fall, då sådan utbildning förekommer, kan den», heter det vidare, »helt visst
i fråga om omfattning och kostnader icke jämföras med själva lärarutbildningen
och därför icke motivera höjning av arvodet». Menar överstyrelsen med uttrycket
»särskild utbildning för uppgiften såsom bibliotekarie» detsamma som genomgående
av en kurs i biblioteksteknik, så ligger det onekligen något i motiveringen, ty
genomgåendet av en dylik kurs kan väl ej i fråga om omfattning och ännu mindre
ifråga om kostnader jämföras med provårskursen. Men många, ja de flesta
läroverksbibliotekarier ha väl genom sina universitetsstudier fått sådan utbildning,

att den blir dem till gagn som bibliotekarier. De led, ur vilka statsbibliotekens
tjänstemän rekryteras, äro ju de samma, som de led, ur vilka läroverksbibliotekarierna
komma. Skillnaden är ju, att dessa sista vid tillträdandet av sina tjänster
ej fått någon egentlig teknisk utbildning, men en sådan förvärva de efter hand
själva, och hädanefter kunna intresserade genom kurser i biblioteksteknik väl
tämligen lätt lära sig det tekniska, om de ej kunna det förut. Överstyrelsens utlåtande
genomsyras i det hela av en stor förståelse för läroverksbibliotekarierna, men på
denna punkt är det icke så. Det ser nästan ut, som överstyrelsen velat motivera
den låga lönen därmed, att den ej anser läroverksbibliotekarierna kompetenta att
sköta sina tjänster. En bibliotekarie skall ej ha större timarvode än en inkompetent
timlärare, t. ex. en student utan examen. Det tyckes mig vara en anspråkslös
begäran, att läroverksbibliotekarierna böra ha 140 kr. för veckotimme eller
samma arvode som en kompetent manlig timlärare. Vidare synes det mig skäligt, att
bibliotekarier, som tjänstgjort längre tid, få ännu högre arvode. Sådant kunde
inträda efter 5 eller 10 år.

Den längsta arbetstid, för vilken arvode skulle utgå till bibl., är föreslagen till
5 1/2 timmar i veckan. I de fall, då längre arbetstid tarvas, föreslås, att rektor skall
ha rätt att, när.så anses behövligt, bevilja nedsättning i bibliotekariens
undervisningsskyldighet med högst två timmar. Dylik nedsättning kan vara bra, men i
praktiken kan den vara svår att genomföra, i synnerhet som flera bibliotekarier
även av andra skäl (t. ex. på grund av många skrivlag) kunna ha rätt till nedsättning.
För att sådan nedsättning .endast mera sällan skall behövas, torde skötandet
av utlåningen vid det för de yngsta lärjungarna avsedda lärjungebiblioteket vid
de större läroverken som regel böra lämnas åt en särskild person. I de fall, då
läroverksbibliotekarie blir distriktsbibliotekarie, är såsom redan nämnts, en betydlig
reducering av hans undervisningsskyldighet förstås absolut nödvändig.

Den summa, som överstyrelsen i sin skrivelse till Konungen ansåg nödig för att
möjliggöra ökade arvoden åt läroverksbibliotekarierna samt anställandet av
bibliotekarier vid alla realskolor, var 35000 kr. Överstyrelsen ansåg, att höjningen
av det årliga anslaget, som förut var 8000 kronor, till 35000 kr. icke borde betraktas
som provisorisk och följaktligen icke heller få den däremot svarande karaktären av
ett i form av extra anslag utgående tillägg till det dåvarande ordinarie anslaget.

När ecklesiastikministern vid uppgörandet av förslag till riksstat för 1919 tog
ställning till frågan, märktes det till stor förvåning, att han, som i kulturfrågor
liksom i lönefrågor nästan alltid visat sig så förstående, endast till ringa grad var
benägen tillmötesgå överstyrelsens krav. Han föreslog anslagets höjande till 16000
kr. eller icke ens hälften av det överstyrelsen begärt. Motiveringen var den, att
överstyrelsens förslag, oavsett om det kunde föregripa den pågående utredningen
angående biblioteken eller ej, innebar en för stark stegring av de för ändamålet
tillgängliga medlen. Onekligen var den föreslagna stegringen stark, men det var
därför, att läroverksbibliotekariernas lönefråga förts fram så sent, att kraven måst
bliva stora. Det kan ju tänkas, att följden av den stora skolkommissionens arbete
blir en omorganisation av läroverken, så att rektorerna vid de nuvarande realskolorna
skulle kunna sköta biblioteken vid sina skolor, och att bibliotekarierna vid de
högre läroverken finge mindre att göra genom borttagandet av de lägsta klasserna.
Dylika tankar kunna kanske ha gjort, att somliga blivit betänksamma vid de
framkomna kraven för läroverksbibliotekarierna, men man bör betänka, att deras
ställning är så lös, att det ej skulle vålla några svårigheter att eventuellt taga bort några,
läroverksbibliotekarietjänster eller minska lönen.

En läroverksbibliotekarie är nämligen tillsatt antingen för vissa år eller tills
vidare. Hans förordnande kan således lätt nog upphävas.

Härmed kom jag något in på tillsättandet av läroverksbibliotekarietjänsterna.
Enligt läroverksstadgan tillsättas de av överstyrelsen på rektors förslag. Några
närmare bestämmelser ha icke funnits, varför bruket varit något olika. På somliga
håll har rektor anslagit tjänsten ledig och därefter insänt ansökningshandlingarna
jämte förord för en av de sökande till överstyrelsen, som sedan utfärdat
förordnande. På andra håll har rektor ej anslagit tjänsten ledig, ingen ansökan har skett,
utan rektor har hos överstyrelsen förordat den han vidtalat. Ett likformigt
förfaringssätt bör tillämpas. Platsen bör förklaras ledig och rektor sedan samtidigt
med förordet skicka ansökningshandlingarna till överstyrelsen, som inhämtar
bibliotekskonsulenternas yttrande och sedan utfärdar förordnandet. Detta bör ej
vara på för kort tid. Förordnande tillsvidare är att föredraga framför en så kort
tid som 3 år.

*

Den på föredraget följande debatten inleddes genom uppläsandet av ett inlägg
i frågan av läroverksadj. A. F. W. Lindwall, vilken förhindrats att själv närvara.
Liksom inledaren framhöll han behovet av fasta årliga bidrag till såväl
lärjungebiblioteken som själva läroverksbiblioteken. De förra leva nu på gåvor av lärare
och lärjungar samt andra tillfälliga bidragsgivare, varför tillväxten är synnerligen
ojämn; och endast med svårighet kan inbindningen skötas, vilket är särskilt
kännbart i bibliotek, där nötningen är så stark som i dessa. Också anslagen till
bokanskaffning och inbindning i läroverksbiblioteken äro i regel alldeles otillräckliga,
vilket bl. a. medför, att vackra serier ofta stå obundna och därför i regel obegagnade
samt att dyrbara gåvor från statsverket komma till ingen nytta. Även behovet av
förbättrad avlöning åt läroverksbibliotekarierna underströks starkt och i samband
härmed framfördes tanken att låta en del av bibliotekariens arbete räknas som
praktisk tjänstgöring i klass, varigenom han skulle sättas i tillfälle att en eller ett
par gånger i veckan få mera sammanhängande tid till tekniskt och praktiskt
arbete i boksamlingarna. Slutligen uttalades önskemålet om, att läroverksbiblioteken
i större utsträckning skulle erhålla akademiska avhandlingar och möjligen
universitetens årsskrifter samt framhölls det önskvärda i, att man erhölle kompletta
serier av danska, norska och isländska skolprogram.

Lektor Schartau menade, att nedsättningen i tjänstgöring visserligen
medförde vissa fördelar men samtidigt beredde så stora svårigheter, att man i första
hand borde tillgripa utvägen att låta expeditionsarbetet i lärjungebiblioteken
skötas av en underbibliotekarie.

Överbibliotekarien J. M. Hulth förklarade sig för sin del betänkt att undersöka,
i vad mån det läte sig göra att lämna läroverksbiblioteken akademiskt tryck.

Lektor S. Landtmansson uttalade sina farhågor, att den utredning angående
stiftsbiblioteken, som igångsatts, lätt skulle kunna leda till ett onödigt systematiserande
utan hänsyn till den naturliga utvecklingen. Man borde ihågkomma, att
läroverksbiblioteken främst äro läroverkens bibliotek, och det vore olyckligt, om
man sönderrev bandet mellan läroverket och dess bibliotek. Det vore ej lämpligt
att blanda samman olika bibliotekstyper. Läroverksbiblioteken äro och böra
fortfarande få vara vetenskapliga bibliotek. Å andra sidan påginge säkerligen just nu
en utveckling i riktning mot ett starkare användande av läroverksbiblioteken från
en större allmänhets sida, och även av denna grund behövdes ökade inköpsanslag.

Frågan om möjligheten att av stiftsbiblioteken skapa s. k. centralbibliotek stode
olika på olika håll och borde ej lösas schematiskt. — I fråga om behovet av ökade
anslag anslöt sig talaren helt till inledaren samt meddelade, att Västerås bibliotek
senaste år ej kunnat inköpa en enda bok utom löpande tidskrifter.

Andre bibliotekarien C. Efvergren framhöll också läroverksbibliotekens uppgift
att stå det vetenskapliga arbetet till tjänst, ej minst genom att sätta
läroverkslärarna i tillfälle att fortsätta vetenskaplig produktion. I fråga om
bokinköpsnämnderna förordade han ett ej för ringa antal medlemmar.

Lektor Schartau trodde för sin del, att den lyckligaste lösningen vore en mindre
nämnd, men att ämneskonferenserna borde ha förslagsrätt vid bokinköp.


<chapter name="Sveriges allmänna biblioteksförening
kallas härmed till sitt
sjätte årsmöte">
SVERIGES ALLMÄNNA BIBLIOTEKSFÖRENING
kallas härmed till sitt
SJÄTTE ÅRSMÖTE
den 28 juni 1920 i Stockholm.

Mötet öppnas kl. 11 f. m. å Ateneum för flickor, Sveavägen 48 (vid Adolf
Fredriks kyrkogård).

Mötesprogrammet   kommer att omfatta  bl. a. föredrag av andre
bibliotekarien vid Kungl. biblioteket Arne Holmberg om »de första stadierna i
bokens utveckling» samt diskussioner om »bygdegårdar och bibliotek»
och »länsbiblioteksförbund».

Föreningsmedlemmar, som önska ytterligare något ärende behandlat å
årsmötet, böra snarast möjligt och senast den 7 juni meddela detta till föreningens
sekreterare, adr. Hantverkaregatan 3, Stockholm.
Stockholm den 21 mars 1920.

Anders Grape
ordförande.
Fredrik Hjelmqvist
sekreterare.


BIBLIOTEKSNOTISER
Biblioteks- och folkbildningsfrågor vid riksdagen. I två viktiga avseenden innehåller
årets statsverksproposition förslag om höjning av till kungliga biblioteket utgående anslag
Anslaget till bindning av böcker i bibliotekets äldre samlingar föreslås sålunda höjt från 10,000
kr. till 20,000 kr. och anslaget till katalogiseringsarbeten från 12,400 kr. till 18,450. Sedan år
1909 har inom bibliotekets svenska tryckavdelning en särskild katalogiseringsavdelning varit
verksam. Ännu har denna visserligen ej fullgjort sitt arbete, men det anses dock önskvärt att
man redan nu bör påbörja motsvarande arbete i fråga om det utländska trycket, varav mycket
står okatalogiserat och där för övrigt en revidering av den utskrivna katalogen är starkt av
behovet påkallad. Den föreslagna ökningen av anslaget till katalogiseringsarbeten är därför i främsta
rummet avsedd att bereda möjlighet till påbörjande av arbetet med den utländska avdelningens.
katalogisering genom anställande på extra stat av en tjänsteman och ett kvinnligt biträde, med
arvoden motsvarande avlöningarna till resp. andre bibliotekarie och biträde av andra graden.
— Den ovannämnda på svenska tryckavdelningen arbetande katalogiseringsavdelningen består
utom av föreståndaren av fyra kvinnliga biträden, som åtnjutit arvode efter första graden.
Riksbibliotekarien hade hemställt om att dessa biträdens arvoden skulle höjas, så att de kunde
motvara andra graden, men departementschefen hade ej funnit skäl att framlägga förslag härom.
Saken har emellertid förts fram för riksdagen genom motion av herr Pers (F. K. nr 62).

Anslaget till Pedagogiska biblioteket föreslås i statsverkspropositionen höjt med 3,000 kr.
till 11,700 kr. Av sistnämnda belopp skulle 5,000 kr. gå till avlöning åt huvudbibliotekarien,
som för närvarande har ett arvode av 3,000 kr. I fråga om Uppsala universitetsbibliotek
framställes förslag om anställande av en ny ordinarie andre bibliotekarie, en extra tjänsteman med
andre bibliotekaries lön samt 3 ordinarie kvinnliga biträden (ett av andra och två av första
graden). Ett nytt extra anslag av 10,000 kr. begäres för inbindning. Beträffande Lunds
universitetsbibliotek föreslås inrättande av tre ordinarie kvinnliga biträdesbefattningar, en av andra
och två av första graden. Vidare föreslås till täckande av kostnaderna för inredningen av fyra.
flyglar i biblioteksbyggnaden ett anslag av 43,000 kr.

Beträffande flera slag av statsbibliotek framställer K. M:t förslag om höjning av arvodena-
till de tjänstgörande. I fråga om universitetsbiblioteken föreslås sålunda att för
biblioteksamanuenserna arvodet, som för närvarande utgår med växlande belopp, högst 2,000 kr., skall
höjas till samma belopp som utgår i arvode åt extralärare med full lärarkompetens eller 3,300 kr.
Tekniska högskolans bibliotekaries arvode föreslås höjt från 3,000 kr. till 4,000 kr., Karolinska
institutets från 1,500 till 2,400 kr. och folkskoleseminariernas bibliotekariers från 300 kr. vid
enkel- och 400 kr. vid dubbelseminarium till 700 kr. vid enkelseminarium, 1,000 kr. vid
enkelseminarium med studentklass samt 1,200 kr. vid dubbelseminarium, av vilka belopp resp. 200,
300 och 300 kr. skola utgå för skötseln av övningsskolans lärjungebibliotek, vilket arbete
hittills varit helt oavlönat. Skolöverstyrelsens förslag om ett särskilt engångsanslag å 7,500 kr.
för ordnandet och katalogiseringen av bokbeståndet vid seminarier där sådant arbete är av
nöden, har emellertid ej upptagits av Kungl. Maj:t.


I fråga om anslaget till folkbibliotek föreslås en höjning av det sammanlagda förslagsanslaget
från 235,000 till 296,000 kr. Därjämte föreslås: borttagande redan för år 1920 av stadgandet
angående 45,000 kr. som högsta sammanlagda beloppet för årsunderstöd till riksförbund för
bedrivande av biblioteksverksamhet; beviljande av ett belopp om högst 12,000 kr, årligen till
anordnande av kurser för föreståndare för folk-, skol- och studiecirkelbibliotek från och med år
1920; anställande av tvenne kvinnliga biträden hos bibliotekskonsulenterna fr. o. m. den 1 juli
1920 med ett arvode om resp. 2,350 och 1,550 kronor, motsvarande biträde av tredje och första
graden; beviljande av ett reservationsanslag på extra stat för år 1921 å 7,000 kr. till styrelsen
för Sveriges allmänna biblioteksförening för utarbetande och tryckning av bibliotekshandböcker
innefattande klassifikationssystem, katalogregler och författarnummerlista; samt en förhöjning av
det årliga anslaget till Biblioteksbladet fr. o. m. år 1920 från 2,000 till 3,000 kr. På samtliga
dessa punkter anslöt sig Kungl. Maj:t till skolöverstyrelsens förslag, utom i fråga om ökad
arbetskraft till bibliotekskonsulenterna, där överstyrelsen, utom två kvinnliga biträden, även
begärt en ny andre bibliotekskonsulent. Överstyrelsen hade därjämte föreslagit beredande av
möjlighet till anslag för biblioteksverksamhet bland svenskar i utlandet, men Kungl. Maj:t
ansåg sig ej nu böra ifrågasätta anslag för detta ändamål.

I både första (motion nr 8, av hr Oscar Olsson m. fl.) och andra kammaren (nr 41, av hr
Berglund m. fl.) hå motioner väckts om att på tilläggsstat för år 1920 måtte anvisas ett
fyllnadsanslag på högst 11,200 kr. till de för år 1919 beviljade understöden åt riksförbunden för
studiecirklar i och för understödens höjande till de belopp, som skolat utgå, därest det ej varit
föreskrivet, att högst 45,000 kr. kunna få utgå som understöd åt riksförbund till befrämjande av
deras biblioteksverksamhet. Härigenom skulle alltså studiecirklarna redan för år 1919 komma
i åtnjutande av de förmåner, som Kungl. Maj:ts ovan refererade framställning avser att bereda
dem från och med år 1920.

Hr Oscar Olsson har tillika motionerat (nr 70) om att det å ordinarie stat uppförda förslagsanslaget
till understöd åt folkbibliotek måtte höjas med 14,000 kr. att enligt grunder, som
av Kungl. Maj:t fastställas, användas till understöd åt bibliotek avsedda för patienterna vid
lasarett, sjukstugor, lungsotssanatorier och sjukhem för obotligt sjuka. Motionären föreslår som
lämplig norm, att högst 1 kr. per sängplats, dock tillsammans högst 150 kr. skulle lämnas till
en och samma sjukvårdsinrättning, allt under förutsättning av att minst lika stor summa som
det begärda statsanslaget skulle ställas till bibliotekets förfogande från annat håll.

Flera motioner i båda kamrarna åsyfta en mer eller mindre omfattande utredning av
folkbildningsspörsmål.

Folkbildningsfrågan i hela dess vidd upptaga i första kammaren i var sin motion hrr Oscar
Olsson (nr 179), Almkvist (nr 192) och v. Koch (nr 193). Alla tre utgå de helt naturligt från
den situation, som uppkommit å ena sidan genom medborgarrättens utvidgning, å andra sidan
genom arbetstidslagens genomförande. I alla tre motionerna framålles betydelsen av att ej blott
de intellektuella utan också de estetiska behoven tillgodoses och att nöjeslivet odlas. I dem
alla betonas vikten av samverkan mellan de olika kulturella företagen. I övrigt kan man
måhända finna vissa olikheter i synpunkterna. Herr Almkvist ser i föreläsningsföreningarna de
lämpligaste centralpunkterna för det kulturella arbetet på varje plats. Hrr Olsson och v. Koch
åter betona starkare bibliotekens betydelse. Herr Olsson synes slutligen ha en starkare känsla
än de andra för behovet av en enhetlig centralorganisation inom länen och kommunerna genom
länskonsulenter, kommunala bildningsutskott och bibliotekskommittéer o. s. v.

Hr Winberg (F. K. nr 21) och hr Lövgren i Nyborg (A. K. nr 39) ha motionerat om utredning
rörande av staten understödda biblioteks anordnande ombord å svenska handelsfartyg,
vilka bibliotek efter motionärernas förslag i främsta rummet borde innehålla en god världshistoria,
geografi, atlas, turisthandböcker, språkläror och sådan litteratur, som kunde giva sjömännen

möjlighet att orientera sig i de hamnar de besöka. Hr Welin m. fl. (A. K. nr 89) har under
hänvisning till en uppsats i Biblioteksbladet hemställt om en utredning, huruvida och under
vilka villkor anslag av statsmedel må kunna utgå till svensk biblioteksverksamhet i utlandet.
Herr Lovén (A. K. nr 51) har hemställt om skrivelse till Kungl. Maj:t angående åstadkommande
på landsbygden av goda sång- och musikprestationer mot ringa eller ingen entréavgift, och hr
Andersson i Knapasjö (A. K. nr 17) har väckt motion om skrivelse angående beredande av
statsbidrag för uppförande av allmänna samlingslokaler. Slutligen har hr Vennerström (A. K.
nr 308) under hänvisning bl. a. till den oerhörda stegring av bokpr.serna i vårt land samt till
de åtgärder, som sovjetregeringen i Ryssland vidtagit för åstadkommande av billiga folkupplagor
av klassiska ryska och utländska författare (se ovan s. 3), hemställt om skrivelse angående
utredning av de ekonomiska och litterära möjligheterna att med det snaraste genom statsmakternas
medverkan i form av anslag eller på annat sätt utge billiga folkupplagor av de förnämsta
svenska och till svenska översatta utländska klassiska författare.

Kontorsbibliotek. Vikten av anskaffande av välförsedda bibliotek i kontoren i vårt land
framhäves kraftigt i en uüpsats av redaktör August Ahlman i första årgången av den på
Lindblads förlag utgivna Affärsmannens årsbok (s. 147—152). Det är många affärsmän, som ej
alls förstå kontorsbibliotekens betydelse utan på vilkas kontor ej finnas andra böcker än
handelskalendern, adresskalendern och telefonkatalogen, fastän de själva kunna vara ivriga boksamlare.
Förf. påpekar, att »kontorsmannen behöver ha till hands sitt fackbibliotek likaväl som läkaren
eller juristen» samt understryker vikten av att fostra personalen till självständig verksamhet.
Han ger också några antydningar om den litteratur, som bör ingå i ett dylikt kontorsbibliotek

En kulturfara. I Studiekamraten, den från Stockholmsavdelningen av Arbetarnes
bildningsförbund emanerande, vaket redigerade tidskriften (pris 5:50 pr år), har författaren Harry
Blomberg under överskriften En kulturfara riktat ett väl skrivet och väl behövligt angrepp mot
den reklam för underhaltig litteratur, som göres både i arbetarpressen och andra tidningar (t. ex.
Stockholmstidningen och Aftonbladets halvveckoupplaga) genom stora annonser från firman
Svecia i Malmö och andra mer eller mindre obskyra bokförlag. Som exempel på verkan av
denna annonsering berättar förf., huru han i en fjällstuga uppe i Lappland 35 mil från
järnvägsstation fann en hel kollektion av de i dylika annonser förekommande böckerna, vilkas titlar
äro talande nog: Kärleksbarnet, Satans son, Nattens drottning o. s. v. Artikeln utmynnar i ett
förslag, att A. B. F. borde tillställa alla socialdemokratiska tidningar cirkulär, med uppmaning
att »bannlysa snusket». Liknande cirkulär borde också tillställas alla studiecirklar, loger, klubbar,
fackorganisationer o. d. Åtgärder borde dessutom träffas för flitigare anordnande av bokauktioner
på landsbygden. Det är utom all fråga en högst nödvändig agitation som här påkallas. Den
bör emellertid ej inskränkas till den socialdemokratiska pressen. Man kan ej tro annat än att
det endast skall behövas ett påpekande för att sådana tidningar som Stockholmstidningen och
Aftonbladet skola sätta stopp för detta annonsgeschäft.

»Dansk biblioteksforenings aarsskrift». Dansk biblioteksforening, som, såsom redan
 nämnts, under år 1919 gått upp i den nybildade sammanslutningen »Danmarks biblioteksforening»,
utsände i slutet av året en andra årgång av sin årsskrift. Häftet innehåller en kort översikt
av föreningens historia, redogörelser för biblioteksväsendets ställning i de nordiska
länderna — av d:r Fredrik Hjelmqvist om »Några utvecklingslinjer i svenskt biblioteksväsen under
de senare årtiondena», av bibliotekarie Arne Arnesen om »De norske folkebogsamlinger» och
av professor Andr. Sch. Steenberg om »De folkelige bibliotekers forhold i Danmark» — samt
en uppsats av överbibliotekarie H. O. Lange om »Dansk bibliothekslovgivning». Bland
planscherna märkes en gruppbild från de lundensiska biblioteksmännens besök i Köpenhamn d. 22
maj 1910. Häftet fås genom Gyldendalske boghandel, Köpenhamn.


LITTERATUR
A. Skrifter med allmänt och blandat innehåll.
Cederström, Gustaf. Hugskott. Nst. 1919. 158 s. Ill. 15:—.

Den berömde målaren har nedskrivit en bok med mångahanda »hugskott» i olika ämnen,
konst, kläder och moder, patriotiska spörsmål m. m. En äldre gentleman reflekterar med
världserfarenhet, bon sens och temperament på ett underhållande sätt. F. V.

B. Teologi.
Det andliga nutidsläget och kyrkan. Några inlägg. D. [1] (4 uppl.) — 3.
Sv. andelsf. 1919. à 5:50.

Under de senare årens växande anarki i andligt och materiellt hänseende har den religiösa
frågan på ett markerat sätt trätt i förgrunden. Såsom naturligt är, har därvid uppmärksamheten
också riktats på den mäktigaste religiösa faktorn inom vårt folk, på kyrkan. Att diskutera
det andliga nutidsläget och kyrkan har så att säga legat i luften. Det låg således ej något
överraskande i att en enskild man, disponent L. Yngström, på eget initiativ hösten 1918
inbjöd en del personer med vitt skilda åskådningar att under ett par dagars samvaro i Sigtuna
diskutera hithörande frågor. Man beslöt att i bokform utgiva diskussionsinläggen. Då ett
noggrant återgivande av vad som yttrats i en tvångsfri diskussion var uteslutet, kommo de skrivna
inläggen, som insändes var för sig, att mera utgöra ett uttryck för de tankar, varmed var och
en själv för tillfället sysslade, än ett referat över samtalet. Så kom d. I av »Det andliga
nutidsläget och kyrkan» till. Ärkebiskopen, som med intresse följt liknande diskussion på annat
håll, skrev såsom ett slags förord några ord om gagnet av dylika »fritt-ur-hjärtat»-sammakomster.
Boken väckte oerhört uppseende, vida större än vad inläggens kvalitet i och för
sig gav anledning till. Frågorna voro uppenbarligen aktuellare än man anat. Därtill kom, att
allmänheten i enquéten i fråga trodde sig finna ett av kyrkan framlagt reformprogram. Största
intresset anknöt sig till prof. E. Linderholms uppsats med dess markerade teologiska
radikalism. På första delen ha följt ytterligare tvenne delar, tillkomna på det sättet, att olika
personer anmodats att göra ett uttalande särskilt i de genom den Linderholmska uppsatsen i
förgrunden ryckta teologiska och religiösa frågorna. Allt som allt får man i det föreliggande
arbetet en ganska intressant, men också något förvirrande provkarta på olika åsikter i de
religiösa spörsmålen. Såsom tidsdokument har detta sitt största värde. Ett verkligt införande
i och kritisk belysning av den religiösa frågan kan man näppeligen begära av dylika
enquéteböcker. E. M. R.

Aulén, Gustaf. Den kristna tron och det kyrkliga nutidsläget. Sv. kristl.
stud. 1919. 82 s. (Sv. kristl. studentrör. skriftser. 107.) 2:25.

I den första av de trenne uppsatser, som äro sammanförda i nämnda skrift, bärande titeln
»Den kristna tron och det teologiska nutidsläget», lägger professor Aulén ett vidare och längre
perspektiv än vad som vanligen är fallet vid behandlingen av dagens teologiska strider. Han
finner att vi snarare leva vid slutet än i början av en kritisk omvandlingsprocess med avseende
på de kristna trosföreställningarna eller de formler, i vilka det kristna trosinnehållet klätt sig.
I striden mellan gammalt och nytt gäller det att tillse att tron bevarar sitt djup, sin fasthet
och sin kraft. Trots den skenbara söndringen och förvirringen har teologien mer än man i
allmänhet reflekterar över, utfört ett endräktsverk med påtagliga resultat. På ett konkret sätt
belyses författarens allmänna ståndpunkt i de bägge följande uppsatserna, som behandla dop
och nattvard och kristenhetens enhet. E. M. R.

Brun, Lyder. Jesus i ljuset av historisk forskning. Övs. [fr. no.] av Oscar Krook.
Sv. kristl. stud. 1919. 32 s. (Sv. kristl. studentrör. skriftser. 113.) 0:90.

Inom den starkt begränsade ramen av ett föredrag gives en synnerligen klar och intressant
redogörelse för Jesus-forskningens problem (med talrika litteraturhänvisningar) och en på en
gång ärlig och pietetsfull teckning av Jesus-gestalten. Det är en bok som bör kunna ge mycket
åt både dem som stå inom och dem som stå utom den  kyrkliga bekännelsen. E. H.

Lindblom, Joh[annes]. Guds rike. En biblisk studie. Diak. 1919. 148 s. 3:75.

Författaren upptager ett centralt, i den nyare teologien synnerligen omhandlat ämne,
Guds rike och den betydelse detta har i Jesu förkunnelse. Författaren vet att förena
vetenskaplig vederhäftighet med lätt tillgängligt framställningssätt. Hans arbete bör vara välkommet för
den religiöst intresserade allmänheten, men allra mest för dem, som ha kristendomsundervisningen
till sin uppgift. Det ger ett mycket gott handtag vid bibelundervisningen. E. M. R.

Melander, E[mil]. Konungens bild. En stridsskrift mot »kulturreligionen».
Lb. 1919. 147 s. 3:50.

En temperamentsfull t hållen stridsskrift gentemot prof. Linderholms uppsats i »Det andliga
nutidsläget». Från teologiskt konservativ ståndpunkt upptages den kristologiska frågan. Från
överste Melanders litterära verksamhet för övrigt känner man hans livliga stil och orädda humör,
vilka icke heller här förneka sig. E. M. R.

Söderblom, Nathan. Gå vi mot religionens förnyelse? Föredrag. Sv.
kristl. stud. 1919. 32 s. (Sv. kristl. studentrör. skriftser. 101.) 1:—.

Då stridens vågor gingo som högst angående »Det andliga nutidsläget och kyrkan», höll
ärkebiskopen i Engelbrektskyrkan i Stockholm föreliggande föredrag. I storstilade drag och
med bortseende från upprivande och förbittrande lärostrider fäster han här uppmärksamheten på
vissa företeelser i nutiden, som synes honom peka hän mot en religionens förnyelse. Han
inskärper vikten av att lägga en kvalitativ måttstock på religionen och motser en syntes mellan
mera etiskt orienterad Gudsrikesteologi och en »korsets teologi», som talar om försoning och
upprättelse och i vilken mänsklighetens oerhörda lidanden under de gångna åren givit konkret
undervisning. E. M. R.

C. Filosofi.
Norström, Vitalis. Tal och tankar. Diak. 1919. 463 s. 12:—.

De tal och uppsatser i politiska, religiösa och filosofiska ämnen, som Vitalis Norströms
trogne lärjunge, kapten Ernst Liljedahl, samlat och utgivit, ha sitt största värde som biografiska
dokument. I uppsatserna om världskriget få vi t. ex. lara känna V. N:s ställning till
världskriget. Han ser i krigslidandet en Guds skickelse, som »syftar icke blott mot den enskildes
luttring utan mot en förbättring av världens tillstånd i det hela». — De flesta av de idéer, som
utvecklas i de nu utgivna tillfällighetsarbetena av V. N:s hand, har han klarare och bättre
utvecklat i sina socialpolitiska och filosofiska huvudskrifter. (Jfr Grkat. s. 32 f.) M. J.

Stadius, Uno. Inför dödens gåta. Lb. 1919. 217 s. 6:75.

Första avd. sysslar med sömnens problem och innehåller en del exempel på »själsverksamhet
under sömnen», d. v. s. lösande av problem, diktning o. d., samt meddelar en Tad »syner»
under »vanlig sömn» och »hypnotisk sömn» samt avslutas med ett referat av en amerikansk


prof. Meyers teori om sömn. Om de verkligt vetenskapliga och intressanta psykologiska
forskningar över dessa problem, som gjorts av de Sanctis och Freud, eller de fysiologiska
teorierna (Mosso, Cserny) eller de cellulära (Duval, Lugaro) nämnes ej ett ord.

Samma förhållande gäller i viss mån avdelningen om »klärvoyans», där man kunde väntat
något mer än berättandet av diverse händelser, exempelvis referat över de studier av hithörande
frågor, som publicerats de sista åren i den svenska tidskriften Psyke, och vilka borde varit lika
lätt tillgängliga för förf., som en del utländsk litteratur.

Vid skildringen av »levitationsfenomenen» hade man väntat sig ett omnämnande åtminstone
av de moderna teorierna om byggnaden och rörelsen hos de små partiklar, som uppbygga
atomerna, och om Einsteins teorier.

Trots dessa invändningar har boken ju alltid ett stort intresse genom den mängd
egendomliga fenomen, som skildras, av vilka ett flertal hämtats från det berömda engelska
»Sällskapet för psykisk forskning» men en hel del ur herr Stadius' egen erfarenhet.

Till avslutning meddelas en del »framstående forskares» uttalanden om livet och döden,
av vilka särskilt Viktor Rydbergs gravtal över sin svägerska gör ett djupt intryck.

Förf. meddelar till sist, att denna bok blott avser att omfatta en del »psykiska
forskningsresultat», och att han i den nästa delen skall gå in på »det intressantaste och viktigaste»,
nämligen personlighetens fortvaro efter döden. J. B.

D. Uppfostran och undervisningsväsen.
Hammer, Bertil. Anlag och levnadskall. Något om nutida strävanden att
knyta förbindelser mellan psykologi, skola och yrkesliv. A. & W. 1919. 128 s. 5:—.

Arbetet ger en god översikt över de nyare undersökningarna av såväl de olika yrkenas
fordringar på deras utövares själsliga kvalifikationer som skolans möjligheter att med
psykologiens hjälp skilja på begåvade och obegåvade barn. Förf. är på goda grunder kritisk mot de
metoder, man hitintills utbildat för bestämmande av anlagen, speciellt för de uppgifter, som
ställa större fordringar på både intelligens och vilja. M. J.

Kvinnliga yrken och deras förutsättningar. Vägledning utarb. av sakkunniga
under red. av Aina Hamilton. Nst. 1919. 313 s. 7:—.

En pålitlig rådgivare för den kvinnliga ungdom, som står inför valet av levnadsbana.
Framstående kvinnor på olika arbetsområden lämna här i personligt skrivna uppsatser (förut
publicerade i Stockholms dagblad) exposéer över sina respektive yrken, med uppgifter om
arbets- och löneförhållanden, pensionsmöjligheter m. m. — Praktiskt taget alla för kvinnor öppna och
lämpliga yrken, som i någon större utsträckning kunna komma i fråga, torde här finnas
representerade. Utom om de självfallna lärarinne- och sjuksköterskeyrkena finnas här sålunda
uppsatser om läkarbanan, journalistyrket, biblioteksarbete, olika slag av konstnärlig och social
verksamhet, kontorsarbete o. s. v. samt om jordbruk och trädgårdsodling som kvinnliga verksamhetsfält.
En värdefull rådgivare alltså, såväl för dem den närmast angår som för deras föräldrar. G—a L.

E. Språkvetenskap.
Hellquist, Elof. Om namn och titlar, slagord och svordomar. Gle. 1918.
140 s. 3:50.

Professor H. har i föreliggande arb. sammanfört sex smärre språkvetenskapliga essayer:
politiska och publicistiska slagord, våra sjönamn, till våra svordomars historia, våra tilltalsord
och sällskapstitlar, ljudhärmande svenska fågelnamn, våra ortnamn på -by. Alla dessa
uppsatser äro mycket lärorika och — kanske med undantag av den sista — fängslande även för en
större allmänhet. Särskilt må redogörelserna för »slagorden», »svordomarna» samt »tilltalsorden»
och »sällskapstitlarna» framhållas såsom synnerligen roande, ej minst ur kulturhistorisk
synpunkt. T. H.

Kökeritz, Gustaf H. Tyska skrivövningar. Bv. 1919. 144 s. 3:75.

Utom 92 efter svårighetsgrad ordnade stycken, som för första gången publiceras såsom
texter för översättning till tyskan, innehåller ovannämnda arbete 24 översättningsprov för
realskoleexamen samt 55 studentstilar. Vidare meddelas uppgifter för uppsats på tyska i
studentexamen (vt. 1910—ht. 1918). Under styckena förekomma nödiga glosor samt här och var (i
arbetets tidigare avdelningar) hänvisningar till språkläror, som brukas i våra skolor.

Samlingen synes mig försvara sin plats vid sidan av sina äldre förtjänstfulla föregångare.
Språket är stundom något tungt (se särskilt n:r 81 »Brev från Cettinje»). T. H.

Lindroth, Hjalmar. Bohusläns härads- och sockennamn. V. Sv. 1918. 115 s.
Kart. (Skr. utg. av Inst. f. ortnamns- o. dialektforskn. vid Gbgs högsk. 1.) 2:75.

Arbetets syftemål kan klargöras genom följande citat ur författarens förord: »Föreliggande
skrift vill söka avgiva ett prov på vilka kulturella och nationella värden ortnamnsforskningen
kan bringa i dagen genom att till behandling upptaga spörsmål som ligga nära för varje
hembygdsintresserad. Den vill ock söka visa, hurusom sådana ämnen kunna behandlas på ett sätt
som förenar vetenskaplighet med tillgänglighet även för andra än fackmän». Efter allt vad
anmälaren kan förstå har förf. på ett mycket förtjänstfullt sätt fyllt den uppgift han förelagt sig.
Skriften anbefalles åt alla dem som äro intresserade av den moderna ortnamnsforskningen. Den
är både lärorik och roande. T. H.

Odhner, Einar. Språket, en spegel av kulturen. W. & W. 1918. 80 s. Litt. 1:50.

I föreliggande arb. har förf. ej blott sökt belysa, huru språket är en spegel av vår odling.
Han har även givit en kortfattad språkhistoria med notiser om språkets uppkomst, ljud- och
formutvecklingen och de olika stilarterna. Det lilla häftet är lättläst och roande samt vittnar
om sakkunskap, förmåga att välja goda exempel och varm kärlek till vårt modersmål. T. H.

Wigh, Erik. Översikter i tysk grammatik. Lindströms bokh., Lund 1919. 96 s. 1:50.

Meningen med föreliggande arb. är, som förf. anmärker i förordet, att hjälpa lärjungarna
vid våra allmänna läroverk till rätta på några punkter, där deras kunskaper i allmän grammatik
ofta äro otillräckliga och där deras tyska grammatik lämnar dem i sticket. Boken torde
kunna sägas väl motsvara nämnda ändamål och förtjänar bli ett supplement till våra vanliga
skolgrammatiker. Åtskilligt, som påpekas i den, finnes nog omnämnt i språklärorna, men det
har i Wighs arbete understrukits och betonats kraftigare än i dessa. T. H.

Östergren, Olof. Våra vanligaste främmande ord med uttal och förklaring.
4 uppl. A. B. 1918. 96 s. (Verd. småskr. 146.) 1:—.

Att Östergrens förträffliga lilla förteckning över våra vanligaste främmande ord nu utgivits
i sin fjärde uppl., visar att allmänheten — med rätta — högt uppskattar den. I föreliggande
uppl. har antalet uppslagsord betydligt ökats — från något över 4,500 ord i uppl. 1 till inemot
7,500. Krigstidens och kristidens speciella terminologi har uppmärksammats (så ha t. ex. tank
»stormvagn», hamstra »samla förråd» upptagits, däremot saknas terror: »den röda terrorn»).
Särskilt beröm förtjäna författarens många fyndiga svenska »utbytesord». Trots arbetets
rikhaltighet är lånordsförteckningen naturligtvis ej fullständig: en småskrift kan, såsom förf. antyder, ej
innehålla så mycket som en stor ordbok. Bland ord, som jag saknar, må nämnas: blankvers,
distikon (däremot finns det ovanligare stikisk), kanzon och terzin (däremot finns sonett), emanera,
konkordans. Uttalen lyncha (ej blott lynka) och suffragett (med hårt g), borde väl ha
medtagits — i Skåne torde de vara vanligare än de upptagna uttalsformerna. Exemplet under
alexandrin ej fullt riktigt. Patricier förekommer ej sällan i överförd betydelse (om andra än
Roms patricier). Jfr plebej, vid vilket ord den utvidgade användningen omtalas. T. H.

F. Litteraturhistoria.
Berg, Ruben G:son. Litteraturbilder. Saml. 2. Nst. 1919. 297 s. 10:—.

Denna samling innefattar en rad kritiska studier över ämnen ur den moderna svenska
litteraturen. Av innehållet må särskilt framhävas en längre uppsats om Strindberg, där bl. a.
meddelas en analys av Strindbergs första, från början av 1870-talet härrörande ehuru aldrig
fullbordade roman (en skärgårdsskildring med självbiografiska inslag), två Heidenstamsstudier (Hans
Alienus och Nya dikter), en av varm sympati präglad skildring av Gustaf Jansons liv och
författarskap, tre uppsatser om Talis Qualis (C. V. A. Strandberg), av vilka en skildrar S:s tidigare
föga uppmärksammade verksamhet som teaterkritiker i Stockholms dagblad, några smärre
studier över Bellman, Almquist och Hierta m. m. Lättillgängligt till sin form kan arbetet med
behållning läsas av vem som helst och kan därför anbefallas även mindre bibliotek till inköp.
— Ang. saml. 1 jfr Grkat. s. 52. O. W—n.

G. Skönlitteratur.
Acke, J[ohan] A[xel] G[ustaf]. Osannolika historier. A. B. 1919. 78 s. Ill. 14:50.

Lustiga historier, berättade med fart och ypperligt illustrerade av förf. själv.

Almquist, C[arl] J[onas] L[ove]. Törnrosblad. Tankar och fragment ur
C. J. L. Almquists skrifter. Utg. och med inledn. av Thea Kellgren. A. B. 1919.
229 s. Portr. (Moderna tänkare 17.) 7:50.

Almquists produktion är ju även i den meningen ytterst ojämn, att den företer hela öknar
av oläsbara och onjutbara saker bredvid allt det man genast uppfattar. Det skadar alltså icke
att göra Almquist-antologier, utdrag ur mästarens skrifter, som strax äro tillgängliga för den
bildade läsaren. Det har Thea Kellgren här gjort — samlat strödda ställen ur en mängd
Almquist-skrifter i tvånglös följd, än längre, än aforistiskt korta. Dessa »Törnrosblad» kunna
verkligen anbefallas. F. V.

Berger, Henning. De fördömda. [Noveller.] A. B. 1919. 359 s. 9:50.

Det har så ofta framhållits, att Henning Berger som konstnär främst är målaren, med en
skarp blick för alla yttre konturer. Och det han kanske skildrar med den största träffsäkerheten
är storstaden. Ingen har en så skarp blick som han för det myllrande livet på asfalten, i
lyx-kaféerna, hotellen — men även för den trista och sollösa bakgatan, fattigkvarteren.
Demimonde och bohéme, nyblivna penningmatadorer och jäktade arbetare i grottekvarnen — alla
tecknar han lika övertygande. Årets och dagens skiftande färgspel och stämningar återger han lika
sensitivt som vinernas doft och parfymernas odörer. Det kan hända, att karaktärsteckningen
ibland blir litet schablonmässig eller ytlig, men ibland når han också djupare och avslöjar
många lönnliga hemligheter och egenartade öden. Så i den sista boken, novellsamlingen De
fördömdas Den är en ypperlig exponent för vad Bergers konst kan ge, när den är som bäst
både som måleri och människoskildring. Hj. L—n.

Bergman, Hjalmar. Markurells i Wadköping. 6 uppl. A. B. 1919. 300 s. 9:50.

En kvick och roande skildring från en svensk landsortsstad av en elak, begåvad skämtare
och spyfluga. Småstadsandan, småstadstyperna både i de högre och lägre klasserna äro ofta
träffade och skildrade med ett överdådigt gott humör, sedda och uppfattade från ett högt
fågelperspektiv. Ibland — det hör nästan till stilen — ses de så långt uppifrån, att de te sig litet
onaturliga — som karrikatyrer. Men deras verkliga karaktär och väsen komma ändock tydligt
fram. Det är historien om en girig värdshusvärd, som genom diverse manipulationer kommit
sig ekonomiskt upp och genom knepiga spekulationer fått en av samhällets stöttepinnar i sina
klor. Denne Markurell har, som många av Balzacs hjältar, en enda stor, allt uppslukande

passion — kärleken till sitt enda barn, en son. Hela romanen spelar på sonens studentexamensdag.
De ansträngningar Markurell gör sig för ett lyckligt resultat — hans donation till skolan,
hans frukost för lärare och censorer, som är framställd med en överdådig komisk bredd och
schvung — krönas med framgång, men just när segern är vunnen, kommer hans största slag:
Han får veta, att hans älskade son ej är hans, utan son till den man han just stod i begrepp
att ekonomiskt och moraliskt krossa. Förintad av slaget blir Markurell en annan människa
och räddar sitt offer. — Boken är skriven med abandon och blommande rik fantasi och torde
med sitt ypperliga persongalleri, trots sina överdrifter höra till de mera äkta och värdefulla inom
fjolårets skönlitteratur. Hj. L—n.

Bjerne, Ulla. Ingen mans kvinna. Roman. Db. 1919. 222 s. 6:75.

En impulsiv men osammanhängande och föga fullgången skildring, i det hela rätt likgiltig. F. V.

Blomberg, Erik. Människan och guden. Db. 1919. 90 s. 4:75.

Dessa dikter av en ung poet innehålla bland annat också en del avsevärda strofer, präglade
av lidelse eller intellektuellt och frågande intresse. En dikt sådan som den om Gulliver
i dvärglandet har både fyndighet och fantasi i sin omtolkning av sagan. F. V.

Didring, Ernst. Spelarna. A. B. 1919. 287 s. (Malm 3.) 7:75.

Didrings Spelarna är en realistisk skildring av livet i Sverige — enkannerligen i Stockholm
— inom vissa affärskretsar åren närmast före världskriget. Det är en sedemålning: det
osunda aktiejobberiet, de lättförvärvade vinsterna och den moral som dessa föra med sig.
Boken kulminerar i skildringen av maskeradbalen, gjord med mycken färg och styrka.
Kyrkklockornas klämtande, när de kalla de värnpliktiga till inställelse, blir uppryckningen ur den
lättjefulla spekulations- och njutningssvindeln. Man lägger flerstädes märke till många riktiga
psykologiska iakttagelser, mycken kraft och verve och många vackra landskapsmålningar. Spelarna
utgör tredje delen av författarens brett anlagda epos Malm — det verk, varmed han hittills bäst
synes böra representeras i biblioteken. Hj. L—n.

Forsslund, Karl-Erik. Till ett bergfolk. Dikter. W. & W. 1919. 168 s. 4:75.

Det kan icke vara tal om annat än att Forsslund är en verklig poet. Men det finns så
förfärligt många olika slag av poeter. Entusiasmen för naturlivet, för det fria vandrandet i
skog och mark, avogheten mot allt konventionellt tryck, kärleken till gammal tradition i
allmogeliv och allmogekonst — all detta är hos Forsslund äkta och starkt, men det kan ej förnekas,
att de uttryck han ger i sin vers åt dessa starka känslor verka poetiskt konventionella. Hans
toner finna aldrig några nya skiftningar, hans uttrycksmedel äro gamla och slitna, men, som
sagt, känslan är äkta, och därigenom gör han också ett visst intryck. I sin nya diktbok
reagerar han mot de rödaste radikalerna och ondgör sig över — på fullt allvar — att titeln
länsman utbytts mot landsfiskal. Formell kräsenhet skall man ej söka i hans vers, den lever, i
gamla gängor, på ett visst temperament och gemyt. Hj. L—n.

Gripenberg, Bertel. Dikter i urval. B. & B. 1919. 240 s. Portr. 8:—.

Denna poesisamling hör till de mera betydande antologier, som på senare tid utgivits.
Den omfattar ett urval dikter alltifrån den samling, som kom ut 1903 och som bl. a.
innehåller glödröda erotiska poem, och till »Under fanan» 1918 med dess heroiska och patriotiska
tongångar. Icke minst är det genom uttryckets energi Gripenberg vunnit sitt betydande rykte
och hör till de poeter som skola stå sig. F. V.

Hansson, Ola. Samlade skrifter. D. 1, 3. Tiden 1919. Portr. 4:50, 3:25.

D. 1. Dikter och Notturno.
D. 3. Sensitiva amorösa och Parias.

Det är med verklig glädje man måste hälsa nyheten, att en första samlad upplaga av Ola
Hanssons skrifter nu håller på att utges. Det innebär en sen upprättelse för förf., vars många
skrifter äro utgivna på olika språk och olika svenska förlag. Flera av dem äro sedan länge
utgångna ur bokhandeln och rätt svåråtkomliga. Och författarens många vänner — de torde
vara flera än han själv tror — kunna glädja sig åt att få komplettera felande verk.

Den nya upplagan, som utkommer i en enkel men vårdad och värdig utstyrsel, lämnar
också i korta redaktionella notiser upplysningar om de första upplagornas tryckort och tryckår.
Den borde kunna förvärva författaren många nya vänner. Ty till skillnad från så mycket som
skrives och tryckes nutilldags, äro alla Ola Hanssons arbeten präglade av ett allvar och djup,
som ej kan förfela att göra intryck. Hittills ha utkommit del I, innehållande Dikter från
1884 och Notturno, 1885, samt del III innefattande Sensitiva amorösa, 1887, och Parias, 1909,
samt prydd med ett ungdomsporträtt av förf.

Ola Hansson har ju lyriskt upptäckt Skåne. Och i vilka mjuka, melodiösa, intimt vibrerande
toner fångar han ej slättens poesi, helst den blundande sommarnattens. Han är så
lyhörd för minsta ljud, minsta detalj. Intim och djupgående analys av själens doldaste gömslen
uppenbarade han först i Sensitiva amorösa — skildringar av erotiska tillstånd och stämningar,
måhända, i sin överdrivna sensitivitet, någon gång med »sjuklig» anstrykning — och i novellerna
Parias, skildrande tysta och oförstådda motiv hos dem som på ett eller annat sätt kommit på
kant med tillvaron. — Ola Hanssons Samlade skrifter (som planerats att utkomma i 20 delar)
kunna göra anspråk på att införlivas med varje folkbibliotek. Hj. L—n.

Hellberg, Eira. Det nakna trädet. Boken om en dotter. Sv. andelsf.
1919. 260 s. 7:—.

En berättelse om ett kvinnoöde med tämligen patologiska förutsättningar, ärligt gjord men
utan skönlitterär helhet i utformningen och även annars olämplig för folkbiblioteken. F. V.

Henning, Albert. Meditationer. Dikter. Nst. 1919. 123 s. 7:50.

Dikter av en fin naturdrömmare och stämningspoet med harmonisk känsla och artistiskt
handlag. Poetens hembygd, hans stilla flytande å med dess »speglingar» förekommer vackert
även i denna hans nya bok (liksom i hans förra diktsamling Speglingar, Nst. 1915, pris 2: —),
även om faran för enformighet ej är utesluten bland alla dessa naturstämningar. F. V.

Malmberg, Bertil. Fiskebyn. A. B. 1919. 240 s. 8:50.

Det är en verklig njutning att läsa denna vackra lilla bok på grund av dess utsökta stil.
Behärskad, skolad, klar och pregnant — man har nästan intrycket att det skrivna först tänkts
på franska. Emellertid vore det orätt att säga att boken blott har formella förtjänster —
när kan väl för resten formen helt skiljas från innehållet: de betinga varandra ömsesidigt. Men
det formella konstnärskapet är hos Malmberg mest påfallande. Romanen skildrar en
kärlekshistoria vid ett kargt och avlägset fiskläge. De unga tveksamma, halvt omedvetna känslorna
mellan de båda älskande, stämningarna vid havet, skvallret i byn, den råe och brutale prästens
förmyndarskap över själarna, den hederlige, i subtilare själsangelägenheter bortkomne rivalen
— allt detta är berättat i en om sina medel och verkningar aldrig tveksam stil. Om själva den
lilla historien ej är så vidare ny eller märklig, minnes man den som ett litet fint och besjälat
konstverk. Hj. L—n.

Möller, Artur. Möten. Db. 1919. 244 s. 7:25.

En ny samling av författarens icke blott i enklare mening pikanta novelletter. De bästa röja
en mindre vanlig tillspetsningskonst och själskunskap. För breda folklager och naiva läsare
passa de dock mindre. F. V.

Nordström, Ester Blenda. En rackarunge. 2 uppl. W. & W. 1919. 200 s. 5:75.

Då det gäller en bok av författarinnan till »En piga bland pigor», behöver det väl knappast
framhållas att den är rolig. Bokens trettonåriga hjältinna är en ovanligt företagsam och
respektlös ung dam, men på samma gång i grund och botten godhjärtad och hjälpsam. F. H.

Ossiannilsson, K[arl] G[ustaf]. Bondlandet. Roman. D. 1, 2. Å. & Å.  1919. à 7:—.
Det är historien om en läroverksadjunkt, som dragit sig tillbaka till landet redan vid unga
år, hans kärlekshistoria med en trög och indolent kvinna, som låter sin gård förfalla, hans
intresse för hennes son och en liten bondjänta, som han uppfostrar, och hans förbindelse med
lantbefolkningen. Förf:s rutin förnekar sig icke, men det är som saknade det hela konstnärlig
energi: alltsammans berättas i ett forcerat tempo, summariskt och refererande, utan
utförda karaktärsteckningar. Ställvis är det rent omöjligt på grund av sin lättvindiga konstruktion.
Ossiannilsson har förut skrivit långt bättre böcker. Hj. L—n.

Retzius, Gustaf. Dikter. Lb. 1919. 272 s. Portr. 7:50.

Vid sidan av sin stora vetenskapliga gärning utövade professor Gustaf Retzius diktens
konst. Han skrev i yngre år sonetter, som nog voro påverkade av Snoilskys då nya
sonettmanér, och sedan skrev han idealistiska tankedikter, som komma en att tänka på de
Rydbergska. F. V.

Sandberg, Algot. Tider som flyktat . . . 1. Farfadern. Vol. 1, 2. Db. 1919. 14:—.

En Stockholmsskildring från det gamla Ladugårdsland i början av 1870-talet, innan det
ännu hunnit bli det förnäma Östermalm och medan ännu Humlegården var en allmän
nöjesplats, där bl. a. den berömde lindansaren Blondin visade sin konst. I själva berättelsen finnes
mycket, som är banalt och följetongsaktigt, men miljöskildringen förefaller tagen tämligen på
kornet och några av personerna äro roligt tecknade. F. H.

Silfverstolpe, Gunnar Mascoll. Arvet. Dikter. Db. 1919. 85 s. 4:25.

Släkten Silfverstolpe hör ju till våra vittra släkter med Axel Gabriel S., Gudmund Leonard
och många fler. Den här senast framträdande medlemmen av släkten synes värdigt uppbära
traditionen. Klangen i hans röst verkar så sympatisk med sin ljusa, ideella syn, antingen han
besjunger dådet och handlingen eller minnena och livet på någon gammal gård. Diktionen
är fast och galliskt skolad — en dikt som »Strömsholm» leder tanken på Snoilsky — men
bakom den väl behärskade formen anar man ett vekt och mottagligt, mycket kultiverat
temperament. »Arvet» synes mig avgjort höra till de mera intressanta av de senare årens
diktsamlingar. Dess främsta dikt är väl »Bröderna», som skildrar skillnaden mellan handlingens man
och drömmens. Hj. L—n.

Swahn, Waldemar. Det lyckliga Bokenäs. En roman om en liten värld i
den stora världen. Å. & Å. 1919. 304 s. 8:50.

En ny av de böcker, där förf. i en given ram med historiskt färgad bakgrund sätter in ett
antal figurer. Figurerna äro ej precis nya men bra uppritade, och en ton av medkänsla,
stundom en nyans sentimental, ligger över dem. F. V.

Söderberg, Hjalmar. Skrifter. A. B. 1919. 5:50, 7:50.
D. 1. Förvillelser. Berättelser. — D.  2. Preludier. Historietter.

Som konstnär och stilist hör ju Hjalmar Söderberg redan till våra klassiker. Hans knappa,
pregnanta, fyndiga och träffsäkra stil ger ju alltid ett sådant tydligt uttryck för hans skepsis,
pessimism, elakhet, kvickhet och malice. Så många vänner har också hans konst, att flera av
hans böcker nu äro slutsålda och utgångna ur bokhandeln. En ny samlad upplaga hälsas
därför med tillfredsställelse. Som del I av denna föreligger nu Söderbergs ungdomsroman
Förvillelser, denna om Herman Bangs ungdomsböcker påminnande skildring med sin förträffliga
stockholmsluft. Del II innefattar Preludier, några ungdomsskisser, av vilka en del senare
ingått i novellböckerna »Främlingarna» och »Det mörknar över vägen» samt Historietter.
Söderbergs stilideal är ju det galliska. Om även nya tider ha andra ideal och om även för den
nyidealism, som bryter sig fram, Söderbergs åskådning kan verka föråldrad, komma nog hans
böcker att stå sig, och med sin klara tanke och klara stil är han en läromästare mången hade
nytta av att följa. — Några för Söderberg ytterst karakteristiska kommentarer och anmärkningar
åtfölja respektive delar. — Cirka 8 delar väntas utkomma. Hj. L—n.

Söderhjelm, Alma. Vägen till friheten. Historiskt skådespel i fyra akter.
A. B. 1919. 183 s. 5:—.

Ett skickligt gjort, historiskt vederhäftigt drama med ämne från franska revolutionens första
år och från »emigranthovet». Det börjar 1789 dagarna innan Bastiljens stormning och slutar
med folkyrseln under septembermorden 1792. F. H.

Thunman, Olof. Pan spelar. Dikter. Db. 1919. 109 s. 5:25.

»Pan spelar» innehåller dikter till det lata och sorglösa lazzaronlivet. Det är dikter av
en hednisk soldyrkare till det fria bekymmerslösa friluftslivet och till hembygden. En viss
stark och manlig durklang genomgår de flesta — här och var spökar Karlfeldt dock alltför
uppenbart. Med nöje återfinner man den så populära gånglåten: Vi gå över daggstänkta berg.
Högst har författaren nått i »Vår i Svithiod» — en ståtlig hymn från hedentid. Hj. L—n.

Åkerhielm, Annie. Norrbys på Borregård. En historia från tiden före
syndafloden. D. 1, 2. Db. 1919. 5:75, 7:50.

En genomförd, personlig, intresseväckande berättelse från Malmö och dess omnejd under
tiden närmast före världskriget med goda typer och god miljöskildring, avgjort en ackvisition
för bibliotek och läsekrets. F. V.

Barbusse, Henri. Vi människor. I. Det oundvikliga ödet. II. Kärlekens
dårskap. III. Medlidandet. Övs. [fr. fra.] av Hugo Hultenberg. Nst. 1919.
329 s. Inb. 9:50.

En samling smånoveller, som syfta djupt och ofta äro av fascinerande stämning, men
någon gång kunna verka väl mycket konstruktion och i det hela ej hava den storslagna kraft
som förf:s berömda novellcykel från världskriget Elden (Bibl.-bl. 3, s. 141). Programmet för
boken ligger tydligt uttryckt i titeln. Det enda som skulle kunna behöva tilläggas är att
»medlidandet» eller rättare samkänslan med lidandet ej är begränsat till »oss människor» utan sträcker
sig lika mycket till djuren. Förf. visar sig i ett par av novellerna vara en övertygad
motståndare till vivisektionen. F. H.

Bennett, Arnold. Kurtisanen. Roman. Övs. fr. eng. av Emilie Kullman.
A. B. 1919. 355 s. 7:50.

Bennet är en oerhört produktiv författare, tills dato i förvånansvärt ringa utsträckning översatt
till svenska. Han omspänner en stor rayon — han har skrivit dramer, brottmålsromaner,
älskvärt humoristiska berättelser och tunga psykologiska romaner. Till den sista kategorien får
väl hans senast översatta arbete, Kurtisanen, snarast räknas, ehuru beteckningen tung i detta fall icke
passar. Det är en skildring, formande sig till en ganska bitter satir, ur Londonsocieteten under
världskrigets tid, av det långsamma, alltför långsamma uppvaknandet till den hårda
verkligheten med dess ofrånkomliga ansvar. Tanken föres ibland till Wells och Mc Kennas skildringar
från åtminstone delvis samma miljö. Men Bennet är icke någon tänkare som Wells — hans
styrka är den fotografiska troheten, som dock icke tillåtes göra sig för bred på konstnärlighetens
bekostnad utan tvingas in inom dennas ram. — »Kurtisanen» är en mindre lyckad, missvisande
översättning av den engelska titeln »The pretty lady». G—a L.

Davis, William Stearns. Munken från Wittenberg. Övs. fr. eng. av Sigrid
Wiedemann. Lb. 1917. 439 s. 5:50.

Ovanligt livfull framstår i denna skildring människan Luther, ej blott reformatorn.
Intressanta skildringar av renässansens och reformationens personligheter, händelser och förhållanden
skänka dessutom boken värde. Den torde lämpa sig utmärkt såsom bredvidläsningsbok för
historiskt intresserad, vuxen ungdom. E—n.

Ehrencron-Kidde, Astrid. Skrivaren från Filipstad. Övs. [fr. da.] av
Erik Gustaf Skjöld. W. & W. 1918. 283 s. 5:75.

Sägnerna från gamla värmländska herrgårdar och småstäder synas ha blivit en rikt flödande
källa för den danska författarinnan fru Ehrencron-Kidde. Skrivaren från Filipstad innehåller
liksom hennes föregående berättelse med värmländskt motiv En vagabonds roman (Bibl.-bl. 1918,
s. 190) flera originella, roligt tecknade figurer, och miljöskildringen från det gamla Filipstad och
från värmländsk landsbygd är ganska förträfflig. Den som älskar det spöklikt fantastiska och
hemska bör också kunna känna sig fullt tillfredsställd av boken. K. H.

Falkberget, Johan. Björnskytten. Övs. fr. no. Å. & Å. 1919. 238 s. 6:50.

En berättelse från Rörostrakten under slutet av 1600-talet, handlande om djärva jakter och
grundliga supgillen, vilda slagsmål och vild kärlek. F. H.

Frenssen, Gustav. Bröderna. Berättelse. Övs. fr. ty. av Axel Nihlén.
1, 2. Lb. 1918. 10:50.

En skildring från Frenssens vanliga miljö: det holsteinska marsklandet och dess bönder.
Det är historien om motsättningarna inom en bondefamilj och om denna familjs öden under
världskriget. Starkt och levande ges stämningen vid krigsutbrottet, den tryckande, förslappande
väntan under kustbevakandets långa månader, nervspänningen och hetsen under Nordsjöslaget.
Skildringen av detta senare hör till det bästa i boken. Berättelsen är skriven och utgiven,
medan ännu tron var stark på Tysklands obrutna kraft. K. H.

Gravlund, Thorkild. I Nilaus' by. Till sv. [fr. da.] av Robert Larsson.
Gle. 1919. 163 s. 4:50.

»I Nilaus' by» hör ej till sin förf:s starkaste verk. Berättelsen har snarast en viss karaktär
av »efterskrap» efter de föregående utmärkta skildringarna av Nilaus och hans by (Bibl.-bl. 1919,
s. 134). Men det hindrar naturligtvis ej att man där finner förträffliga detaljer. Boken slutar
med en hyllning åt den samhörighetskänsla med socknen, som trots alla sociala motsatser dock
innerst lever kvar hos dess bönder och arbetare. F. H.

Heine, Heinrich. Tyskland. En vintersaga. På svensk vers [övs. fr. ty.]
av Hjalmar Söderberg. A. B. 1919. 165 s. 6:—.

Man kunde ju tycka, att skulle någon på svensk vers lyckas återge Heines nonchalanta,
skenbart konstlösa, skoningslöst kvicka och dräpande strofer, med deras blandning av allvar
och skämt, så borde det vara Hj. Söderberg, som ju har en viss andlig frändskap med
Vintersagans författare. Jämför man den tyska texten med den svenska, måste man också
erkänna, att Söderberg flerstädes anmärkningsvärt bra träffat tonen. Men det är som hade
originalets fria tvångslöshet ibland förlett översättaren till alltför stora friheter — det blir alltför
obesvärat ibland både med rim och meter. Några rena fel kunde väl också påpekas. En
metrisk översättning kan väl heller aldrig fullt ut motsvara originalet — här synes mig i varje fall
den tyska texten ge andra nyanser. Vilket icke hindrar, att de, för vilka Vintersagan av en eller
annan anledning icke är tillgänglig i original, med ett visst utbyte torde kunna njuta den på
svenska. Hj. L—n.

Houmark, Christian. Vägar som skiljas. Övs. fr. da. av Runar Schildt.
A. B. 1919. 233 s. (Moderna romaner 33.) 6:—.

Den gamla historien om förföraren och den förförda och övergivna. Ämnet kan ju förefalla
banalt och förföraren är tecknad tämligen klichéartat, men flera av de andra personerna
äro originellt uppfattade och levande återgivna. Särskilt minns man teckningen av de två gamla
systrarna i den lilla landsortsstaden. F. H.

Jerome, Jerome K[lapka]. Jag och de mina. Övs. [fr. eng.] av Ida
Bäckman. Sv. andelsf. 1919. 263 s. (Modern humor 4.) 5:50.

Jerome har en mycket speciell, därtill speciellt engelsk humor, vilken möjligen inte passar
för alla och överhuvudtaget inte i alltför stora doser, men som för någon gång kan vara mycket
uppfriskande. Av svenska författare påminner han väl närmast om Hasse Z., ehuru Jerome

givetvis har det bredare gemytet. Alla läsare av Tre män i en båt och Fyra män om en bok
skola säkert finna sig väl i författarens och Ethelberthas lovande telningars sällskap under en
sommar, då familjen i enlighet med sin käraste dröm drar sig tillbaka till landet »för att leva
ett enkelt härdande liv och bli enkla och goda människor». Hur detta lyckas, skildras av förf.
på ett sätt, som »icke gör det sämre», som man brukar säga om goda historier. G—a L.

Kivi, Alexis. Sju bröder. Roman. Övs. fr. fi. av Per Åke Laurén. A.
B. 1919. 420 s. (Moderna romaner 38.) 8:50.

Det är underligt att tänka sig, att Finlands folk — den stora, finskspråkiga majoriteten
nämligen. — haft ett litterärt storverk som Alexis Kivis Sju bröder, läst och älskat och
utgivet i upplaga efter upplaga, utan att Sverige, det gamla broderlandet eller ens Finlands
svensktalande befolkning tagit den ringaste notis om det. Först i år, jämt ett halvt sekel efter det
boken först utkom och sedan dess författare nästan lika länge varit död och borta, upptäcker
Sverige till sin häpnad, att Finland ägt en väldig diktare på finskt språk.

Än mer betydelsefullt än denna upptäckt är att den nu förträffligt översatta boken förser
oss med en djupt kunnig och genialt träffande finsk folklivsskildring, som vi hittills
saknat. Runeberg gav oss bonden Paavo och andra idealgestalter. Den senaste tidens
politiska händelser ryckte ned finnen från den piedestal, där vi ställt upp honom. Följden
blev, att den allmänna meningen, som dömer så lättsinnigt, gjorde honom till barbar, mongol,
blodtörstigt vilddjur, röd eller vit terrorist. Alexis Kivi, född i en av Tavastlands små stugor
och efter några korta, nödfyllda studieår återvändande till sin ursprungliga miljö för att svälta,
dikta och dö ung, kände sitt folk bättre än den svenskättade, lärde nationalskalden. I »Sju
bröder», ett diktverk som har den odödliga folkepikens bredd, tyngd och ädelt naturvuxna
form, som liknar Iliaden och Domareböckerna, skildrar han detta folk av skogsmänniskor på
övergången till bondestadiet, av instinktmänniskor som lära sig arbete och självbehärskning,
av barnsligt fantasifulla, asiatiskt färgade naturvarelser, som manligt möta och med en väldig,
gemensam kraftansträngning tillägna sig den västerländska livsordning, som Sverige fört in i
Finland. De sju bröderna från Jukola äro pioniärerna för den nya finska kulturstam, vars roll
i norra Europa vi ännu kanske blott ana. Men de äro också i sin laglöshet, sin flykt till den
hemvana ödemarken, sina plötsliga lynnesväxlingar representanter för ett urfolk, som vi haft
grannskap med i tusen år utan att riktigt lära känna. De sju Jukolabröderna lära oss rätt
förstå både Runebergs idealfinnar och folket från 1918. Få böcker torde vara mera läsvärda än
Alexis Kivis »Sju bröder.» Den är stor dikt och betydelsefull verklighet på en gång. E. K—n.

Mann, Heinrich. Undersåten. Roman. Till sv. [fr. ty.] av Gösta Gideon
Molin. D. 1, 2.  Sv. andelsf. 1919. 12:—.

Den som önskar få ett tvärsnitt genom det gamla Tyskland, Tyskland före revolutionen,
kejsar Wilhelm II:s Tyskland, kan knappast få detta på en gång så koncentrerat och med all
överdriven karrikering så skarpt träffande som genom Heinrich Manns roman Undersåten. Ingen
kan påstå, att författaren hör till dem som framför allt vill se det vackra hos människorna.
Det är knappast någon av bokens i övrigt politiskt och socialt nog så åtskilda personer, som
tecknas så, att läsaren kan känna någon egentlig sympati. En särskilt motbjudande typ är
huvudpersonen med sin bländning av servilitet uppåt och brutalitet nedåt. Satiren är
emellertid utförd med mycket stor komisk kraft och kan nog träffa även på andra håll än i Tyskland.
Romanen lämpar sig ej för ungdom. F. H.

Rolland, Romain. Colas Breugnon. Övs. fr. fra. av Louise Åkerman. Nst.
1919. 330 s. 6:50.

Colas Breugnon är en son av Bourgognes fruktbara, vinbärande jord. Både kroppsligen och
andligen är han full av frodig kraft. Hans humor är saftig och grovkornig. Han älskar
onekligen att höra sin egen stämma och njuter mycket av sina egna upptåg, men kan också skratta
åt skämt, som har honom själv till föremål, Hans ande håller sig upprätt trots förluster och
motgångar och triumferar ännu, när hans kropp är bräckt av olyckor och sjukdomar.

Rolland hade denna bok färdigtryckt strax före världskriget. Den gavs emellertid ut först
i november 1918, och kunde just då sägas vara ett ord i den rätta stunden. Den kunde gälla
som en symbol för det franska folket som visat att ännu funnos värdiga ättlingar av Colas
Breugnon, som med obrutet sinne under offer och hjältebragder härdat ut under krigets tunga
år, men man måste också hysa den fasta fövissning, att denna Colas Breugnonska livskraft.

skola alla de kämpande folken — de segrande lika väl som de besegrade — visa sig besitta,
när det nu gäller att på nytt bygga upp Europa. F. H.

Webster, Jean. »Patty.» Övs. [fr. eng.] av Ella Byström. Sko. 1919. 252 s. 4:75.

Av förf. till »Pappa Långben» — den förtjusande ungdomsboken — föreligger nu här åter
ett nytt arbete, skrivet i samma skrattretande och hurtiga stil som de andra böckerna. Det är
en ung, skojfrisk och begåvad pensionsflickas upptåg i skolpensionen, som skildras. Man
följer hennes och kamraternas alla lustiga infall med den största sympati och glädes, när hon
lyckas draga de pedantiska lärarinnorna vid näsan. Det är böcker av detta roliga slag, som man
så gärna rekommenderar till folkbiblioteken att läsas inte blott av den ungdom, för vilken de
närmast äro avsedda, utan ock av de äldre, för vilka de äro en både nyttig och rolig
förströelse. J. F.

— — Unge Jerry. Övs. [fr. eng.] av Ella Byström. Sko. 1918. 192 s. 3:25.

En liten förtjusande bok, full av den älskvärda humor, som präglade förf:s tidigare arbete
»Pappa Långben». Boken är lämplig för både unga och gamla. J. F.

Wells, H[erbert] G[eorge]. En tjuvpojke på äventyr. (Bealby.) Övs. [fr. eng.]
av G. Ringertz. 2 uppl. Sv. andelsf. 1918. 352 s. (Modärn humor.) 5:75.

Wells har i detta arbete slagit sig lös från sitt sociala-religiösa författarskap och producerat
en munter bok om en liten betjäntpojke, som rymmer från sin tjänst på ett engelskt slott
och under en veckas vagabondliv upplever en mängd tokroliga äventyr. Bokens typer äro
lustigt och väl tecknade, och över det hela ligger en frisk och okonventionell stämning, om
också icke »tjuvpojken» på något sätt varken i fråga om fräckhet eller andra mer lovvärda
egenskaper kan mäta sig med sina klassiska bröder i världslitteraturen — som lekkamrat till
Tom Sawyer skulle han nog till exempel icke passa. G—a L.

Zahn, Ernst. Severin Imbodens kärlek. Berättelse. Övs. [fr. ty.] av Hugo
Hultenberg. Lb. 1918. 365 s. 5:25.

En märgfull berättelse om livets gåtfullhet. Den låter oss se, hur en stort anlagd man
genom eftergift för sina lidelser förlorar jämvikt och hållning i sitt liv; hur hans mor, den
enkla, rätlinjiga, präktiga bondkvinnan, i tyst förtvivlan och kärv kärlek strider för sin sons
själ, för honom, som hade kunnat »vara ett härligare träd än de flesta i människornas skog»,
men blivit »maskstungen»; och hur hon till sist får uppleva, att »det var mer av förlåtelse än
anklagelse kring Severin Imbodens dödsläger — det glimtade dock ett tecken, att hans
trasiga själ kunde bli hel — han hade i glömska av sig själv bragt offer för att hjälpa en
stackars varelse». E—n.

H. Skön konst med musik och teater.
Bergh, Richard. Stilproblemet i den moderna konsten. Ett försök till
utredning av dess uppkomst och art. A. B. 1919. 62 s. 2:50.

I dessa konstförbistringens tider, då lekmannen vanligen stannar vid att förarga sig över
eller skratta åt den nya konstens mer eller mindre djärva experiment och då denna konsts
anhängare visa sig starkare i tron än i förmågan att övertygande motivera, är det synnerligen
välgörande att läsa en klarläggande, så allt igenom »förstående» utredning som överintendenten
Richard Berghs efter hans död utgivna föredrag om stilproblemet. Genom att sätta den nya


konsten in i dess psykologiska och historiska sammanhang gör han för oss vanliga dödliga
lättare att förstå det bärande och för konstutvecklingen nödvändiga i de nya konstnärliga
strävandena, på samma gång som han påvisar, att dessa strävanden själva icke äro utan skuld i den
bristande förståelse som kommit dem till del. — Det är emellertid att beklaga att arbetet
missprydes av några meningsstörande tryckfel, t. ex. sid. 47 bårdstilisering i st. f. hård
stilisering. F. H.

Mannström, Oscar. Kristlig konst. Studier. 1. Kristusbilden. Sv. kristl.
stud. 1919. 296 s. Ill., litt. (Sv. kristl. studentrör. skriftser. 88.) 15:—.

Utgör första delen av ett arb., som kommer att behandla olika områden inom den kristliga
konsten, och dess uppgift är att väcka och fostra till förstående av denna konst och vara
en hjälp att finna sig till rätta bland det rika materialet.

Efter en kort framställning av konstens och kristendomens inbördes förhållande övergår
förf. till en historisk skildring av kristusbildens gestaltning och dennas samband med
tidsförhållanden och konstnärspersonligheter. Bilderna äro huvudsaken i arbetet och avsedda
att framför allt studeras. Boken, vars värde ökas genom citerade uttalanden av olika
konsthistoriska författare, är mycket lämplig för folkbibliotek. L. T.

Paulsson, Gregor. Vackrare vardagsvara. Sv. slöjdför. 1919. 53 s. Ill. Inb. 2:50.

Konstens förhållande till de praktiska yrkena yttrade sig länge huvudsakligen i intresse för
hantverkets förädling till konsthantverk. Men med allt erkännande av den stora insats, som
på detta område gjorts till smakens förbättring, har likväl konsthantverket haft en väsentlig
svaghet: det kunde aldrig bli en produktion för den stora massan av folket. Man måste
därför hälsa med glädje de senaste årens strävanden att väcka intresse för att i fråga om de
maskingjorda, för stor åtgång avsedda industrivarorna förena konstnärlig form med praktisk
ändamålsenlighet. Av de ledande principerna i dessa strävanden lämnar d:r Paulsson en synnerligen
belysande utredning, som har mycket att giva tillverkare, säljare och köpare. K. H.

Personne, Nils. Svenska teatern. Några anteckningar. 5. Under Karl
Johanstiden. 1827—1832. W. & W. 1919. 230 s. Portr. 8:—.

Föreliggande arbete, den femte delen i Personnes skildring av den svenska teaterns historia,
behandlar kungl. teaterns öden under den tid, då den styrdes av Karl Puke och Bernhard von
Beskow. Pukes direktörstid var fylld av konflikter mellan både ledningen, skådespelarna och
publiken. — Puke var en f. d. kavalleriofficer, som visserligen hade allmänna litterära intressen
men som totalt saknade förutsättningar för att utöva chefskapet för en stor scen —, och ej
heller Beskows regering gick fri från amper och hänsynslös kritik, ehuru Beskow givetvis ägde
synnerligen stora förutsättningar för att på ett tillfredsställande sätt fylla sin uppgift. Bl. a.
detaljer ur dåtidens teaterliv, som i arbetet refereras, är även den celebra vittra fejden mellan
Beskow och kapten Anders Lindeberg. — Liksom föregående volymer av detta arbete är även
denna synnerligen ledigt skriven och torde för varje teaterintresserad erjbuda en i hög grad
roande läsning. Ö. W—n.

Rolland, Romain. Några tonkonstens mästare i forna dagar. Övs. [fr. fra.]
av Alma Faustman. Nst. 1918. 371 s. 10:—.

Innehåll: Operans föregångare. — Orfeus av Luigi Rossi. — Lully. — Gluck.
— Grétry. — Mozart.

Innehållet inskränker sig till några få, men ytterst värdefulla bidrag till operans historia. Som
inledning förekommer ett synnerligen läsvärt kapitel om musikens betydelse i folkens liv samt
om den betydelse, som måste tillmätas musikhistorien för ett rätt bedömande av gångna tiders
kultur. Det hela är hållet i en stil, som i bästa mening kan kallas populär, och varje musikintresserad
bör hava mycket nöje av att läsa det briljant skrivna och väl översatta arbetet. C. F. Hbg.

Rolland, Romain. Några tonkonstens mästare i våra dagar. Övs. [fr. fra.]
av Einar Gauffin. Nst. 1919. 341 s. 10:—.

Det mesta är egentligen kritiskt-estetiska uppsatser i populär och i överraskande grad lättfattlig
form över de tonkonstnärer, vilka kraftigast påverkat det franska musiklivet, så att inom
detta land en inhemsk tonkonst kunnat uppblomstra och göra sig gällande i bredd med den
tyska. Av dylika kompositörer utom Frankrike omnämnas mer eller mindre utförligt Wagner,
Richard Strauss, Hugo Wolf och Don Lorenzo Perosi. Sedan märkesmännen inom det egna
landet — Berlioz, Saint-Saëns m. fl. — behandlats, lämnas en mycket intressant redogörelse
för musiken i Paris efter år 1870. C. F. Hbg.

I. Historia.
Armes, Jean d' [pseud.]. Çarens arvtagare. Med introduktion av Valdemar
Lindholm. Sv. förl. 1918. 167 s. 3:50.

Tyngdpunkten i denna bok utgöres av en samling anteckningar rörande de mest framstående
medlemmarna av de olika politiska partierna i Ryssland, uppgifter hämtade i den ryska.
hemliga polisens arkiv under den gamla regimens sista år. Här återfinnas många namn —
såsom Kerenskij, Lenin, Trotskij m. fl. — vilka, sedan anteckningarna nedskrevos, nått en
världshistorisk ryktbarhet. Författaren, som, om man får tillägga den betecknande pseudonymen
någon betydelse, har tillhört gendarmeriet, synes dock icke ha varit någon fanatisk anhängare
av den gamla regimen, ty han använder en alltigenom hovsam och lidelsefri ton och gör intet
försök att frånkänna ens den yttersta vänsterns förkämpar ärliga och ideella motiv. — Ett
kapitel i samma bok innehåller en livfull skildring från marsrevolutionen 1917, en bild från det
viktigaste och kanske avgörande momentet, nämligen det Volhyniska regementets övergång till
revolutionen. — Det sista kapitlet meddelar en del detaljer om tsarens avsättning och hans
vistande som den provisoriska regeringens fånge i Tsarskoje selo. A. H.

Buchanan, Meriel. Petrograd, den oroliga staden. 1914—1918. Övs. fr.
eng. av Florence Byström. A. B. 1919. 229 s. 6:50.

Förf., som är dotter till den brittiske ambassadören och stannade i Petrograd till i januari
1918, har på ett erkännansvärt sätt utnyttjat de möjligheter, som tack vare faderns ställning
yppades att vara i omedelbar kontakt med händelsernas utveckling. Hon lämnar karakteristiker
av tsarfamiljen, av Kerenskij, av utrikesministern Terestschenko m. fl., och hon ger
konkreta bilder från livet i staden under revolution och anarki. Större delen av boken handlar
om revolutionstiden. Förf. visar stor sympati för Ryssland och uttalar sig med en viss
behärskning, fördragsamhet och förståelse även då det gäller Rysslands avfall från ententen i
världskriget. A. H.

Chledowski, Kasimir. Furstar och folk i Neapel, XIV—XVIII seklen.
Övs. fr. po. av E. We[st]er. H. G. 1919. 499 s. Ill., portr., litt. 35:—.

Av Kasimir Chledowskis lika roande som instruktiva och rikhaltiga skildringar ur Italiens
kulturhistoria har i svensk tolkning utkommit även hans teckning av furstar och folk i Neapel.
Den går från mytiska tider till ett stycke fram på 1800-talet men blir mera fyllig först från
och med 1300-talet och är egentligen ett sidostycke till författarens övriga teckningar av
renässans- och barocktidens Italien. Från medeltiden skymtar här vår egen Birgitta, och bl. a.
Petrarca men i synnerhet Boccaccio omtalas mera. Men framför allt är det politiska personer,
drottning Giovanna och konung Roberto, släkten Carafa, upprorsmakaren Masaniello, den
Habsburgska drottningen Maria Carolina och hennes bekanta gunstling lady Hamilton. Boken bör
givetvis ägas av biblioteken. F. V.

Fridericia, J[ulius] A[lbert]. Franska revolutionen och Napoleonstiden.
Nst. 1919. 148 s. Ill., portr., litt. 8:—.

Detta i serien »Det nittonde århundradet» ingående arbete ger en synnerligen intressant
kulturhistorisk och tidspsykologisk belysning av tiden 1789—1815. För att göra sig fullt till


godo det rika innehållet och de givande synpunkterna fordras det emellertid, att man har själva
kändelseförloppet i sina huvuddrag i tämligen färskt minne. Man bör därför vid sidan av denna
bok studera någon annan i starkare kronologisk ordning utförd framställning. Särskilt lämplig,
i detta avseende är givetvis samme förf:s arbete Revolutionen og Napoleon I (Kjøbenhavn
1912, pris 2:50). F. H.

Gerich, Paul von. Tre år i fält. Minnen och intryck från världskriget.
[1—2.] H. Schildt, Hfors 1918. Fm. 20:—.

1. Återtåget. 2. Revolutionen.

Förf. är en (finskfödd) officer i ryska armén. »Återtåget» skildrar händelser på delar av den
ryska västfronten under senare hälften av 1915, då ryssarna måste draga sig tillbaka och
utrymma Polen m. m., och under 1916, då Brussilov företog sin berömda offensiv. »Revolutionen»
skildrar företrädesvis den under våren och sommaren 1917 rådande situationen på den
del av fronten, där förf. förde befälet och där tack vare hans förmåga att påverka soldaterna
ett visst mått av disciplin kunde upprätthållas. Boken ger emellertid en god inblick i den
allmänna upplösningen, då soldat- och arbetarrådets agitatorer och tyska underhandlare hjälptes åt
att undergräva disciplinen. A. H.

Gleichen-Russwurm, Alex. von. Det galanta Europa. Den förnäma
världens sällskapsliv 1600—1789. Övs. fr. ty. av Karin Jensen, f. Lidforss. 1, 2.
W. & W. 1919. 14:—.

Den tyske förf. lämnar på grundval av memoarer och andra källor en rad skildringar från
olika hov och från umgängeslivet i de högsta klasserna i en rad centra såsom t. ex. Rom,
Paris, Madrid, Wien, London och Amsterdam men även från Munster under den westfaliska
fredens tid och en rad olika tyska furstehov. De franska salongerna skildras från Richelieus
omgivning till Hotel Rambouillet och Versailles. Från 1600-talets mitt blev Frankrike
mönsterlandet, som alla sökte att efterlikna.

En hel rad bilder givas från 1700-talets många olika tongivande franska salonger, som frigjort
sig från inflytandet från Versailles och där upplysningskulturens främste umgingos, såsom
madame de Châtelet, Voltaires väninna.

Sverige behandlas i någon mån. Dels redogöres efter samtida franska skildringar för hovlivet
på Kristinas tid, dels lämnas några uppgifter om de rykten som voro gängse rörande den
svenska exdrottningens liv i Rom och om det mottagande hon i Paris fick röna efter mordet
på Monaldeschi. Förf. har tydligen varit rätt främmande för svenska förhållanden. Axel
Oxenstierna förväxlas t. ex. med Johan Oxenstierna.

Arbetet har betydande kulturhistoriskt intresse. Måhända kan rikedomen på uppgifter och det
stora antal personer, som passerar förbi, verka tröttande. E. N—nn.

Humble, Verner. Från rött till vitt. Runt Finska viken februari—juli 1918.
Hfors 1918. 169 s.

I denna bok skildras en resa, som förf. företog för att rädda en »vit» finländare från de rödas
våld, från Hälsingfors över Reval till Petrograd, där förf. vistades månaderna mars—juni
och varifrån han återvände till Hälsingfors den vanliga vägen norr om Finska viken. Det
huvudsakliga intresset tilldrager sig skildringarna av förhållandena i Petrograd. Utom de i
hithörande litteratur vanliga ämnena, livsmedelsnöden, osäkerheten på gatorna etc., innehåller
boken en mängd värdefulla upplysningar om den ännu existerande, ehuru avsevärt reducerade
icke-bolsjevikiska pressen och om flera av dess av myndigheterna förföljda representanter, om
industriens alltmer betryckta läge, om det demokratiska »domstolsväsendet» m. m. Berättelsen
om en rättegång mot några kommissarier i Kronstadt visar hos de anklagade en moral, som i
intet avseende skiljer sig från den, som ådagalagts av den gamla regimens mest avskydda
verktyg. A. H.

— — Den stora ryska revolutionen. Söderström, Hfors 1917. 154 s.

Inledes med en kortfattad översikt av revolution och reaktion från Nikolaus II:s tronbestigning
1854 fram till 1917, karakteristiker av tsaren och hans gemål m. m. Därpå följer en

detaljerad redogörelse för revolutionsdagarna 11—17 mars 1917 samt några av ögonvittnen skrivna
skildringar från tsarens abdikation och andra dramatiska moment i revolutionen. A. H.

Klercker, Edla af. Vett och dårskap. Kulturskildringar från 1700-talets
England. H. G. 1918. 267 s. Ill., portr., litt. 15:—.

En skildring av engelskt kulturliv är förvisso en sällsynthet i vår litteratur. Vi äga en
ganska rikhaltig samling av kulturbilder från forna tiders Frankrike och Tyskland, egna och
översatta, men vår kännedom om Englands kulturella liv under gångna århundraden är
skäligen minimal. Därför kan man också hälsa ett arbete som detta med uppriktig glädje, även
om det blott är en ringa början inom ett förut så gott som obrukat forskningsfält. För
engelsmännen själva är visst 1700-talet väl genomarbetat, och det är egentligen endast vår gamla
böjelse för fransk kultur, som låtit oss förbise den engelska kulturhistorien i alltför hög grad.
— Det är två typer för 1700-talets engelska kulturliv, lady Mary Montagu och Beau Nash,
»Badkungen» i Bath, som äro huvudfigurerna i detta arbete. Men vid sidan om dem får man
göra bekantskap med samtidens yppersta och intressantaste personligheter, vilkas originella liv
erbjuda oss många roande episoder. Själva miljöskildringarna i boken äro dess starkaste sida,
de bidraga till att förmildra det intryck av långtrådighet, som nog mången tycker vila över
framställningen. Boken fyller i varje fall en stor lucka i vår litteratur, och även om den
förutsätter för mycken förkunskap till att lämpa sig för folkbiblioteken på landet, så är den högst
njutbar för en mera beläst publik. J. F.

Mörner, Robert. Grundlinjer (i anteckningsstil) till världshistoria intill 1815.
Förf., Birka, Täng 1918. 112 s. Litt. 3:—.

Detta häftes syfte är att vara till ledning vid undervisning i historia inom folkhögskolan.
Det är avfattat i anteckningsstil med starka förkortningar samt har sidornas marginaler
rundligt tilltagna för att lämna plats åt utfyllande anteckningar. Härom är intet att anmärka. Det
är ett omfattande arbete förf. nedlagt på sin koncentrerade historia, men jag är av den
meningen, att det icke kommer att lända till något fruktbärande resultat. Med den
erfarenhet, jag äger av historieundervisning inom folkhögskolan, måste jag säga, att boken är
absolut rent för vidlyftig, och om jag skulle hinna med att fylla ut denna stomme till de
enklast möjliga föreläsningar, så borde skolans alla lektionstimmar omfatta historia. Det är för
övrigt icke riktigt lämpligt att låta »gamla tiden» taga så stort utrymme. I folkhögskolan bör
större vikt läggas vid nyare tidens företeelser, som eleverna ha större möjlighet att förstå och
draga gagn av. För självstudier har emellertid häftet ett icke föraktligt värde samt möjligen
såsom kompendium för kandidatexamen. En del mindre felaktigheter kunna påvisas såväl som
en bristande sovring av källmaterialet. J. F.

Nestorskrönikan. Övs. fr. fornryskan av A. Norrback. Nst. 1919. 176 s. Kart. 11:50.

Den s. k. Nestorskrönikan, även kallad Kievska krönikan — enligt en med säkerhet oriktig
tradition skriven av munken Nestor, som i slutet av 1000-talet levde i Grotteklostret vid
Kiev — är, ehuru långt ifrån till alla delar tillförlitlig, av utomordentlig betydelse för vår
kännedom om Östeuropas historia från äldsta tider fram till omkr. år 1100. Den har
utkommit i åtminstone två tyska, två franska och en dansk översättning och har blivit kommenterad
i det oändliga. Att den nu även utgivits på svenska, är att hälsa med den största tillfredsställelse
icke minst med hänsyn till den betydande roll, som det svenska elementet spelade i
de i krönikan skildrade händelsernas utveckling. — Den nu föreliggande översättningen är
försedd med en kortfattad men god och välbehövlig orienterande inledning med uppgifter om
det förmodade författarskapet, om krönikans värde för historieforskningen etc. Några få
kapitel äro av översättaren kommenterade. Det är beklagligt, att kommentaren icke gjorts mer
omfattande, och för mera djupgående studier måste fortfarande hänvisas till kommentarerna i
C. W. Smiths danska och L. Legers franska översättningar (utkomna 1869 resp. 1884). A. H.

Suetonius. Kejsarbiografier. 2. Cæsar Oktavianus Augustus. Övs. [fr.
lat.] av Leonard Wistén. Bv. 1919. 136 s. 4:50.

Utgör en fortsättning av den förut här anmälda översättningen av Suetonius biografi av
Cæsar (Bibl.-bl. 1919 s. 47), där en kort karakteristik av verket lämnats. M. P. N.

J. Biografi.
Flygare-Carlén, Emilie. Holmström, Maria. Emilie Flygare-Carlén.
Västkustromanens ryktbara författarinna. H. G. 1918. 209 s. Ill., portr. 9:—.

Föreliggande biografi skildrar på ett vederhäftigt och stilistiskt ganska tilltalande sätt den
under 1850- och 60-talen verksamma författarinnan Emilie Flygare-Carléns levnad och
skriftställarskap. Om också hennes böcker i mångt och mycket förefalla senare generationer
föråldrade, så finnes dock däri mycket som än i dag motiverar det anseende, hon förvärvade hos
sin samtid. Bäst äro hennes skildringar från skärgårdslivet i Bohuslän, vilket hon själv i sin
barndom under långa segelturer i sällskap med sin far, kapten Rutger Smith i Strömstad,
haft tillfälle att lära känna. Böcker som Pål Värning, Rosen på Tistelön, Enslingen på
Johannesskäret och Ett köpmanshus i skärgården förtjäna ännu i dag att läsas, om också en del
element i skildringen förefalla en smula romaneska. — Maria Holmströms biografi är populärt
hållen och lämpar sig mycket väl även för smärre bibliotek, där Emilie Flygare-Carlén är
representerad. O. W—n.

Gorki[j], Maksim [pseud. för Aleksej Maksimovitj Pjesjkov]. Ute i världen.
Övs. fr. ry. av E. We[st]er. A. B. 1918. 419 s. 12:—.

I denna bok, som utgör fortsättning på förf:s självbiografi, vilkens första del utkom på
svenska år 1915 under titeln »Min barndom» (se Bibl.-bl. 1916 s. 45), skildrar Gorkij sina
upplevelser från det nionde till det femtonde levnadsåret. Han fick såsom springpojke och
»passupp» göra bekantskap med flera olika yrken, av vilka intet kunde fånga hans intresse, och med
människor, hos vilka de frånstötande dragen voro de förhärskande. Hans känsliga sinne
upprördes av all ondska och råhet, som han fann runtomkring sig, och boken ger en förfärande
inblick i den ryska underklassens och lägre medelklassens sedliga liv och kulturnivå.
Emellertid saknas icke försonande drag: Gorkij fann snart ett nöje i att studera sin omgivning,
och hans intresse för psykologiska studier skänkte ett visst innehåll åt hans enformiga liv.
Men hans förnämsta glädjekälla var läsning, han lyckades få låna en mängd böcker och var vid
15 års ålder ganska väl bevandrad i både rysk och västeuropeisk skönlitteratur. De uppgifter
han lämnar om de böcker han blev i tillfälle att läsa under dessa år och hans reflexioner över
det han läst äro det ingalunda minst intressanta i denna ur många synpunkter intressanta
skildring. A. H.

Luther, Martin. Söderblom, Nathan. Humor och melankoli och andra
Lutherstudier. Sv. kristl. stud. 1919. 383 s. (Sv. kristl. studentrör. skriftser. 100.) 14:50.

Bland den in- och utländska Lutherlitteraturen från de senare åren intager föreliggande
arbete en rangplats. Det är ingen Lutherbiografi, som här gives, utan spridda Lutherstudier,
såsom också titeln angiver. Tyngst vägande är den utförliga, religionspsykologiska analysen av
ångestkänslan hos Luther. Med sin säkra instinkt för det allmänskliga och sin vidsträckta
religionshistoriska insikt har förf. på ett så fängslande och träffande sätt som ingen före honom
gjort gällande att man ej rätt bedömer Luthers religiösa situation, när man insamlar hela hans
religion under synpunkten skuld-nåd. Den är visserligen den viktigaste synpunkten, men
Luthers melankoli har ett vidare omfång. Melankolin betydde för Luther den mänskliga
tillvarons svårigheter och ve i en så kännbar tillspetsning som möjligt. Frimodighet vann han
genom att förlita sig icke på förmenta egna tillgångar utan på Kristus. För att giva en
föreställning om bokens övriga innehåll må några andra kapitelrubriker nämnas, såsom »Färden
till Worms. Troshjalten», »Luther och Erasmus. Det ena nödvändiga», »Bondekriget. Social
nöd, själanöd». — Såväl ämnet som författarens förmåga att behandla detsamma gör läsningen
av boken till en verklig njutning icke blott för fackmannen, utan också för varje bildad och
intresserad människa. E. M. R.

Mozart, Wolfgang Amadeus. Hillman, Adolf. Mozart. En biografisk
studie. W. & W. 1917. 198 s. Portr. 5:—.

På grundvalen av den rika Mozartlitteraturen i utlandet, närmast på de synnerligen omfattande  
verken av Wyzeva och Saint-Foix i Frankrike och A. Schurig i Tyskland, har förf.

gjort ett självständigt och mycket lättläst arbete över Mozart, i vilket man, trots den trånga ram,
inom vilken framställningen är inrymd, får en god bild av mästaren såsom människa samt
utövande och skapande konstnär. C. F. Hbg.

Rasputin. Iliodor (Sergej Trufanoff). Den helige djäfvulen. (Memoarer
om Rasputin.) Med företal af S. P. Meljgunoff. Övs fr. ry. 2 uppl. G. W.
Edlund, Hfors 1917. 295 s. Fm. 7:50.

Ang. R. jfr arb. av H. T. Zancka och C. Radziwill. (Bibl.-bl.  1918, s. 49 och 201.)

Prästmunken Iliodor (hans borgerliga namn är Trufanoff) spelade genom sin hypnotiska
makt över massorna en ganska stor roll under åren närmast efter revolutionen 1905—06.
Förföljd av den reaktionära regeringen, räddades han tack vare Rasputins inflytande från en
»strafförflyttning» år 1909 och åtnjöt därefter något år dennes skydd — tydligen emedan R. ansåg den
populäre munkens vänskap som ett värdefullt moraliskt stöd inför den allmänna opinionen.
Memoarerna äro delvis att betrakta som en apologi för förf., som från början låtit sig duperas av
R. och sedan, då han genomskådat honom, icke omedelbart såg sig i stånd att bryta med
honom. Huvudvikten lägges emellertid vid att avslöja Rasputins laster och brott och påvisa det
oerhörda inflytande, som denne okunnige bonde hade över hovet och över landets världsliga
och kyrkliga myndigheter. Senare hälften av boken skildrar utförligt den kampanj, som sedan
1910 fördes för att störta R., en strid, i vilken Iliodor följande år började aktivt deltaga, och
som han sedan förde så gott som ensam, med det resultat, att han blott genom .andsflykt (i
juli 1914) lyckades rädda sig från fängelset. — I Meljgunoffs företal (21 s.) lämnas några
kompletterande upplysningar om Iliodors person m. m., upplysningar, delvis ägnade att i någon
mån inge. läsaren tvivel om memoarernas trovärdighet. (Det kan f. ö. tilläggas att i en år
1919 utkommen engelsk upplaga finnes ett av Iliodor själv författat företal, innehållande
intressanta upplysningar om förf:s och hans manuskripts öden under krigsåren, då de ryska
myndigheterna sökte förmå I. att återvända till Ryssland, försona sig med Rasputin och avstå från att
publicera sina avslöjanden.) A. H.

Sjögren, Emil. Emil Sjögren in memoriam. Lundh. 1918. 90 s. Ill., portr. 4:—.

Med ett poem av Helena Nyblom såsom inledning och ärkebiskop Söderbloms tal vid
Sjögrens jordfästning såsom avslutning innehåller det rikt illustrerade arbetet några korta uppsatser,
vilka skildra Sjögren under vissa perioder av hans liv. Den avlidnes efterlämnade maka, fru
Berta Sjögren, lämnar några korta uppgifter om konstnärens barndom efter hans egna
meddelanden; Sigrid Elmblad bidrager med »Några penndrag till en minnesteckning»; W.
Peterson-Berger skisserar en essay över Sjögren och 80-talet och Gunnar Norlén en mera ingående
monografi under rubriken Emil Sjögren, hans liv och verk. Vidare finnas utdrag ur tvenne
ungdomsbrev av S. Det hela är, som sagt, kortfattat men ändock väl ägnat att för ens inre syn
frammana den älskliga bilden av vårt lands störste lyriske tonsättare. C. F. Hbg.

Stagnelius, Erik Johan. Böök, Fredrik. Erik Johan Stagnelius. A. B.
1919. 558 s. Portr. 36:—.

Detta arbete, frukten av under tio år fortsatta forskningar, har tillkommit i sammanhang
med den av Svenska vitterhetssamfundet utgivna, av Böök redigerade upplagan av Stagnelii
samlade skrifter. (Ang. denna jfr Grkat. sid. 92. — Det bör i förbigående påpekas, att
samtliga äldre Stagnelius-upplagor äro i hög grad otillförlitliga och vimla av missförstånd och
felläsningar.) Böök har för första gången kritiskt och systematiskt sammanställt allt vad vi veta
om Stagnelius, såväl vad vi äga av faktiskt bestyrkta uppgifter rörande hans liv som vad
familjens och vänkretsens traditioner bevarat. Dessutom har han underkastat Stagnelius' hela vittra
alstring en noggrann och ingående analys. Om också åtskilliga av de resultat han uppnått
knappast kunna anses alldeles oanfäktbara och givetvis ännu länge komma att livligt diskuteras
bland den svenska litteraturforskningens representanter, så torde likväl arbetet i sin helhet utan
tvekan kunna betecknas som ett av de viktigaste och betydelsefullaste i den nyare svenska
litteraturhistorien. Stagnelius' diktning är som bekant på grund av sitt djupgående mystiska och
fantastiska inslag tämligen svårtillgänglig, men mycket av vad som verkar obegripligt på den icke
fackbildade läsaren får vid studiet av Bööks arbete sin fulla förklaring. För mindre bibliotek
torde boken emellertid knappast lämpa sig, särskilt med hänsyn till det förhållandet att den
kan studeras med verklig behållning endast av den som har tillgång till Svenska

vitterhetssamfundets stora Stagnelius-upplaga. Varje boksamling, där svensk litteraturhistoria i någon större
utsträckning är företrädd, bör emellertid snarast möjligt anskaffa verket i fråga. O.  W—n.

Sturzen-Becker, Oscar Patrick. Sylwan, Otto. Oscar Patrick
Sturzen-Becker, hans levnad och författarskap. A. B. 1919. 248 s. Litt. (Pop. Vetensk.
för el. vid Gbgs högsk. n. f. 16.) 7:50.

Som rent litterär personlighet betraktad tillhör Sturzen-Becker knappast de mera framträdande
gestalterna ens i vår föga lysande efterromantiska period; däremot har han ett visst
intresse som en av de första och mest energiska förkämparna för den skandinavistiska rörelsen.
Sylwan har också i sin skildring dröjt mera vid de biografiska och politiska elementen än vid
de egentligen skönlitterära. Arbetet ger därför en god bild av det allmänna läget i Sverige
kring mitten av det senast förflutna århundradet; dock torde det företrädesvis lämpa sig för
litterärt och historiskt något mera försigkomna läsare. O. W—n.

Tagore, Rabindranath. Mina minnen, Övs. fr. eng. av August Carr.
Nst. 1919. 281 s. 13:—.

Boken gör ej anspråk på att vara någon biografi, såsom Roys förut anmälda verk (Bibl.-bl. 1916
s. 184), den vill blott, efter förf:s ord, vara en samling »målningar på minnets duk», de flesta färgrika
och livliga, många humoristiska (sid. 253 o. a.). Vad man lägger märke till är den så djupt etiske
författarens högst frigjorda syn på livet. Han säger t. ex., att han långt mindre fruktar det onda
än de tyranniska försöken att skapa godhet, och ehuru själv en mäkta lärd man och lärare till
yrket förklarar han, att han aldrig ett ögonblick känt samvetsförebråelse över obrutna
skolstudier. Han talar också med ringaktning om Franklins, den typiske amerikanens, »trånga
beräknande moral». Däremot andas de högintressanta, blott alldeles för knappa skildringarna
från England en viss sympati för det engelska folket (sitt ogillande av den engelska politiken
har förf. aldrig stuckit under stol med). Ett av de läsvärdaste kapitlen är det, som handlar om
skaldens far och dennes sätt att uppfostra sonen, ett kapitel, som rekommenderas åt europeiska
pedagoger, likaså det 34:e kap., där förf. redogör för den egendomliga »uppenbarelse», som
inspirerat hela hans senare författarskap. Om detta yttrar han sig f. ö. utförligt, men blygsamt
nog. Bortsett från det främmande intryck, en del namn o. d. göra, är boken fri från all
tyngd och torde kunna läsas med utbyte av alla. H. Sg.

Taube, Hedvig. Jacobson, Esther. Hedvig Taube. En bok om en svensk
mätress. W. & W. 1919. 162 s. Litt. 6:50.

Av livet vid konung Fredrik I:s hov och personligheterna där ger förf. intressanta skildringar.
Trots bokens titel är Hedvig Taube ej fullt huvudperson i arbetetet, i vissa partier är
det snarast hennes fader, riksrådet E. D. Taube. Synnerligen belysande äro redogörelserna för
prästeståndets hänvändelser till konungen 1739 och 1741 och till H. Taube 1741 för att söka
åstadkomma hennes avlägsnande från huvudstaden. Diplomaterna, som sett förhållandet
utveckla sig, funno till sin förvåning, att de ej alls kunde använda sig av den till riksgrevinna av
Hessenstein upphöjda kungliga mätressen. Hedvig Taube saknade politiska intressen, när det ej
direkt gällde henne själv eller hennes barn. För deras, liksom för sitt eget bästa, genom
förvärvande av förmögenhet var hon mycket nitisk. E. N—nn.

Tegnér, Esaias. Böök, Fredrik. Esaias Tegnér. D. 1. Till 1814. Nst.
1917. 532 s. 18:—.

Tegnérs första tryckta dikt bildar utgångspunkten för Bööks monografi. Det är typiskt; de
biografiska data — redan förut ganska väl utforskade — ha här endast sekundärt intresse.
Målet har varit att ge en inträngande analys av skaldens diktning och därigenom tränga fram
till förståelse av honom själv och hans utveckling. I en synnerligen brett lagd skildring
fullföljer B. detta mål. Nu föreliggande första del undersöker diktningen till 1814. Det är
ungdomsdiktningen, det romantiska genombrottet, krigspoesi och patriotisk diktning samt den stora
lyrikens period (1812—1813), som här upptages till behandling. För att rätt belysa Tegnérs
utveckling har förf. dessutom ansett det behövligt att i ett par längre utvikningar undersöka
Geijer och göticismen samt den samtida tyska nationalismen och dess samband med de
poetiska och filosofiska rörelserna, särskilt Fichte. På en punkt har förf. gått utöver den för denna
del satta gränsen, nämligen i fråga om T:s förhållande till Ryssland, som upptages till
genomgående behandling i ett sammanhang.


I inflytandet från den Kant—Schiller—Fichteska idealismen och det särskilt ur händelserna
vid Finlands förlust framsprungna hatet till Ryssland ser B. två faktorer, som i huvudsak
behärska T:s diktning. Men vid klarläggandet härav analyserar han den ena dikten efter den
andra och kommer med fina och slående anmärkningar i mängd. Kapitlet om Lantvärnssången
t. ex. torde höra till det bästa vi ha av litterära undersökningar.

Den psykologiska uppfattningen av Tegnér, som här genomföres i en omfattande och detaljerad
monografi, har B., som han själv nämner, redan skisserat i sin essay Tegnér som brevskrivare
(i Essayer och kritiker 1911—1912) och vidare exemplifierat i några avdelningar av Svenska
studier i litteraturvetenskap (1913). Den — för övrigt omstridda — litteraturvetenskapliga
metod, han i sistnämnda arbete söker begrunda, vill han här genomföra i ett stort exempel,
Hans stora fyndighet och utomordentliga kombinationsförmåga kunna därvid någon gång
förleda honom till hypoteser, som kanske icke hålla stånd för kritiken. Men hans
undersökningar äro alltid byggda på en omfattande sakkännedom och en filologiskt minutiös och
skarpsinnig kritik av dikternas text. Så är hans bok ett huvudarbete, som ingen, som vill på allvar
syssla med Tegnér eller vinna en djupare förståelse av hans diktning, kan gå förbi. Och den
glänsande framställningskonsten gör alltid studiet till en njutning. B. M.

Teodora. Diehl, Charles. Teodora, danserska och kejsarinna. Övs. fr.
fra. av Märta Lindqvist. H. G. 1919. Ill., portr. 12:—.

Den tjusning och även den gåtfullhet, som legat över den berömda byzantiska kejsarinnans
gestalt, ha alltid haft intresse för historiekunniga läsare. Här ha vi i svensk tolkning ett
sakkunnigt och även underhållande arbete om henne av en känd lärd. F. V.

Tessin, Carl Gustaf. Leijonhufvud, Sigrid. Omkring Carl Gustaf Tessin.
2. Drottningen. Nst. 1918. 247 s. Portr. 12:—.

Denna del av Tessinbiografien har i huvudsak samma karaktär som den förra (se Bibl.-bL
1918, s. 100); skildringen är även här gjord ur Tessins synvinkel. Men de skildrade
tilldragelserna äro mera betydelsefulla, händelserna ha ryckt oss närmare; ehuru de skiftande tavlorna,
från frihetstidens upprörda partistrider fram till den dystra avslutningen vid revolutionsförsöket
1756 knappast bjuda några nya eller fördjupade synpunkter, göra de dock bilden vida fylligare
och kunna i hög grad fängsla intresset. — Ett personregister till båda delarna avslutar boken. B. M.

Topelius, Zacharias. Dagböcker, utg. af Paul Nyberg. Bd 1. 1832—1834.
A. B. 1918. 192 s. Ill., portr. 12:50.

Alltsedan sin barndom brukade Topelius föra summariska dagböcker, där han samvetsgrant
antecknade mer eller mindre viktiga tilldragelser i sitt liv. Här föreliggande band upptar
skildringarna från hans första studentår vid universitetet i Helsingfors. Notiserna erbjuda
emellertid sällan något större intresse; de röra sig huvudsakligen om de mest vardagliga
förhållanden, promenader, studier, sällskapsliv o. d. I allmänhet äro de dessutom så pass kortfattade
att man knappast får något egentligt intryck av den omgivning i vilken författaren rör sig.
Själv frapperar han huvudsakligen genom sin oändliga naivitet. — Arbetet torde endast vara
lämpligt för större bibliotek, som lägga an på en viss fullständighet i facket litteraturhistoria. O. W—n.

K. Geografi.
Brunius, August. Engelska bilder i fred och krig 1906—1916, 1918. Nst.
1918. 144 s. 4:75.

En samling fina essayer, innehållande Londonstämningar, skildringar av engelsk teater i krigstid
och av Shakespearejubileet 1916, några bilder av engelskt krigsmaskineri o. s. v. F. H.

Höglund, Nils. Geografi över Sverige och dess grannländer.  D. 1. Fenno-skandia.
Sverige. Nst. 1919. 381 + 68 s. 16:—.

En mycket innehållsrik uppslagsbok, av intresse och värde för alla, som önska en redig
och översiktlig handbok i ämnet, nyttig för det praktiska livets män, värdefull för alla
skolgeografer, och, såvitt jag kan förstå, användbar även för universitetsstudier.

Boken är, som sagt, innehållsrik. Den redogör för Fennoskandias geologi, ytbildning, flodsystem,
klimat och växtgeografi, för Sveriges befolkningsförhållanden, samhällsbyggnad, näringar
och samfärdsel samt ger korta länsbeskrivningar. Jämförande uppgifter från andra länder
meddelas på flera ställen. Att de statistiska tabellerna erhållit formen av lösa bilagor torde
obestridligen vara en fördel; de kunna härigenom relativt lätt förnyas. I en följande del ämnar
förf. behandla Norge, Finland, Danmark, Tyskland och Ryssland. Det är därför, som han låtit
Fennoskandia eller det geologiska område, i vilket utom vårt land även Norge och Finland
ingå, utgöra arbetets inledningskapitel.

Boken synes också, i den mån anm. kan bilda sig ett omdöme, motsvara de ganska höga
anspråk på vederhäftighet, som man har rätt att ställa, och den måste ha krävt ett högst
betydande arbete. Man torde ock utan överdrift om den kunna fälla det gamla omdömet, att
»den fyller en brist i vår litteratur». Det arbete, som den närmast ersätter, är nämligen
Nyströms nu tjugofemåriga Sveriges geografi. Dock skulle man önskat, att den nya boken givit
något mera av »geografiska synpunkter», särskilt inom näringslivet, och den gör icke ytterligare
arbeten i ämnet överflödiga. Det torde nämligen vara så, att Sveriges geografi kräver, om jag
så får uttrycka mig, en dubbelsidig behandling. Vi behöva dels en god och innehållsrik
uppslagsbok, även »lämpad för praktiskt bruk», och det ha vi här fått, dels också en bred,
jämförelsevis lättläst framställning av de centrala kapitlen i vårt lands geografi med resonnerande
och komparativa inslag — jag tänker bl. a. på vårt näringsliv — och man lär knappast kunna
säga, att vi äga en sådan trots både den stora statistiska handboken och Flodströms i åtskilliga
avseenden förtjänstfulla arbeten. S. S.

Mjöberg, Eric. Bland stenåldersmänniskor i Queenslands vildmarker. A. B.
1918. 584 s. Ill., portr., kart. 28:—.

Från sina australiska forskningsfärder har förf. lämnat en ny diger, rikt illustrerad bok.
Det är sin andra resa (om den första se Bibl.-bl. 1916, s. 138) till den avlägsna kontinenten,
då i synnerhet Queenslands urskogar med dess egenartade djur- och växtvärld och dess
urinvånare voro föremål för hans undersökningar, som han här skildrat. Färden gav rikt utbyte, och
den gav också många minnen från ett mödosamt och givande forskningsarbete, vilka förf. skildrat
på ett intressant och underhållande sätt. S. S.

Wells, H[erbert] G[eorge]. Amerika och framtiden. En upptäcktsfärd till
realiteternas land. Till svenska [fr. eng.] av Eva Fogelqvist. Sv. andelsf. 1919.
286 s. 6:50.

En ytterst intressant studie över det moderna Amerika och dess framtidsproblem (skriven
några år före världskriget), i mycket vidgande sig till betraktelser över mänsklighetens framtid
överhuvud. Förf. har en skarp blick för frånsidorna av den amerikanska kulturen, framför allt
dess kommersialism, där det enskilda vinstbegäret uppslukar allt intresse och lämnar individen
oförstående för samhälleliga och statliga problem. Han visar också hur den s. k. fria
konkurrensen, som lett fram till de vampyrartade trusterna och till jätteförmögenheters hopande på ett
fåtal händer, hotar att föra utvecklingen fram till en punkt där den frihet, i vilkens heliga namn
denna individernas hänsynslösa kamp okontrollerat får utspelas, för den stora massan av
människor blir ett blodigt hån. Han behandlar även de svårartade ras- och immigrationsproblemen,
vilka kasta sina svarta skuggor över det amerikanska livet. Men han är å andra sidan icke
blind för de starka uppbyggande krafterna: den yngre generationens vaknande intresse för
samhällsspörsmål, med universiteten som härdar för social forskning; landets rika resurser, dels
intellektuellt, dels också materiellt i en grad, som trots de oerhörda privatförmögenheterna
tillåter ett ganska stort välstånd långt ned i samhället; samt slutligen denna »vilja framåt», vilken
står som ett av de mest hoppgivande tecknen på Amerikas framtidshimmel. G—a L.

Björlin, Gustaf. Från en gammal svensk småstad. Strödda minnen och
anteckningar. Fah. 1918. 248 s. Ill., kart. 9:75.

Småstaden är förf:s födelseort, Åmål, och bokens innehåll är uteslutande historiskt: stadens
grundläggning, den norska brandskattningen 1679, Fredriks av Hessen vistelse i staden 1716,
Gustaf III:s eriksgata 1772, norska ockupationen 1788, vådeldar och kolerafarsot samt många
småstadsinteriörer, delvis av ganska nöjsam art. S. S.

Flodström, I[sidor]. Naturförhållandena i Sverge. En naturhistorisk skildring.
Under medverkan av ett flertal fackmän. A. & W. 1918. 218 s. Ill., kart. 8:—.

— — Sverges folk. En utbildnings-, odlings- och samhällshistorisk skildring.
Under medverkan av ett flertal fackmän. A. &W. 1918. 621 s. Ill., kart. 16:—.

Vårt lands samhällsförhållanden, kulturella utveckling och natur äro på ett ingående,
sakrikt och underhållande sätt skildrade uti Fiodströms båda arbeten »Sverges folk» och
»Naturförhållandena i Sverge». De två volymerna höra så intimt samman, att man kan undra,
varför de ej blivit utgivna som del 1 och 2 av samma verk. Det torde kunna anses oomtvistligt,
att Flodström på ett synnerligen utmärkt sätt lyckats lösa den uppgift, han satt sig före,
nämligen att »framlägga grundvalarna för vår nutidskultur och de vägar, varpå vi kommit därtill».
Givet är att ej en enda person kunnat skriva båda dessa volymer med deras så skiftande
innehåll. Flodström har också låtit specialister på olika områden utarbeta vissa avdelningar. De
båda arbetena kunna utan tvivel betecknas såsom verkligt ypperliga uppslagsböcker, strängt
vederhäftiga som de äro från första till sista sidan. Ett stort antal synnerligen väl utförda och
instruktiva illustrationer förhöja i hög grad de två böckernas värde. Uti varje folkbibliotek
hava »Sverges folk» och »Naturförhållandena i Sverge» naturligtvis sin givna plats. F. A.

Hofsten, Erland. Beskrifning öfver Wermeland. I. Till 200-årsminnet av
författarens död utgiven av Ernst Nygren. Värml. naturhist. o. fornminnesfören.,
Karlstad 1917. 29 + 135 s. Portr. (Värmland förr och nu 1917. Meddel. fr.
Värmlands naturhist. o. fornminnesfören. XV. —Äldre Värmlandsbeskrifningar 2.)

Hofsten, vilken dog som kyrkoherde i Filipstad 1717, var en lärd man, och hans
Värmlandsbeskrivning, som föreligger i flera redaktioner, av vilka en, den slutgiltiga, nu för första
gången utgivits i tryck i en omsorgsfullt gjord edition, ger en ganska typisk bild av tidens
lärdom och vetenskapliga arbetsmetoder. Detta är det starkaste intrycket, man får av boken.
Därjämte meddelar förf. åtskilligt material till kännedom om landskapets näringar, folkliv m. m.
i en gången tid, men den panegyriska tonen dämpar tron på tillförlitligheten något.

Mycket förtjänstfull är utgivarens inledning, i vilken han givit en biografi över förf. och
en skarpsinnig utredning av det inbördes sammanhanget mellan de olika handskrifterna. Det
är skada, att han icke kommit på tanken att förse Hofstens arbete med en kort kommentar. S. S.

Hultenberg, Hjalmar. Ur Ölands häfder. Kort sammandrag för turister.
3 uppl. Appeltoffts bokh., Kalmar 1919. 105 s. Ill., kart. 2:—.

Berättelser om historiska händelser, märkliga platser, fornminnen m. m. d. Kapitlet om
Borgholms slott torde mest intressera den avsedda läsekretsen. För en eventuell ny upplaga
borde en fackman granska uppgifterna om fornminnen, och detsamma gäller stycket om de
geologiska förhållandena, som fått den mindre lyckade rubriken »Ölands formation». S. S.

Jensen, Alfred. Söderhamns historia. Bd 1. Fri. 1919. 4:o. 162 s. Ill., kart. Inb. 15:—.

Söderhamn kan i år fira 300-årsminnet av sin tillvaro som stad, och det är till detta minnes
hugfästande, som förf. på offentligt uppdrag utarbetat en historik över stadens öden och
utveckling, varav första bandet (tiden intill sekelskiftet 1800) redan i fjol förelåg i en prydlig
volym. Det andra torde väl komma i år till minnesdagen.

Förf. har givit sin framställning den formen, att han i stor utsträckning låtit själva
källmaterialet tala. Så anföres t. ex. Gustav Adolfs privilegiebrev in extenso i texten, och ur
Bromans Glycisvallur, Daniel Djurbergs handskrivna Helsingia illustrata, Sven Baelters och
Dahlboms doktorsavhandlingar samt ur arkivhandlingar och andra direkta källor meddelas flitigt
utdrag. Denna form för skildringen torde i detta fall vara ett gott grepp. Förf. har givit en
ganska konkret och intim bild av det småstadssamhälle, som Söderhamn tydligen varit under
den här behandlade perioden. S. S.

Nelson, Lars P. En upptäcktsresa genom Sverige. Reseberättelser. Nst.
1918. 418 s. Ill., portr. 7:50.

Då jag första gången såg denna bok, antog jag, att den huvudsakligen var avsedd för
svenskamerikansk publik, och det hade i så fall varit tillräckligt att med stor tillfredsställelse
konstatera befintligheten av ett gott och för våra fränder på andra sidan Atlanten tillgängligt arbete
om  »det gamla landet», därtill hållet i en mot det senare sympatisk ton.

Flera omständigheter ha emellertid givit mig anledning att tro, att förf., en även i vårt
land ganska bekant tidningsman från Chicago, i minst lika hög grad hoppas på en svensk
läsekrets för sin bok, och en kort karakteristik av denna torde därför vara på sin plats. Den är
nämligen icke, vad man måhända skulle vänta, några jämförelser eller värdeomdömen om vårt
land av en resande iakttagare, utan den består rfärmast, skulle man kunna säga, utav beskrivningar
av våra mest bekanta städer och några orter. Förf. har tydligen med stort intresse gjort
iakttagelser och inhämtat upplysningar, och därjämte har han studerat tillgänglig litteratur och
meddelar flitigt historiska uppgifter. Han har av allt att döma nedlagt möda på sitt arbete,
och han har också nått ett resultat, som är värt erkännande — en och annan liten oriktighet
eller språklig egendomlighet förefinnes och betyder ingenting: däremot skulle det varit en vinst,
om tonen ibland varit litet mera kritisk och mindre »lovsjungande».

Om jag fattat saken och förstår uttrycka den rätt, så kan redaktör Nelsons »upptäcktsresa»
egentligen icke betraktas som en främlings bok om Sverige utan som en svensk bok om
Sverige. Nu finns det ju förut, som alla veta, många goda populära arbeten, läseböcker och
annat, om vårt land, men det synes mig, som även det arbete, som här föreligger, skrivet i en
älskvärd ton av en intresserad främling borde ha sin plats i våra folkbibliotek och lämpa sig för
läsecirklar o. d. Ett ytterligare skäl härtill är, att, såvitt jag nu kan erinra mig, vi icke förut
äga någon direkt motsvarighet till den populära samling »stadsmonografier», som utgöra
huvuddelen av red. Nelsons bok. S. S.

Odin, Johan. Dalhems kyrka på Gotland. Minnesskrift över den restaurerade
byggnaden. 2 uppl. Norrbys bokh., Visby 1917. 60 s. Ill., portr. 1:50

Förf. har varit en av de drivande krafterna i det restaureringsarbete som under tiden 1899
—1909 utfördes i hans sockenkyrka, varför han kunnat, »sedan ingen fackman därtill erbjudit
sig, samla några få drag ur denna kyrkobyggnads historia». Värdefullt är, att förf. påpekat,
vilka målningar och skulpturer m. m., som äro ursprungliga och vilka som tillkommit vid
restaureringen. Önskvärt hade dock varit, om det på en och annan punkt hade noggrannare
beskrivits även vad som är komplettering av defekta partier, helst som detta ej alltid, som
numera  brukar ske, markerats på målningen eller föremålet i fråga.

Man känner tydligt förf:s varma kärlek till sin kyrka och hans glädje över, att den nu står
där i sin prydno. Som handledning och minnesskrift för besökande är den värdefull. L. T.

L. Rätts- och statsvetenskap (med sociala frågor).
Gilljam, A[ugust]. Inkomst- och förmögenhetsskatten. 13 uppl  H. T.
1919. 48 s. 1:—.

En för allmänhetens behov väl avpassad handledning vid det årligen återkommande
upprättandet av deklarationer och uppgifter till taxeringen. G. T.

Setterberg, Gösta. Något om statistiken och dess matematiska grundval.
A. B. 1919. 83 s. 5:50.

Förf. har velat ge en populär framställning av några av statistikens viktigare kapitel. I
första hand påpekar han en del felkällor, som man har skäl vara på sin vakt emot, då det
gäller statistiska observationer. Genom talrika exempel illustreras några vanligare felslut, som
man vid okritiskt bedömande av statistiska siffror lätt råkar ut för. Vidare gives en populär
utveckling av sannolikhetslärans begreppsställning och elementära regler, de stora talens lag,
spel och lotterier, dödlighet och livslängd, livförsäkring m. m. Ett kapitel, benämnt »Vad
siffror uppenbara — och icke uppenbara om orsak och verkan» ägnas huvudsakligen åt kritik
av vissa allt för raska slutsatser, som man på vissa håll velat draga rörande alkoholismens
inflytande på avkommans kvalitet, på brottsligheten etc. Vad förf. här säger är tvivelsutan sant
och väl värt att beakta, men faller egentligen utom ramen för det hela, ty det har strängt taget
alls ej med statistiken eller dess matematiska grunder att göra, utan kan återföras till
elementära försyndelser mot logikens enklaste lagar. Det hela avslutas med ett kapitel om »slumpens
avvikelser», där förf. utreder den betydelsefulla frågan om de vid statistiska tal på grund av
tillfälligheternas spel häftande s. k. medelfelen. — Som synes är det flera för en populär
framställning ganska svåra problem som här beröras. Man måste hålla förf. räkning för att han
lyckats giva sin utredning en hög grad av lättfattlighet; och vi äro benägna giva honom rätt,
då han förmenar att hans skrift bör kunna läsas av envar, som med vanlig folkskolebildning
förenar förmåga och vilja att följa med abstrakta resonnemang. Huruvida han icke ibland rent
av slår över från de i populär stil kanske nödvändiga trivialiteterna till ej fullt så nödvändiga
banaliteter, må vara osagt. Tycke och smak äro ju saker, som det ej lönar tvista om. Mest
lyckad är förf. i varje fall, då hans subjektiva uppfattning ej har något spelrum, d. v. s. framför
allt då han rör sig på det mera matematiska området. — Skulle man fälla ett omdöme om
arbetets disposition, så kunde man kanske säga, att det väl mycket är ett kåseri så att säga om
ditt och datt. Något stort fel är detta likväl icke, då högst betydelsefulla problem beröras och
delvis behandlas på ett mycket förtjänstfullt sätt. Vi skulle av den grund ej tveka att
rekommendera arbetet, trots åtskilligt som icke just är i vår smak. Emellertid lider arbetet också
av vissa fel av rent saklig natur. Vi vilja icke därför beskylla förf. för direkt okunnighet i
statistiska frågor, men nog förefaller det som om han kunnat förbereda sig något bättre till sin
uppgift. Denna uppgift går ju huvudsakligen ut på att illustrera hur statistik kan förleda till
misstag av varjehanda slag. Verkligt fatalt är det, då man själv råkar ut för dylika misstag.
Förf:s kommentarer till den danska folkräkningen t. ex. äro mer än lovligt ytliga. Det är
icke bara det, att det av hans ord vill synas som om han menar, att en folkökning nödvändigt
förutsätter ett år för år ökat antal födelser. Detta måste vara en lapsus; förf. lever ju själv i ett
land där det förhåller sig alldeles tvärtom. Värre är det, att han ej tar hänsyn till att
ojämnheterna i en åldersfördelning kunna bero på de mer eller mindre tillfälliga, men ofta
synnerligen starka fluktuationerna i födelsefrekvensen. Vad nyttar det att skriva en bok om
tillfälligheternas spel, då man själv vid första tillfälle glömmer dem. S. D. W.

— — Siffror, som tala sanning och — ljuga. Något om statistik och sannolikhetsberäkning.
A. B. 1919. 57 s. (Verd. småskr. 223.) 0:50.

Detta arb. är en förkortad uppl. av föregående. Dessvärre är det de bästa partierna, som
uteslutits. S. D. W.

Åkerberg, A. Formulärsamling för enhvar. En hjälpreda vid uppsättande af
de flesta i det dagliga lifvet förekommande handlingar. 1. Bokreal. 1918. 160 s. 4:50.

Innehåller en på ett överskådligt sätt ordnad samling av formulär till diverse handlingar av
juridisk natur, av vilka de flesta dock icke torde vara av nämnvärd betydelse för den stora
allmänheten, men väl kunna tjäna till ledning för sådana, som syssla med utförandet av juridiska
och ekonomiska uppdrag. G. T.

Östergren, Y[ngwe]. Det ekonomiska förhållandet mellan äkta makar. 1.
I äktenskap ingångna före 1921. A. B. 1919. 47 s. (Verd. småskr. 225.) 0:50.


Innehåller en för lekmannen synnerligen väl avpassad redogörelse för de i nu gällande lag
innehållna rättsreglerna angående ifrågavarande ämne, regler, som även efter den väntade nya
lagstiftningen i ämnet torde komma att i väsentliga delar bibehålla sin giltighet i fråga om
under den nuvarande lagens giltighetstid ingångna äktenskap. G. T.

N. Ekonomi.
Frisendahl, Elof. Jaktstigar. H. G. 1919. 291 s. 7:—.

Detta är den tredje jaktbok, som förf. presenterar allmänheten, och utan tvivel också den
svagaste. Därmed vare ingalunda sagt, att boken är tråkig. Det är den icke, men den kunde
varit roligare. Det förefaller nämligen, som om förf. tämligen uttömt sitt förråd av intressanta
upplevelser och därför här tvingat in skildringar av ringare valör än i sina föregående arbeten.
Man är emellertid tacksam för att förf. icke fyller sina verk med de annars i jaktskildringar
obligata matsäcksmåltiderna, som alltid verka tröttande och föga uppbyggliga. För jägare och
naturvänner är boken ur flera synpunkter ganska intressant. J. F.

Hallenborg, J[ohan] F[redrik]. Lanthushållning. Handbok för lärare vid
fortsättningsskolor och för självstudium. D. 1. Lb. 1919. 125 s. Ill. 2:50.

Denna del 1 av föreliggande arbete avhandlar »det svenska jordbrukets utveckling,
nuvarande ståndpunkt och betydelse såsom landets modernäring» och synes systematiskt redogöra
för lantbruket och dess binäringar såväl under de olika historiska tidsskedena som särskilt
vad den nuvarande ståndpunkten angår. — Arbetet i sin helhet avser att bliva en kortfattad
handbok i lanthushållning att användas främst vid den undervisning i »arbetskunskap i
anslutning till jordbruket», som enligt planen för de obligatoriska fortsättningsskolorna skall ingå i
dessa skolors program på landsbygden, men förf. avser även att giva en rådgivare för de mindre
jordbrukarna. Enligt planen skall arbetet omfatta fem delar. A. O—n.

Höijer, Ernst. Undersökning av det större och mindre jordbrukets produktion.
Sv. allm. landtbrukssällsk. 1919. 285 s. (Sv. allm. landtbrukssällsk. skr. 3.) 6:—.

Undersökningen utgör ett led i strävandena att objektivt avgöra, huruvida storbruk eller
»småbruk» (= mindre jordbruk över huvud) är att föredraga inom jordbruksdriften. Den
stödjer sig på det till Statistiska centralbyrån inkomna lokalundersökningsmaterialet rörande
åkerjordens avkastning, kvantitativt taget, och beror sålunda endast en detalj av det stora
problemet. Något avgörande omdöme kan arbetet därför icke giva, men framställningen är dock av
stort intresse och författaren gör i sina »allmänna slutsatser» gällande, att jordmåns- och andra
förhållanden så inverka, »att det icke gives någon storlek för jordbruken, som under alla
förhållanden är den fördelaktigaste», ett uttalande i vilket man för vårt lands del med trygghet kan
instämma. — Boken bör lämpligen spridas till våra landsbygdsbibliotek. A. Ö—n.

Long, William J. Skogens hemligheter. Övs. [fr. eng.] av Jane Lindblad.
Saml. 1, 2. H. G. 1919. 3:50, 3:—.

Man kan verkligen aldrig bli trött på Longs böcker. Det vilar en så utomordentlig stämning
över alla hans bilder från de stora skogarnas djup och från de vilda djurens liv. Man
torde förgäves få leta efter en så intim kännare av skogarnas hemligheter och det vildas vanor
och vägar. Men så är det nog heller inte många djurpsykologer, som ge sig tid till ett så
minutiöst utforskande av alla detaljer i de många problem, som de stora skogarna ställa på
den vakne vandraren. Att en hel dag kunna som Long sitta framför en myrstack och blott
betrakta det myllrande livet där skulle inte vilken naturvän som helst orka med. För
folkbiblioteken behöver man inte särskilt rekommendera Longs böcker. De finna av sig själva
vägen dit. J. F.

Löfstrand, Vict[or]. Växel- och checklära för han delsgymnasier. 2 uppl.
Nst. 1919. 86 s. 3:35.


Innehåller en, som det synes, för sitt ändamål väl avpassad redogörelse för ämnet.
Arbetet redogör även för det viktigaste av de utländska förhållandena och förtydligar
framställningen genom en mångfald formulär. G. T.

Möllersvärd, John. Från älg- och rävmarker. Jaktskildringar. 2 uppl.
Å. & Å. 1918. 221 s. 8:50.

Till den under de senaste åren starkt ökade jaktlitteraturen utgör denna bok ett förtjänstfullt
tillskott. Man är förf. tacksam, att han icke gör dödandet av villebrådet till huvudsak i
sina skildringar eller nedlägger detaljerade beskrivningar på jaktmatsäckarnas innehåll. Han är
en skarp iakttagare av djurens egendomligheter och vet att giva goda råd åt yngre yrkesbröder.
För alla jakt- och djurvänner är boken mycket läsvärd. J. F.

Samzelius, Hugo. Bland harar och brushanar. Å. & Å. 1919. 205 s. 8:50.

Efter förf:s död har denna samling jakt- och naturskildringar utkommit. Den skiljer sig
fördelaktigt från andra inom samma område, och detta kanske snarast därför, att förf. var en
verkligt framstående kännare av naturen och djurlivet. Det ligger en stor poetisk flykt över
de två sista skisserna i detta arbete, och man läser hela boken med stort nöje. I motsats till
den framstående kanadensiske djurkännaren William J. Long är förf. dock mera jägare än
djurpsykolog, och till dennes intimitet med djuren och betagande skildringskonst når han icke. J. F.

Timberg, Gustaf. Lantbrukets maskiner och redskap, deras skötsel och vård.
Fri. 1919. 243 s. Ill. 3:50.

Boken, som är författad på uppdrag av Kungl. Lantbruksakademien, utgör en i sammanträngd
form mycket åskådligt sammanfattad lärobok i redskapslära för lantmannen, den är
populärt hållen, rikligt illustrerad, och författarens på mångåriga studier samt
undervisningsverksamhet grundade förtrogenhet med ämnet borgar för framställningens värde. Just nu, när
motor- och maskinarbetets roll blir allt större vid jordbruket, är en bok som denna dubbelt
välkommen. Priset är lågt. A. Ö—n.

O. Gymnastik och idrott.
Idrottsbiblioteket. 1—5, 8, 9—11. Sv. andelsf. 1918—20.
1. Zander, John. Löpningar och gång. 1:75.
2. Silverstrand, Carl, o. Uggla, Bertil G:son. Hopp. 1:25.
3. Krigsman, A. W. Kast. 1:—.
4. Husen, Torsten. Fotboll. 1:50.
5. Dyhlén, G. Skidlöpningens allmänna grunder. 2:—.
8. Dyhlén, G. Skidlöpning i fjällen. 2:—.
9. Palm, Agard. Konståkning på skridskor. 2:—.
10. Berglund, W. N. Hastighetsåkning på skridskor. 2:—.
11. Almkvist, Sune. Bandy. 2:—.

Det storartade uppsving, som kännetecknat vår idrott det senaste årtiondet, har icke åtföljts
av en motsvarande utveckling av idrottslitteraturen. I synnerhet gäller detta den verkligt
instruktiva litteraturen. Det initiativ, som Andelsförlaget nu tagit med sitt Idrottsbibliotek, må
man därför hoppas snart följes av andra.

Den moderna idrotten har inom sina olika grenar nått en sådan teknisk utformning, att
det blivit omöjligt att vara specialist i mer än en eller ett par av dessa grenar. Andelsförlaget
har därför vänt sig till de fackmän, som i allmänhet själva i praktiken visat sig varå de främsta
inom de olika idrottsgrenarna, och låtit dem svara var och en för sin specialitet. Detta torde
vara ett mycket gott grepp, ty även om man på sina håll kan märka, att vederbörande författare
varit mer framstående som praktiker än som teoretiker, så har man dock skapat auktoritet åt


det som skrivits. Ty idrottsmännen lita i allmänhet mest på och rätta sig helst efter den, som
själv i praktiken visat sig kunna omsätta sina egna lärdomar och tack vare dem nått vackra
resultat.

Idrottsbiblioteket är ämnat att bliva en fullständig handledning i alla vid svenska tävlingar
förekommande idrottsgrenar. De nio häftena, som hittills utkommit, presentera sig i en
tilltalande utstyrsel (Nerman). De flesta innehålla först en kort historik över respektive
idrottsgren och övergå sedan till att ingående behandla densammas teknik. Praktiska råd för
träningen meddelas också, dels för specialträningen och dels för den fysiska förträningen (för den
senare bäst i del i). Framställningen belyses av instruktiva bilder, som dock i ett par delar
kunde varit talrikare. Varje del avslutas i allmänhet med tävlingsregler och rekord- och
mästerskapstabeller. A—e H—m.

Nerman, Einar. »För barnen.» Dagövningar i gymnastik för små- och
folkskolor på landet, där gymnastiklokal saknas. 2 uppl. Rittfeldts bokh.,
Halmstad 1918. 46 s. Ill. 1:70.

De flesta små- och folkskolor på landsbygden sakna ännu både lokal och redskap för
gymnastik. Våra dagövningsförfattare ha vanligen förutsatt förekomsten av både lokal och
redskap, under det att hittills saknats en vägledning för de lärare, som få bedriva sin gymnastik
utomhus eller i klassrummet med dess begränsade möjligheter. För dessa senare gives det här
råd och praktiska vinkar varjämte lämnas anvisning på, huru barnen själva under slöjden skola
kunna förfärdiga enklare redskap. A—e H—m.

Pallin, Erik. Skidlöpning för kvinnor och ungdom. (Omsl.-titel: Skidlöperskan.
Ungdomen på skidor.) B. & B. 1919. 64 s. Ill. (Idrotternas bok 12.) 3:—.

En entusiastisk propagandaskrift för den roligaste och nyttigaste av idrotter, särskilt adresserad
till det kvinnliga Sverige. Illustrationerna belysa bl. a. det mycket omdebatterade
problemet: skidlöperskans dräkt. Som avslutning kommer en historik över den kvinnliga
skidtävlingsidrotten. A—e H—m.

TIDSKRIFTSÖVERSIKT.
(Förkortningar: F. = Forum, L. = Litteraturen, N. Sv. = Det nya Sverige, N. T. =
Nordisk tidskrift, O. o. B. = Ord och bild,  Sv. T. = Svensk tidskrift, T. = Tiden.)

B. Teologi och  kyrkohistoria med allmän religionsvetenskap. Gustavson, J.
Några blad ur Rysslands andliga historia. Inledning till studiet av Dostojevskij. (O. o. B.
1920, s. 55—64.) — Montelius, O. Mariakulten. 1. (N. T. 1920, s. 1—18.)

C. Filosofi. Ahlberg, A. Kant och Swedenborg. (N. T. 1919, s. 386—98.) —
Benzow, K. Moderna profeter. [Rathenau och Wells.] (Sv. T. 1920, s. 28—39.) — Larsson, H.
Boströmianism och demokratism. (F. 1920, s. 107—119.) — Ree, Ø. Ett kapitel om
materialisme. (L. 1920, s. 617—25.)

D. Uppfostran och undervisningsväsen. Holm, P. Doktorstiteln. (O. o. B. 1919,
s. 635—39.)

E. Språkvetenskap. Jespersen, O. Spekulasjon og iagttagelse i   sprogforskningens
ungdom. (N. T. 1919. s. 471—82.)

F. Litteraturhistoria. Fangen, R. Norsk skjønnlitteratur 1919. (L. 1920, s. 639
—49.) — Hedén, E. Oaser i litteraturöknen. (L. 1920, s. 607—16.) — Holmberg, O. Ny
svensk lyrik. (L. 1920, s. 659—70.) — Jensen, A. Slavas dotter. Ett litteraturhistoriskt


bidrag till panslavismens historia. (N. T. 1919, s. 399—410.) — Kent, Ch. Tidens tanker og
norsk novellistik. (N. T. 1919, s. 361—85.) — Key, Ellen. Litteraturkultur. (F. 1920, s. 41
—48.) — Langenfelt. G. Svenska motiv i engelsk litteratur och vice versa. (N. T. 1919, s. 543
—49.) — Lobedanz, M. Dansk lyrik 1919. (L. 1920, s. 704—10.) — Rhijn, T. van. Den
holländska litteraturen, i, 2. (N. T. 1919, s. 441—54, 531—42.) — Rimestad, C. Valdemar
Rørdams oversættelser. (L. 1920, s. 596—606.) — Sjöberg, R. Den moderna litteraturen. (N.
Sv.  1920, s. 40—50.) — Wieselgren, O. Ur bokmarknaden. (Sv. T. 1920, s. 40—51.)

H. Skön konst med musik och teater. Fåhræus, K. Nyare dansk konst. (O. o.
B. 1920, s. 1—13.) — Josephson, R. Wiens brandskattning [på konstverk]. (Sv. T. 1920, s.
17—27.) — Laurin, C. G. Från Stockholms teatrar. 1, 2. (O. o. B. 1920, s. 36—46, 117—
25.) — Lundmark, E. Gottländsk stenhuggarekonst. (N. T. 1920, s. 57—65.) — Nordensvan, G.
Några bidrag till svensk-finsk teaterhistoria. (O. o. B. 1919, s. 661—65.) — Pauli, G.
Måleri som bakgrund till musik. (O. o. B. 1919, s. 656—60.) — Seymer, W.
Stockholms musikliv. Höstsäsongen 1919. (O. o. B. 1920, s. 47—54.) — Wåhlin, H. Sankt
Göran och Bernt Notke. (O. o. B. 1920, s. 65—80.) — Wærn, Cecilia. Freskobilderna i Lo
Scavo Gargiulo nära Pompei. (O. o. B. 1919, s. 625—34.)

I. Historia. Charpentier, J. Politiska och kulturella förbindelser mellan Grekland och
Indien efter Alexander den store. (N. T. 1919, s. 505—30.) — Classen, E. Det brittiska
imperiet efter kriget. (F. 1920, s. 73—78.) — Classen, E. Liberalismen och arbetarrörelsen i
England. (F. 1920, s. 134—41.) — Dumont-Wilden, L. [Brev från Paris.] (F. 1920, s. 63
—72, 125—33.) — Den indiska reformbillen. (Sv. T. 1920, s. 69—72.) — Lange, C. E. Den
europeiske konsert. (N. T. 1920, s. 33—56.) — Latskij, E. En betecknande vändning i
Sovjetrysslands politik. (N. Sv. 1920, s. 90—94.) — Meller, H. L. Sønderjylland. (O. o. B.
1920, s. 81—94.)

J. Biografi. Vetterlund, F. Slutuppgörelsen med poesien i [Atterboms] »Lycksalighetens ö».
(O. o. B. 1920, s. 97—105.) — Gad, C. Harald Bergstedt. (L. 1920, s. 626—
35.) — Bing, J. Ett motiv hos Fröding. (L. 1920, s. 694—703.) — Attorps, G. En
Karlfeldtsstudie. (O. o. B. 1920, s. 126—28.) — Lehtonen, J. V. Aleksis Kivi. (L. 1920, s
679—93.) — Vedel, V. Hans Hartvig Seedorf. (L. 1920, s. 671—78.) — Steffen, R.
Shakespeares manuskript och de stulna texterna. (N. T. 1920, s. 19—32.) — Blöndal, S.
Provsten Jón Steingrimsson og hans autobiografi. Et kulturbillede fra Island i det 18.
århundrede. (N. T. 1919, s. 411—27.)

K. Geografi. Ahlmann, H. W:son. Lofotens fjällvärld. (N. T. 1919, s. 483—92.) —
Lundborg, H. Befolkningsstrukturen i Norrbotten och nordliga Lappland. (O. o. B. 1919, s.
641—48.) — Wærn, Cecilia. Napoli. En studie af staden. (N. T. 1919, s. 455—70.)

L. Rätts- och statsvetenskap (med sociala frågor). Adelsvärd, T. Småstaterna
och nationernas förbund. (F. 1920, s. 93—106.) — Brusewitz, A. Utskottsväsen och
parlamentarism. (F. 1920, s. 24—40.) — Hanner. K. Kapitalism eller socialism. (N. Sv. 1920,
s. 74—8l.) — Haralds, Hj. Samhällsupplösning. Några reflexioner med anledning av det
skandinaviska förslaget till giftermålsbalk. (N. Sv. 1920, s. 82—89.) — Heckscher, E. F.
Besparing af arbetskraft. (Sv. T. 1920, s. 12—16.) — Kautsky, K. Kommunisterna vid arbetet.
2. (T. 1919, s. 337—56.) — Lindhagen, C. De andliga värdena och de socialistiska
programmen. (T. 1919, s. 356—75.) — Lundgren, D. F. Quo vadis? Några tankar om den sociala
försäkringshärvan. (N. Sv. 1920, s. 20—30.) — Starbäck, K. Liberal politik inför
regeringskrisen. (N. Sv. 1920, s. 58—73.)

N. Ekonomi. Nordenskjöld, O. Våra sjöförbindelser med Sydamerika. (O. o. B. 1920,
s. 23—33.) — Sederholm, G. Vårt jordbruk efter kristiden. (N. Sv. 1920, s. 14—19.)

O. Krigsväsen. Christiernson, A. J. Försvarsfrågan. (N. Sv. 1920, s. 6—13.)

<chapter name="Statsbiblioteks förvärv av den inhemska
bokproduktionen, med särskild hänsyn till Sverige.">
STATSBIBLIOTEKS  FÖRVÄRV AV DEN INHEMSKA
BOKPRODUKTIONEN, MED SÄRSKILD HÄNSYN TILL SVERIGE.
Inledningsföredrag av Förste bibliotekarien Axel Nelson.

I § 1 av nu gällande instruktion för Kungl. biblioteket i Stockholm av år
1910 utsäges, att Kungl. bibliotekets uppgift är i första hand att »såsom ett svenskt
nationalbibliotek samla, förvara samt för begagnande tillhandahålla den svenska
litteraturen i största möjliga fullständighet». I sak samma uppgift tillägges Kungl.
biblioteket i det därförut gällande reglementet av år 1877, där det heter, att Kungl.
biblioteket är ämnat att »såsom ett nationalbibliotek» innehålla en så vitt möjligt
fullständig samling av svensk litteratur. I detta reglemente av år 1877 fick själva
ordet nationalbibliotek sin som det synes första officiellaRedan år 1792 hade C. C. Gjörwell i sitt Svenska Archivum, Bd 1, s. 337 ff. tagit
till orda för inrättandet i Stockholm av ett Nationalbibliotek, vars uppgift skulle vara att »samla
nyttiga Böcker, ibland hvilka må dock gifvas Företrädet åt de i Svenska Historien». Uttrycket
nationalbibliotek skulle enligt Gjörwell innebära, att »det inrättas til Nationens tjenst, för
Nationens Historia, ägandes Ordet: Nationalt här ingen annan, hvarken större eller mindre, klarare
eller doldare Bemärkelse». användning inom det
svenska biblioteksväsendet. Halvtannat decennium tidigare, i Kungl. bibliotekets
första reglemente av år 1863, uppgives dess bestämmelse vara att så fullständigt
som möjligt samla och hålla tillgänglig hela den svenska och Sverige rörande
litteraturen jämte svenska kartor, vyer, porträtter, gravyrer och andra planscher.
Att ha klart fattat begreppet nationalbibliotek och tillämpat det på svenska
förhållanden är en huvudförtjänst hos Kungl. bibliotekets dåvarande chef, den
främste bokkännare som Sverige ägt, Gustaf Edvard Klemming.

Det var stora anspråk, som Klemming uppställde. Han ville — som Elof
TegnérSe E. W. Dahlgren, Elof Kristofer Tegnér. Minnesteckning (Upps. & Sthm  1912),
s. 23. (Särtr. ur Lefnadsteckningar öfver Kungl. Svenska Vetenskapsakademiens efter är 1854
aflidna ledamöter. Bd 4: Häft. 5.) säger i sina självbiografiska anteckningar —, att Kungl, biblioteket skulle
vara »Sveriges nationalbibliotek». Det blev emellertid icke det uttrycket, som valdes,
då Kungl. bibliotekets uppgift senast fastställdes, i instruktionen av år 1910,
I stället säges Kungl. biblioteket där vara »ett svenskt nationalbibliotek», vilket
uttryckssätt torde innebära ett erkännande, att även andra bibliotek finnas inom
Sveriges landamären, som kunna kallas svenska nationalbibliotek, nämligen
universitetsbiblioteken i Uppsala och Lund. I själva verket är det också så, att dessa
bibliotek ha en med Kungl, biblioteket analog uppgift, nämligen att som det
föreskrives i deras reglementen av år 1915 »samla och förvara all inhemsk litteratur».
Då alla tre biblioteken sedan långliga tider — såsom i det följande närmare skall
utvecklas — förvärva den ifrågavarande litteraturen på enhanda sätt och ha —
såsom framgår av de nyss anförda reglementariska föreskrifterna — enahanda


skyldighet att för framtiden bevara den, kan i det hänseendet teoretiskt sett ingen
åtskillnad göras dem emellan. Men samma bestämmelser kunna i praktiken tillämpas
olika på skilda ställen och skilda tider. Defekter och lakuner i bokbestånden ha
också uppstått, som i olika utsträckning kunnat botas. Genom Klemmings
enastående bokinsikter och snart sagt inga medel skyende samlariver har Kungl.
biblioteket fått sina äldre luckor fyllda i en utsträckning, vartill de andra
biblioteken icke kunna visa motstycke. Å andra sidan intresserade sig Klemming föga
för de samtida nyutkommande svenska tryckalstren. Under åratal blevo dessa
endast föremål för en summarisk behandling utan att katalogiseras, en brist som
först under de senaste decennierna kunnat avhjälpas.Se E. W. Dahlgren i Nordisk tidskrift för bok- och biblioteksväsen, Årg. 3 (1916),
s. 188 f.

Termen nationalbibliotek i biblioteksteknisk mening betyder en staten tillhörig,
så vitt möjligt fullständig samling av den nationella, d. v. s. den inhemska, den det
egna folket tillhöriga bokproduktionen. Uttrycket är hämtat från världens (ännu
tills vidare) största bibliotek, Nationalbiblioteket (Bibliothèque Nationale) i
Paris. Grundat redan under medeltiden av Frankrikes konungar, bar det under
århundraden namnet Kungl. biblioteket (Bibliothèque du Roi eller Bibliothèque
Royale), tills det under den stora franska revolutionen döptes om till Bibliothèque
Nationale, vilket namn allt sedan dess behållits med undantag för de bägge
napoleonska kejsardömena och. det restaurerade konungadömet, då det benämndes
resp. Bibliothèque Impériale och Bibliothèque Royale.

Att Nationalbiblioteket i Paris kunnat nå en sådan storlek och att dess samling
av den inhemska bokproduktionen kunnat få ett sådant omfång, beror förnämligast
därpå, att den om konst och vetenskap högt förtjänte konung Frans I av Frankrike
år 1537 förordnade, att varje boktryckare inom riket skulle till konungens
bibliotek utan ersättning avlämna ett exemplar av varje av honom tryckt bok av vad
slag det vara må. Som skäl Se H. Lemaître, Histoire du dépôt légal 1re partie (France) (Paris 1910), s. ix f.
(Publication de la Société française de bibliographie.) Jfr härmed Ch. Mortet, Les origines du
dépôt légal i Le Bibliographe moderne, Année 14 (1910), s. 347—353. Mortet betonar, att
konungens avsikt på samma gång var att övervaka boktryckarnes och bokhandlanes verksamhet,
vilket framgår av en kungl. kungörelse året därpå (1538). för detta påbud anfördes i förordningen uttryckligen,
att konungen ville i sitt bibliotek samla de av hans samtida författade böckerna
för att av denna samling göra ett ärofullt minnesmärke över sin regering. Hans
efterträdare på tronen skulle där kunna fatta smak för studier och därav bliva
mera hågade att under deras regering försätta att gynna vitterheten. Eftervärlden
skulle vara säker om att där återfinna de ursprungliga texterna i deras renhet,
för den händelse några av dessa böcker skulle komma att försvinna ur den allmänna
rörelsen. Detta är ursprunget till den i Frankrike ännu i denna dag bestående
lagliga skyldigheten för boktryckarna att till statens samlingar avlärnna vissa
exemplar av allt som tryckes å deras pressar.

Denna lagstadgade avlämningsskyldighet (dépôt légal) undergick under
tidernas lopp smärre modifikationer och fick tidvis även samtidigt tjäna andra
syftemål i sammanhang med frågorna om censur, privilegier, litterär äganderätt m. m.,
men dess bestämmelse att gagna vetenskapen och kulturen är ännu alltjämt
fastslagen i den nu gällande presslagen av år 1881. Enligt denna lag skall boktryckaren
avlämna två exemplar av varje tryckalster till inrikesministeriet. Detta överlämnar
det ena till Bibliothèque Nationale och det andra till undervisningsministeriet,
vilket i sin tur fördelar de sålunda bekomna tryckalstren efter deras olika

beskaffenhet på andra statens bibliotek. Frågan om en reformSe bl. a. E. Morel, Bibliothèques. Essai sur le développement des bibliothèques publiques
et de la librairie dans les deux mondes (Paris 1908), I, s. 262—273, II, s. 160—172; M. Vitrac
i Bulletin de l'Association des bibliothécaires francais, Année 4 (1910), s. 58—62; V. Chapot.
L'organisation des bibliothèques (Paris 1910), s. 36—37; M. de Trigant, Une grave question.
La propriété littéraire par le dépôt légal des imprimés (Paris 1913); E. Morel, Le dépôt légal.
Étude et projet de loi (Paris 1917); Congrés national du livre. Paris, 11—17 mars 1917 (Paris
1917), T. I, s. 412 f., T. II, s. 403 f., s. 416 f., s. 453; Ch. Mortet i Bulletin de l'Association
des bibliothécaires francais, Année 11 (1918), s. 5—13. av dépôt legal står visserligen
sedan ett antal år på dagordningen och är ivrigt debatterad i den franska
bibliotekarievärlden, men reformsträvandena inrikta sig i huvudsak på, att
avlämningsskyldigheten skall fullgöres direkt till Bibliothèque Nationale och att den frist, inom
vilken biblioteket äger rätt att reklamera icke avlämnade tryckalster, skall
förlängas tillräckligt (om tiden skifta de olika reformförslagen) utöver de nu i lagen
bestämda 3 månaderna efter skriftens offentliggörande; vidare önskas
avlämningsskyldighet ålagd både boktryckaren och förläggaren (resp. författaren).

I intet annat land ligga förhållandena i denna fråga så klara som i Frankrike,
som därför också i viss mån kan anses härutinnan ha varit förebildligt. Om övriga
europeiska länder skall jag endast lämna några knappa notiser,Uppgifterna äro huvudsakligen hämtade från J. Franke, Die Abgabe der Pflichtexemplare
von Druckerzeugnissen mit besonderer Berücksichtigung Preussens und  des Deutschen Reiches
(Berlin 1889). (Sammlung bibliothekswissenschaftlicher Arbeiten hrsg. von K. Dziatzko. Heft. 3 ) varvid jag blott
anför de fall, där bibliotek komma i åtnjutande av de avlämnade tryckalstren.

I England äro förläggarna skyldiga att avlämna fem exemplar, nämligen till
British Museums bibliotek samt biblioteken i Oxford, Cambridge, Edinburgh och
Dublin. Oxfordbiblioteket har åtnjutit denna förmån sedan år 1609. British
Museums bibliotek grundades först vid mitten av 1700-talet och fick då
rättighet att erhålla ett av de av förläggarna avlämnade exemplaren, vilkas antal under
tidernas lopp växlat mellan elva och fem. Den italienska lagen bestämmer, att
boktryckarna skola avlämna två exemplar av samtliga tryckalster, det ena till
Biblioteca nazionale i Florens, det andra till universitetsbiblioteket inom den
provins, där tryckeriet är beläget. I Nederländerna är föreskrivet, att om den
litterära äganderätten önskas skyddad, måste två exemplar av det ifrågavarande
tryckalstret av författaren, utgivaren eller boktryckaren avlämnas till myndigheterna,
vilka överlämna det ena av dessa till Kungl, biblioteket i Haag. I DanmarkSe H. Ehrencron-Müller, Vejledende Bemærkninger om Lov om offentlige
Bibliothekers Ret til Frieksemplärer af Tryksager m. m. samt lidt Forhistorie (Kjöbenhavn 1902)
reglerar en lag av år 1902 hithörande förhållanden. Boktryckaren är förpliktad
att avlämna fyra exemplar av allt som tryckes, nämligen två exemplar till Kungl.
biblioteket i Köpenhamn, ett exemplar till Statsbiblioteket i Aarhus och ett
exemplar till universitetsbiblioteket i Köpenhamn och provinsarkiven i förening. Denna
de danska boktryckarnas avlämningsskyldighet går mycket långt tillbaka i tiden,
för Kungl. biblioteket till år 1697 ocn för universitetsbiblioteket delvis ända till
år 1623. I NorgeSe Universitets-Bibliothekets [i Christiania] Aarbog for 1884 (Christiania 1885), s. x—xvj.
 är boktryckaren enligt en lag av år 1882 pliktig att till
universitetsbiblioteket i Kristiania avlämna ett exemplar av alla hos honom tryckta, för
offentligheten avsedda tryckalster.

Avlämningsskyldighet är vidare stadgad i de flesta av staterna i Tyskland, i
Österrike-Ungern, Finland,Se H. Nohrström, Helsingfors universitetsbiblioteks Fennica-samling (Helsingfors 1918),
s. 9 ff., s. 153 ff., G. S[chauma]n i Nordisk tidskrift för bok- och biblioteksväsen, Årg. 6
(1919), s. 152—153.
 Rumänien, Serbien, Turkiet, Spanien, Portugal,



Ryssland samt Luxemburg. Ingen avlämningsskyldighet förekommer i Belgien,
Bulgarien, Schweiz (utom kantonen Génève) samt ett antal småstater i Tyskland.

I TysklandSe H. von Treitschke, Die Königliche Bibliothek in Berlin (Berlin 1884); K. Kochendörffer,
Buchhandel und Pflichtexemplare (Marburg 1901); J. Plenge, Für die Pjlichtexemplare.
Beiträge und Materialien (Leipzig 1908); A. Harnack, Die Benutzung der Königlichen Bibliothek
und die deutsche Nationalbibliothek (Berlin 1912); F. W. Pfeiffer, Das materielle Recht der
Pflichtexemplare in Deutschland. Eine historisch-dogmatische Untersuchung (München   1913);
P. S[chwenke] & W. Erman i Zentralblatt für Bibliothekswesen, Jahrg.  36   (1919), s. 135—136. har alltjämt partikularismen hindrat ett enhetligt reglerande av
avlämningsfrågan. I de stater, där avlämningsskyldighet förekommer (t. ex.
Preussen, Bayern, Würtemberg) åligger den antingen förläggaren eller boktryckaren.
I forna konungariket Sachsen, där bokhandelscentralen Leipzig är belägen,
finns däremot sedan år 1870 ingen avlämningsskyldighet. Av Tysklands många
och stora bibliotek kan intet, icke Preussiska statsbiblioteket i Berlin, ej heller
Bayerska statsbiblioteket i München, göra anspråk på att vara Tysklands
nationalbibliotek i den mening begreppet nationalbibliotek nyss definierades. I Berlin
finnes fullständigt samlat endast vad som av trycket utgivits av förläggare inom
Preussen och av dessa blivit enligt lagens föreskrift avlämnat till statsbiblioteket;
vad som inom Preussen tryckes utan att vara förlagt av där bosatta förläggare,
måste liksom den övriga tyska bokproduktionen köpas, om dess förvärvande till
statsbiblioteket anses önskligt. Urvalet göres emellertid mycket rikhaltigt, enär
preussiska staten anvisat stora summor för ändamålet. Utan att i egentlig mening
vara det har Berlinbiblioteket fått spela rollen av Tysklands nationalbibliotek.

På senaste år har i Tyskland framträtt en ny biblioteksskapelse, avsedd att för
framtiden från år 1913 i största möjliga utsträckning samla den tyska bokproduktionen,
nämligen Deutsche Bücherei i Leipzig.Se H. Paalzow, Die Deutsche Bücherei in Leipzig (Leipzig 1913); Deutsche Bücherei
des Börsenvereins der Deutschen Buchhändler zu Leipzig. Urkunden und Beiträge zu ihrer
Begründung und Entwicklung. 9. Ausgabe (Leipzig 1915); Zentralblatt für Bibliothekswesen,
Jahrg. 36 (1919), s. 137—138. Detta egenartade biblioteks
karaktär av bokarkiv är fastslagen i § 1 av dess stadgar, där det heter, att bibliotekets
uppgift är att vara »ett arkiv för den tyska litteraturen och den tyska bokhandeln,
ett offentligt, för användning på ort och ställe fritt tillgängligt bibliotek».
Biblioteket, som är ett mellanting mellan privat stiftelse och offentlig institution, äges
av Tyska bokhandlarbörsföreningen, medan förvaltningskostnaderna bestridas av
sachsiska staten och staden Leipzig. Börsföreningens medlemmar, som utgöra det
övervägande flertalet av Tysklands bokförläggare, jämte åtskilliga utom
börsföreningen stående förläggare ha frivilligt förbundit sig att för de närmaste tio
åren framåt utan ersättning till biblioteket överlämna sina förlagsartiklar; för övrigt
är biblioteket för sina förvärv hänvisat till köp samt gåvor av myndigheter,
korporationer, föreningar samt enskilda. Ett försök, som gjordes våren 1919, att genom
stadgeändring ålägga börsföreningens medlemmar förpliktelse att till Deutsche
Bücherei utan ersättning avlämna sina förlagsartiklar rönte nästan kompakt
motstånd bland förläggarna och avvisades. Hur utvecklingen för framtiden kommer
att gestalta sig för det nya biblioteket, därom är ej gott att nu profetera.

Till denna kortfattade redogörelse för de åtgärder, som i de europeiska länderna
vidtagits för att samla och bevara den inhemska bokproduktionen, må även fogas
några ord om förhållandena inom Nordamerikas Förenta stater. Där existerar ej
nationalbiblioteksproblemet i samma mening som i den gamla världen. Varken
för unionen som helhet eller för de särskilda staterna finnas några lagbestämmelser,



som åsyfta att för statsbiblioteken möjliggöra samlandet av alstren av de
amerikanska bokpressarna. Varken boktryckare eller förläggare ha där någon
skyldighet att avlämna sina tryckalster. Ja, unionens största bibliotek, Kongressbiblioteket
i Washington, har icke ens skyldighet att bevara alla amerikanska böcker,
som dit överlämnas. Inom Förenta staterna är den litterära äganderätten bunden vid
anmälan och avlämning i två exemplar av det tryckta arbete, varå skydd önskas.
För det ändamålet är upprättat en förlagsrättsbyrå (copyright office) i anknytning
till Kongressbiblioteket.Se H. Lemaître, Le fonctionnement du »Copyright office» à Washington i Revue des
bibliothèques, Année 22 (1912), s. 1—19. De till denna byrå anmälda och avlämnade tryckalstren
bliva där registrerade, varpå de överlämnas till Kongressbibliotekets
katalogiseringsavdelningar, där det bestämmes, om tryckalstren skola införlivas med
samlingarna eller ej. I Kongressbiblioteket bevaras endast 1/3 à 1/4 av de
tillförlagsrättsbyrån avlämnade böckerna. Bland återstoden äga vissa bibliotek i
Columbiadistriktet att välja vad som passerar dem; därnäst få bibliotekets tjänstemän välja
det som behagar dem; vad författarna därefter icke begära tillbaka, säljes. Böcker,
vilkas skyddande anses likgiltigt eller obehövligt, bliva naturligtvis icke avlämnade
och hitta endast i undantagsfall vägen till biblioteket. Om också denna amerikanska
metod på ett radikalt sätt befriar Förenta staternas centralbibliotek från en oändlig
massa småtryck och annan som »värdelös» ansedd litteratur, vilken belamrar de
europeiska nationalbiblioteken, utgör den för framtidens forskning en svår
olägenhet. Ty genom urvalet försvinner ofta för alltid just sådana litteraturalster, som
i statsbiblioteken bort bevaras, enär deras fullständiga samlande överstiger
enskildes förmåga.

Jag övergår nu till förhållandena i Sverige.

De tre stora statsbiblioteken i Stockholm, Uppsala och Lund erhålla utan
betalning årligen allt vad som tryckes av svenska boktryckare. Stadgandet härom är
grundlag och återfinnes i § 1 mom. 11 av gällande Tryckfrihetsförordning samt lyder
sålunda:

»Af allt hvad som tryckes vare boktryckaren pliktig att utom det exemplar, hvarom i 4 §
2 mom. stadgas [det till Justitieministern i Stockholm eller hans ombud i landsorten aflämnade
öfvervakningsexemplaret], från upplagan aftaga och utan betalning aflämna till kungl.
biblioteket samt till hvartdera af rikets universiteter ett  fullständigt och felfritt exemplar jämte
därtill hörande planscher, hvilket aflämnande verkställes sålunda, att före slutet af juni månad
hvarje år bör vara levereradt hvad under det nästförflutna året är vordet utgifvet. Underlåter
någon detta, böte för hvarje särskildt fall  tjugufem riksdaler, och vare ändock pliktig att, vid
enahanda ansvar, inom ny förelagd tid behöriga exemplar aflämna.»

Första upprinnelsen till denna för den inhemska bokproduktionens samlande
och bevarande i statsbiblioteken så betydelsefulla bestämmelse är att söka i
Kansliförordningen av den 22 sept. 1661,Se C. G. Styffe, Samling af instructioner rörande den civila förvaltningen i Sverige
och Finnland, I (Sthm 1856), s. 362—363. som ålägger Rikskansleren och Kanslikollegium
att övervaka, att alla boktryckare i riket genast efter tryckningens avslutande
och innan spridningen börjat till Kungl. Maj:ts kansli översända två exemplar
av allt vad de trycka, utan undantag, av vad titel, format och innehåll det vara
må. Av dessa bägge exemplar skulle det ena överlämnas till Riksarkivet och det
andra förvaras i Kungl. biblioteket. Ändamålet med detta infordrande av de svenska
bokpressarnas alster säges uttryckligen vara, att Kungl. Maj:t vill »weta hwadh för
böcker och schriffter, som vthi thes Rijke, och tillhörige Provincier, tryckes och
bringes vthi Huset». I ett Kungl. bref av den 15 juli året därpå (1662), utgivet
med anledning av biskop Johannes Matthiæ Gothus' såsom irrläriga ansedda
unionistiska skrifter och strävanden, upprepas i ungefär samma ordalag föreskriften
om de tvenne exemplarens översändande.Se G. E. Klemming & J. G. Nordin, Svensk boktryckerihistoria 1483—1883 (Sthm
1883), s. s. 280 ff., hvarest finnas tryckta de flesta i det följande åberopade kungl. bref och
förordningar.
 Biskoparna, domkapitlen och prästerskapet
skulle var i sin ort tillhålla boktryckarna att fullgöra denna sin skyldighet.
Om dessa hade gjort det, skulle det för Kungl. biblioteket inneburit en högst
välkommen tillökning av dess förråd av i Sverige tryckta böcker. Man har ingen
anledning att antaga, att det varit väsentligt större än Universitetsbibliotekets i
Uppsala på den tiden. Av Universitetsbibliotekets bevarade gamla kataloger
vet man, att biblioteket år 1649 ägde endast fem svenska arbeten, och i
räkenskaperna för åren 1649—1675 finnas ej mer än 28 dylika arbeten antecknade såsom
inköpta; samtidigt omtalas 17 genom gåva förvärvade arbeten.Se C. Annerstedt, Upsala universitetsbiblioteks historia intill år 1702 (Sthm 1894).
s. 61. (K. Vitterhets-, historie- och antikvitetsakademiens handlingar. N. F. 12:2.) Den stadgade
avlämningsskyldigheten iakttogs emellertid synnerligen bristfälligt av rikets
boktryckare, vilket också av Kungl. Maj:t med missnöje konstaterades i en förordning
av den 5 juli 1684. Sedan däri framhållits, att av alla de skrifter, böcker och
traktater, som sedan år 1662 utgått av trycket, ganska få exemplar avlämnats till
arkivet och biblioteket, inskärptes påbudet ånyo strängeligen, och ålades
boktryckarna att insända fullständiga listor över vad de tryckt sedan år 1662, och av de
böcker, varav de ännu hade tryckark kvar, genast avlämna två exemplar samt
namngiva författarna till de felande böckerna och av dem anskaffa de stadgade
exemplaren. Genom ett Kungl. brev av den 2 juli 1692 förpliktigades boktryckarna
i Stockholm, Uppsala, Strängnäs och Västerås att till Uppsala universitets bibliotek
avlämna ett exemplar av sina tryckalster. Såsom framgår av bevarade handlingar,
rönte emellertid detta påbud till en början föga åtlydnad.Se C. Annerstedt, anf. arb., s. 62.
 En stor förlust led
samtidigt det svenska bokväsendet genom Stockholms slotts brand 1697, då större
delen av Kungl. biblotekets samlingar gick förlorad.

Kanslikollegium, som det ålåg att vaka över boktryckarna, lät sig icke förtröttas
av deras så ofta visade ohåga att efterkomma gällande författningar, utan utfärdade
den 16 febr. 1707 ett brev med allvarlig påminnelse till boktryckarna angående
deras ovillkorliga skyldighet att avlämna de tvenne exemplaren till Riksarkivet
och Kungl. biblioteket samt utsträckte leveransskyldigheten till ytterligare fyra
exemplar, som voro avsedda för universiteten i Uppsala, Lund, Åbo och Dorpat.
Dessa fyra exemplar skulle översändas till arkivet, som sedan ägde att ombesörja
deras utdelning till universitetsbiblioteken. På grund därav att det var till arkivet,
som boktryckarna skulle avlämna de för biblioteken avsedda exemplaren, började
dessa att i boktryckarkretsar benämnas arkivexemplar, en benämning, som sedan
vunnit hävd, ehuru numera alltsedan år 1866 Riksarkivet ej har att taga
befattning med boktryckarnas »arkivleveranser».Se S. Bergh, Svenska riksarkivet 1618—1837 (Sthm 1916), s. 399—403. (Meddelanden
från Svenska riksarkivet. N. F. II:5.) Det synes som om man gott kunde
behålla denna traditionella benämning arkivexemplar, särskilt om man däri nu
inlägger den betydelsen, att dessa av boktryckarna till statsbiblioteken
kostnadsfritt avlämnade exemplar äro avsedda för bokarkiven, en term som ur flera
synpunkter är att föredraga framför den då och då i den bibliotekstekniska litteraturen
uppdykande benämningen bokmuseum.

Skyldigheten för boktryckaren att för statsändamål avlämna sex arkivexemplar
infördes i Sveriges första Skriv- och tryckfrihetsförordning av den 2 dec. 1766.

De sex exemplaren angivas däri vara avsedda för Kanslikollegium, Riksarkivet,
Kungl. biblioteket samt Universitetsbiblioteken i Uppsala, Lund och Åbo.
Samma bestämmelser övergingo oförändrade till den efter Gustaf III:s statsvälvning
förnyade Skriv- och tryckfrihetsförordningen av den 27 april 1774. I den nya
Tryckfrihetsförordningen av den 9 mars 1810 bestämdes arkivexemplarens antal
fortfarande till sex, som skulle avlämnas till Hovkanslern (som sedan
Kanslikollegium år 1801 upphävts, erhållit uppdraget att övervaka boktryckerierna),
universiteten i Uppsala och Lund, Kungl. biblioteket, Riksarkivet samt
Vetenskapsakademien. Åtföljdes emellertid något arbete av kostsammare planscher, skulle
sådana dock ovillkorligen avlämnas endast till Kungl. biblioteket. Samma
bestämmelser inrycktes oförändrade i den omarbetade Tryckfrihetsförordningen
av den 16 juli 1812. Sedermera ha vissa ändringar vidtagits. Så har Hovkanslern
såsom övervakare av tryckfriheten efterträtts av Justitieministern. Vidare
slopades vid 1866 års riksdag de för Riksarkivet och Vetenskapsakademien avsedda
arkivexemplaren, varemot stadgades, att planscherna icke skulle få saknas i de
till Universitetsbiblioteken insända exemplaren. Därmed hade stadgandena
angående arkivleveranserna till statsbiblioteken fått sin nu gällande lydelse.

Av vad jag anförtJfr äfven B. Lundstedt, Om boktryckeriernas leveranser af arkivexemplar (Sthm 1884),
Ueber die Abgabe der Pflichtexemplare von Druckerzeugnissen an die Bibliotheken in Schweden,
sowie damit zusammenhängende Fragen i Centralblatt für Bibliothekswesen, Jahrg. 8 (1891),
s. 202—210 samt på svenska under titeln Om af lämnandet af arkivexemplar utaf tryckalster
till biblioteken i Sverige jemte dermed sammanhängande frågor (Sthm 1891). torde framgå, att Sverige hör till de länder, där genom
lagstiftningsåtgärder bäst sörjts för, att statens bibliotek sättas i tillfälle att samla
och bevara den inhemska bokproduktionen.

Genom åldern av sina bestämmelser (de härröra ju från 1530-talet) går Frankrike
i spetsen, men genom den orimligt korta preskriptionstiden av tre månader
förlamas där biblioteksmyndigheternas strävanden att genom reklamationer
tillhålla boktryckarna att verkställa sin lagstadgade avlämningsplikt. Hos oss,
där ingen preskriptionstid för statsbibliotekens krav i berörda hänseende är
föreskriven, ligger åtminstone icke i lagbestämmelserna någon sig erbjudande
möjlighet för en genstörtig boktryckare att undandraga sig leveransskyldigheten.

Enligt lagens ordalydelse skall av »allt vad som tryckes» arkivexemplar
avlämnas. Med en bokstavlig tolkning av lagens uttryck »allt vad som tryckes»
skulle därunder kunna inbegripas även blankett-tryck såsom räkningar, fakturor,
växelblanketter, fraktsedlar m. m., stämpeltryck å brevpapper, kuvert, påsar
m. m., adresslappar, visitkort och liknande, vadan följaktligen även dylika
tryckalster skulle till biblioteken insändas. Som emellertid tryckalster av dessa slag
äro oanvändbara för biblioteksändamål och lagens andemening ej kan vara att
belamra statsbiblioteken med utanför deras samlar uppgif ter fallande kollektioner,
ha bibliotekens förvaltningar genom cirkulär underrättat boktryckerierna om
obehövligheten att avlämna dylikt. I det av särskilda kommitterade inom
justitiedepartementet år 1912 utarbetade förslaget till ny tryckfrihetsordningBetänkande med förslag till  tryckfrihetsordning avg. den 20 december 1912 av särskilda
kommitterade inom Kungl. Justitiedepartementet (Sthm 1912).
undantagas också ifrån leveransskyldighet, i överensstämmande med nu tillämpad
praxis, uttryckligen vissa slag av handelstryck, nämligen: adresskort, notifikationer,
blankett-tryck, etiketter och därmed jämförliga tryckalster. För övrigt skall
enligt förslaget fortfarande av allt vad som tryckes arkivexemplar avlämnas.
Av vad vi i biblioteken kalla småtryck uppräknas i lagförslaget såsom underkastade

leveransskyldighet uttryckligen: prisförteckningar, affischer och därmed jämförligt
affärstryck, stadgar, styrelse- och revisionsberättelser för stiftelser, bolag,
föreningar och andra sammanslutningar, program för offentliga föreställningar och
dylikt. Att egentliga böcker, broschyrer, tidningar och tidskrifter alljämt skola
avlämnas, faller efter det sagda av sig självt.

För att uppnå det ändamål, som med de svenska statsbibliotekens samlingar
av den inhemska bokproduktionen är avsett, är det enda effektiva medlet att
ålägga boktryckarna att avlämna arkivexemplar av sina alster. Hos oss är denna
skyldighet en flerhundraårig tradition, som under alla former av vårt statsskick
haft sin hemul i lagen, och inga försök att rubba den torde ha någon utsikt till
framgång. I lagförslaget av år 1912 förutsätta kommitterade arkivleveransskyldigheten
såsom något självklart, och nu gällande bestämmelser äro oförändrat bibehållna.

Att fordra ett ökat antal arkivexemplar för att därmed utrusta andra offentliga
bibliotek, eventuellt s. k. dotterbibliotek till statsbiblioteken, är enligt min mening
icke tillrådligt. Boktryckarnas avlämningsplikt motsvaras noggrant av
bibliotekens förvaringsplikt. I själva verket ha statens krav å boktryckarna att i det
allmännas intresse utan ersättning avlämna allt vad de trycka sitt så att säga inre
moraliska stöd i förpliktelsen för statens bibliotek att i sådant fall också
fullständigt bevara vad som avlämnats. Med kännedom om de utomordentliga anspråk
på arbetskraft och utrymme, som ställas av biblioteken för att ordna, bevara och
tillhandahålla den genom arkivleveranserna förvärvade inhemska bokproduktionen,
kan man icke tänka sig, att staten skulle vara hågad upprätta och underhålla
flera bibliotek med samma uppgift som de svenska tryckavdelningarna vid de
tre stora statsbiblioteken.

Det är en till antal och omfång betydande mängd svenska tryckalster, som
årligen tillföras de svenska statsbiblioteken. Vid Kungl. biblioteket föres däröver
en detaljerad statistik, som av naturliga skäl kan anses gälla även för biblioteken i
Uppsala och Lund. Jag vill från denna statistik anföra några siffror. För de fem
senaste åren hava till biblioteken genom arkivleverans inkommit följande antal
nummer:

1914                  1915                  1916                  1917                  1918
37,016               47,971               47,882               48,045               48,481

I jämförelse med dessa, man må väl säga, kolossala siffror är det blott ett litet antal
tryckalster, som äro förtecknade i den av Svenska bokförläggareföreningen
årligen utgivna Årskatalog för den svenska bokhandeln. I huvudsak är där
förtecknat endast vad som utbjudits i den ordinarie bokhandeln, särskilt i Stockholm.
Det som ej i egentlig mening hållits till salu i bokhandeln och åtskilligt av den
lokala litteratur, som möjligen distributionsvis kan ha varit att tillgå hos smärre
bokhandlare i landsorten, saknas esomoftast i dessa kataloger. För den händelse
biblioteken vore hänvisade att genom köp förvärva vad som i årskatalogerna är
förtecknat, skulle deras förvärv av den inhemska bokproduktionen vara i hög
grad ofullständiga. I icke väsentligt mycket bättre läge vore biblioteken, om
arkivleveransskyldigheten överflyttades från boktryckarna till bokförläggarna. Även i
den händelsen skulle biblioteken gå förlustiga den på köpvägen i de allra flesta
fall oåtkomliga privatlitteratur, som utgives av enskilda, föreningar, korporationer
o. d. Den av ålder hos oss bestående ordningen är och förblir den mest
ändamålsenliga; den må ej utbytas mot hos andra folk möjligen rådande anordningar.

Någon torde kanske fråga, om det är önskligt att bevara allt, om ej möjligen

urval och gallring kan äga rum. Till stöd för gallringen skulle kunna hänvisas
till Kongressbiblioteket i Washington, som vrakar så mycket. Härtill må svaras,
att därför att nationalbiblioteksidéen icke vunnit insteg i en så oenhetlig nation
som den amerikanska, behöver den icke utrotas hos de gamla enhetliga folk, där
den sedan långliga tider haft fäste. Vem vet för övrigt, om ej med den under
senare år så oerhört stegrade nationella känslan även idéen om en fullständig
samling av den amerikanska bokproduktionen såsom givande ett samlat uttryck
för den amerikanska kulturen i alla dess förgreningar kan bana sig fram och vinna
beaktande? Ett hinder härför kommer visserligen alltid att ligga i Förenta
staternas oerhörda utsträckning och den därur härrörande svårigheten att i
centralbibliotek samla hela den enorma massan amerikanskt tryck.

Med den stora spridning och användning, som det tryckta ordet fått, har
kulturen däri ett fulltonigt uttryck. Det är för att bilden må bli sann och allsidig,
som massan av tryckalster bör bevaras. Även det absolut underhaltiga måste
bevaras såsom ett ojävaktigt vittnesbörd för kulturhistorikern därom, att vid
den och den tidpunkten på det eller det området dylikt underhaltigt gods kunnat
tryckas och spridas. Erfarenheten inom biblioteken ger för övrigt vid handen,
att ingenting är så obetydligt, att det icke förr eller senare av forskaren efterfrågas.
Den som erfarit detta, blir sedan icke så hågad att yrka på gallring. Särskilt för
kännedomen om de sociala frågornas uppkomst och utveckling kommer det i
biblioteken samlade småtrycket att bli en rikt givande källa.

För att de inhemska tryckavdelningarna inom statsbiblioteken må kunna fullt
utveckla sig och därur för forskningen må kunna hämtas det gagn, som är avsett,
är emellertid av nöden, att tillräckliga arbetskrafter ställas till förfogande och att
tillräckliga medel för tryckalstrens ändamålsenliga konservering och förvaring
anvisas. I detta hänseende felar på sina ställen ännu mycket. Utan att i övrigt nu
gå in på frågan om bibliotekens tidningssamlingar, vilken är så stor och
omfattande, att dess ventilerande lämpligen må förbehållas ett särskilt tillfälle, skulle
jag vilja framhålla, att deras vård och komplettering fordrar mera arbetskraft
än som esomoftast på grund av övriga lika eller ännu mera, nödiga göromål kan
bestås dem.

Jag skulle även vilja giva uttryck åt några önskemål att beakta vid en blivande
omarbetning av Tryckfrihetsförordningen — när den nu kommer till stånd. I
den nu gällande lagen anmärkes uttryckligen, att de till ett tryckt arbete hörande
planscherna icke må saknas i arkivexemplaren. Önskligt vore, att denna i sig
mycket riktiga och nyttiga bestämmelse kompletterades med ett tillägg, som
bestämde, vem leveransskyldigheten ålåge i fråga om ett arbete, där texten är bisak
och planscherna huvudsak och där dessa bägge skilda delar tryckts på olika
officiner. Som förhållandena nu ligga, beredas biblioteken vid förekommande
reklamationer understundom vissa svårigheter. — För bedömande av den verkan och
betydelse, som kan tilläggas ett visst tryckalster, kan det vara av vikt att veta, i
huru stor upplaga det blivit tryckt. Ett önskemål är därför, att boktryckaren
ålägges uppgiva upplagans storlek antingen å arkivexemplaret självt eller å den
arkivleveransen medföljande trycklistan. Enligt den franska presslagen åligger sådan
skyldighet de franska boktryckarna. — Icke så sällan händer, att svenska
förläggare trycka arbeten utomlands. Dessa utrikes tryckta böcker äro ej
underkastade leveransplikt. Då det med de rådande förhållandena inom
tryckeriindustrien möjligen kan befaras, att sådant allt oftare kan komma att hända, bör
kanske tagas i övervägande, om ej i detta fall bokförläggaren bör förpliktas
till leverans av arkivexemplar, antingen utan eller mot ersättning.

Jag har härmed sökt lämna en summarisk redogörelse för en fråga, som. för
de vetenskapliga biblioteken är av fundamental vikt. Beröringarna med de
folkliga biblioteken äro på detta område så gott som inga. För de folkliga biblioteken
rör sig problemet om att göra ett gott urval ur litteraturen och laga, att detta
urval får en så vidsträckt användning som möjligt, även med risk att böckerna läsas
sönder och förstöras; för de vetenskapliga biblioteken däremot gäller det att på
lämpligt sätt bevara och vid behov tillhandahålla hela den samfällda inhemska
bokproduktionen. I förra fallet gäller det att fylla stundens krav, i det senare
att tillgodose framtidens. Den senare uppgiften torde kunna anses lika
betydelsefull som den förra.

*

Överbibliotekarien Hulth underströk vikten av att man i möjligaste mån sökte
få bibliotekens samlingar av i utlandet tryckt litteratur på svenska språket
kompletta. Särskilt tillverkas ju ofta planscher utomlands.

F. överbibliotekarien Aksel Andersson varnade för införande av en leveransplikt
för förläggarna i fråga om utom landet tryckt litteratur. Det vore en stor fördel,
att man här i Sverige hade med boktryckerierna direkt att göra.

Överbibliotekarien Hulth menade, att mycket kunde vinnas utan leveransplikt,
om man blott kunde betinga sig, att förläggarna alltid lämnade meddelande om
dylik litteratur. Man borde också vid inköp av arbeten av detta slag kunna erhålla
betydlig prisnedsättning.

Förste bibliotekarien Nelson anslöt sig till överbibliotekarien Hulths önskemål,
som skulle betydligt underlätta för biblioteken att anskaffa kompletta samlingar
på ifrågavarande område. Lämpligast vore, att biblioteken betalade dessa böcker.
Det komme i vilket fall som helst att gälla blott mindre summor.

Bibliotekarien Svend Dahl menade, att det i fråga om småtrycket vore onödigt
att ha en komplett samling mer än på ett ställe inom landet. Man har på många
håll ansett sig ej kunna bevara allt dylikt tryck.

Bibliotekarien Nelson betonade småtryckets betydelse för forskningen och ansåg,
att det i varje fall vore nödvändigt att ha kompletta samlingar på två ställen.

Överbibliotekarien Wåhlin framhöll önskvärdheten av att även Göteborgs
stadsbibliotek, som hade en ställning i mycket analog med Kungl. bibliotekets
och universitetsbibliotekens, kunde erhålla det viktigaste av den utkommande
svenska litteraturen. Det vore säkerligen olämpligt att föreskriva avlämnande av
ytterligare ett friexemplar. Men det borde ej vara omöjligt att stadsbiblioteket
kunde erhålla en stor del av de övervakningsexemplar, som överlämnas till
justitiedepartementet.

Kand. S. Sernander framkastade tanken, att böcker, som försåldes av förlaget
i särskilda originalband, borde levereras bundna. Detta skulle dels bespara
biblioteken bindningskostnader, dels vara av ett visst kulturhistoriskt intresse.

Bibliotekarien Nelson meddelade, att i något fall en överenskommelse med
förläggare av ungefär antytt innehåll gjorts. Förläggarbanden hade emellertid
också sina nackdelar. De äro ofta ej så starka, och vid bindningen borttages i
regel omslaget, som ur bokhistorisk synpunkt har mycket större intresse än banden,
bl. a. på grund av avvikelser i fråga om titelns formulering.


EN ÖVERSIKT AV DET NORSKA BARNBIBLIOTEKSARBETET.Ang. norska bibliotek se även Bibl.-bl. 1918 s. 58 ff., Norska folkbibliotek, av Fredrik
Hjelmqvist, särskilt biblioteksplanerna.
Av Föreståndarinnan för Malmö stadsbiblioteks barnbibliotek
fröken Helja Jacobson.

Jämför man den norska och den svenska bibliotekstidskriften, så slår det en,
hur mycket mera utrymme den förra ägnar åt barn- och skolbiblioteksfrågor.
Men det är ej endast i tidskriftens spalter man märker ett större intresse för
denna sida av biblioteksarbetet. De allra flesta biblioteken ha barnavdelningar
och de mindre städernas bibliotek ha flerstädes åtminstone bokutlåning till barn,
om de ej ha tillräckliga lokaler för läsning på stället.

I stort sett bedrives väl barnbiblioteksarbetet i Norge efter samma riktlinjer
som hos oss, men det har där nått en högre utveckling. Den i Amerika utbildade
barnbibliotekarien fröken Gundersen hade en uppsats i »For folkeoplysning»
härom året om hur ett gott barnbibliotek bör inrättas och skötas, och hennes däri
uttalade principer synas de norska barnavdelningarna följa.

Hon skriver att ett gott utbyte av barnavdelningen beror i väsentlig grad på
hur den från början är anordnad och utrustad, på god assistenthjälp, så att
disciplinen kan uppehållas och barnen få handledning i att finna passande böcker, och
sist men icke minst av ett tillräckligt förråd av omsorgsfullt valda, rena och väl
underhållna böcker. För underlättande av disciplinen bör man även sörja för
tillräckligt utrymme, ljuddämpande golvbetäckning, gummifötter på stolsbenen,
runda bord — så att ingen kommer att bli helt placerad med ryggen mot den som
har uppsyn över salen, och äntligen måste man undvika alla kryphål, varest
barnen kunna samlas och gömma sig, såsom burspråk, pelare, skåp o. d. — God
ventilation är en av de första betingelserna för att disciplinen skall kunna uppehållas.
Dålig luft gör att barnen bli nervösa och oroliga. Temperaturen bör hållas
någorlunda svål, icke överstigande 18° Celsius.

Så när som på de runda borden, som av okänd anledning saknades, var allt
anordnat efter denna beskrivning. En detalj, som vi i Sverige synas lägga större
vikt vid, var däremot tvättanordningarna. I Norge funnos visserligen tvättställ
på sina håll, men barnen tillhöllos att komma rena till biblioteket och fingo endast
i undantagsfall tvätta sig där.

I fråga om utlåning, kataloger etc. bedrives arbetet som sagt i stort sett som
hos oss. Det som däremot särskilt intresserar svenska besökare är det omfattande
»extension work», såsom sagoaftnar, föredrag o. d., de norska barnbiblioteken
sedan ett par år bedriva. De i Amerika utbildade barnbibliotekarierna ha naturligtvis
också särskilda förutsättningar för att göra denna del av arbetet fruktbringande.

En av dem, fröken Hanna Wiig, skriver därom i »For folkeoplysning», att
biblioteksarbetet bland barn ej endast består i att ge barnen möjlighet till hemlån eller
ett läsrum, varest de kunna tillbringa sin tid; det gäller också att väcka deras
läslust, skapa ett visst kritiskt omdöme, så att de lära sig förstå att välja eller vraka,
och inpränta i dem kärlek till litteraturen, så att de i den komma att se en av världens
omistligaste skatter.



Interiör från Bergens offentliga biblioteks barnavdelning (med utlåningsavdelningen
i bakgrunden till höger).



Kristiansand. Interiör från barnavdelningen.


För att nå dessa mål ha barnbiblioteken tagit många hjälpmedel i sin tjänst:
läsklubbar och populära föredrag, studiecirklar och »eventyrtimer» — de
sistnämnda kanske ej de minst viktiga, då det gäller att knyta den yngsta
generationen till biblioteket.

Fröken Wiig ger i »For folkeoplysning» band 3 häft. 3 och band 4 häft. 1 några
råd i fråga om sagoförtäljandet, som böra vara av värde för den som vill försöka.

Många av de norska barnavdelningarna i de större städerna äro avundsvärt
lyckligt lottade i fråga om utrymme. Det Deichmanska biblioteket i Kristiania
har visserligen fortfarande dåligt ställt i detta avseende, men Grünerløkkens filial
av samma bibliotek har en stor barnavdelning rymmande 66 barn och dessutom
en stor »eventyrsal».

Intet av de bibliotek i Sverige, som ha egna byggnader, har någon lokal för
barnavdelning enkom byggd för detta ändamål. Det är därför särskilt lärorikt
att få se anordningen av den stora barnavdelningen vid Bergens nya offentliga
bibliotek. Dess förnämsta företräde framför andra synes mig vara bokförrådet
för hemlån, som är placerat i en utbyggnad å läsesalen (se planschen föreg. sid.).

Vid Bergens offentliga bibliotek hölls det 19 sagoaftnar för tillsammans 2,512
barn under vintermånaderna 1918—19. Biblioteket har ett särskilt rum inrättat
för ändamålet, men som detta endast rymmer c:a 30 barn, och vid varje
»eventyrtime» infinner sig 100 à 150 barn, så måste man använda den stora
föreläsningssalen. Varje gång berättas det 2 à 3 sagor av Asbjörnsen, Grimm, Wahlenberg
m. fl., vanligen av barnbibliotekarien, och därefter följer musik och sång med
pianoackompanjemang. Det skulle inom parentes sagt vara bra roligt att få sprida
våra nätta barnvisor av Körling och Alice Tegnér m. fi. till ett dylikt större publikum.

Det finns emellertid sorgligt nog barn, som anse sig ha vuxit ifrån sagorna,
och dessa bjuder man i stället föredrag och kinematogr af föreställningar. 1918—19
gavs sålunda ej mindre än 75 kinematografföreställningar för tillsammans 15,944
barn. Det förevisades bilder från Norge, Rumänien, Indien, Japan etc, djurbilder,
som t. ex. djurens ungar, insekternas liv, fåglar, orangutanger etc, ett par
humoristiska teckningar och en del kolorerade barnbilder. Biljetterna till
föreställningarna utdelades genom skolorna, såväl de kommunala som de privata, och för
att lärarna skulle veta vad som bjöds barnen, voro särskilda förevisningar
anordnade för dem på förhand.

Dessutom hölls det 10 föredrag med ljusbilder för tillsammans 1,641 barn.
Föredragens ämnen voro: Små bilder från djurlivet, Midnattssolens land, En tur
till Niagara, Stjärnhimmeln, Holland, Luftskepp, Från det grå riket, Tyskland.
Föredragshållarna voro dels biblioteks- och skolfolk, dels andra intresserade damer
och herrar. Biljetter till dessa föredrag utdelades gratis från barnens läsrum. För
att lättare kunna illustrera föredragen har biblioteket även ett globoskop, som
möjliggör användning av vanliga vykort, vilka återgivas som skioptikonbilder
på rummets väggfält.

Bilioteket har också ett klubbrum, som användes av gymnasist- och
flickklubbar samt scoutföreningen. Tiden synes emellertid ej räcka till för
bibliotekspersonalen, så att den kan åtaga sig ledningen av dylika läs- och
diskussionsklubbar, utan fröken Wiig framhåller i bibliotekets månadsblad att detta skulle
vara »en baade takknemlig og morsom opgave» för någon intresserad.

Drammen (25,000 inv.) har ett i alla hänseenden välskött bibliotek i egen
byggnad. Bibliotekarien, den framstående, i norska bibliotekskretsar mycket kända
fröken Maja Schaanning beklagade emellertid att barnavdelningen fått för litet

utrymme; endast en läsesal, varifrån även hemlånen expedierades. Alla, som någon
tid praktiserat barnbiblioteksarbete, torde vara ense med henne, att det ej
endast är önskvärt, utan så gott som nödvändigt att ha hemlånslitteraturen helt
skild från det bokförråd som skall användas i läsrummet. I Drammen har man på
grund av detta bristande utrymme ej vågat sig på »eventyrtimer» e. d. Fröken
Schaanning har däremot infört utlåning av böcker till skolorna efter ett enkelt
och genialiskt system, men det faller utom ramen för denna skildring. Dessutom
hade hon avtalat med lärare, att de skulle föra sina klasser till biblioteket (c:a 15
barn åt gången). Dessa skulle då få undervisning i användning av ordbokskatalogen,
de viktigaste handböckerna etc, jämte ett litet föredrag om bibliotekets
uppgifter och metoder.

I Kristiansand (16,000 inv.), där man trots den ståtliga nya byggnaden ej heller
har något rum för barnen utom läsesalen, har man ej låtit avskräcka sig härav,
utan stänger helt resolut denna sal för vanligt bruk varje onsdag, då man i stället
har sagoaftnar, föredrag eller kinematograf, först en omgång kl. 5 och sedan en
ny kl. 1/2 8. I början var det mycket svårt på grund av dåliga ventilationsförhållanden,
men nu, sedan detta fel blivit avhjälpt, och man även genom en penninginsamling
bland privatpersoner är på god väg att kunna skaffa sig en egen
kinematograf apparat, torde onsdagsunderhållningarna bli permanenta. Även
bibliotekarien därstädes, författaren Olaf Bennecke, beklagade sig över att behöva
ha utlån och läsesal i samma rum, men hade åtminstone hopp om att få en »eventyrsal»
inredd på vinden. Stadens kommunala biograf styrelse hade också ställt sig
mycket välvillig till ett framkastat förslag om samarbete.

Som redan nämnts ha också de norska småstäderna ofta barnavdelningar, som
icke äro oävna, och måhända även duga att framhålla som efterföljansvärda exempel.
Sarpsborg (12,000 inv.) har sålunda, tack vare sin energiska och intresserade
bibliotekarie fru Helga Toller, ett ovanligt gott litet bibliotek. Här har man visserligen
ej haft plats till en ordentlig barnavdelning, men i ett litet rum med särskild ingång
är barnlitteratur till hemlån uppställd. Från detta rum leder en dörr till stora
bokförrådet, och där är facklitteratur passande för barn placerad på hyllan närmast
dörren, och till denna, men ej längre, få barnen komma.

Detta är alltså några av de sätt, varpå man i Norge söker sprida »Gode bøker
til alle barn og den rette bok til det rette barn i det rette øieblik».

<chapter name="Några synpunkter och erfarenheter rörande
fartygs- och manskapsbibliotek.">
NÅGRA  SYNPUNKTER OCH ERFARENHETER RÖRANDE
FARTYGS- OCH MANSKAPSBIBLIOTEK.Utgör ett utdrag ur ett till Sjöförsvarsdepartementet inlämnat förslag »avseende att öka
manskapets vid flottan trevnad och intresse för tjänsten».
Av Kommendörkapten L. Stackell.

Vad biblioteken å våra örlogsfartyg beträffar, hava dessa i allmänhet utgjorts
av smärre fartygs- eller vandringsbibliotek, vilkas sammansättning av olika
skäl lämnat åtskilligt övrigt att önska. Den bristande insikten om deras
betydelse har väl varit orsaken till, att man i allmänhet ansett anskaffandet av
dylika bibliotek mer såsom ett barmhärtighetsverk än som en nödvändighet och ett
behov. Under sådana förhållanden har naturligtvis den andliga litteraturen varit
ganska väl representerad. Emellertid har även traditionen gjort sitt till, ty det är
ej ovanligt att få höra att till sjömansbiblioteken kan skänkas vad som helst.
Huvudsaken synes hava varit, att sjömannen har en bok, med urvalet har det ej
varit så noga. Bristen på medel och förståelse från myndigheternas sida torde
även gjort sitt till, att man huvudsakligen måst vädja till allmänhetens välvilja,,
kasernkassor m. m. En stor del av dessa böcker hava även utgjorts av avskrap
från bokauktioner och snabbförsäljningar, som tyvärr ofta skänkes åt dessa s. k.
behjärtansvärda bibliotek.

I detta sammanhang kan det ha ett visst intresse att anföra några
erfarenheter från ett manskapsbibliotek i land tillhörande armén.

»Bland de böcker som förekommo i ett mindre kompanibibliotek voro några
romaner, en del noveller m. fl. De lästes icke. Man bläddrade i Turistföreningens
årsbok, men knappast någon kom sig för att läsa i den. Flera läste däremot egna
böcker, bland vilka må nämnas 'Uppfinningarnas bok' i populär form samt
dussinromaner av sämre slag.»

Vidare anfördes »att antagligen skulle man hava största framgången med
mycket populärt framställda vetenskapliga rön och kuriosa; korta reseintryck;
små underhållande berättelser; kanske någon yrkeslitteratur, som yrkesmännen
kunde hava nytta av. Litteratur rörande egna hem och småbruk torde här vara
på sin plats och ägnad att intressera många. Framför allt borde man hava goda
berättelser ur krigshistorien och militärlivet, behandlade från de värnpliktigas
ståndpunkt, lättlästa och roande, och förskonande dem från denna alltför tydliga
moraliserande bismak, som så gärna vidlåder det för soldaten skrivna, alldeles
som vore han alltid en fallen individ, som måste räddas.

De värnpliktiga känna nog detta, och det torde ej tilltala dem. Mången av dem
är ganska utvecklad och kan läsa vad som helst. Boksamlingarna böra därför
även innehålla saker av litterärt värde och något tråkigt band på det fria valet
bör ej läggas. Dock torde tillses, att man ej förväxlar en fri litteratur med en
sedefördärvande tendens, som ju ej får förekomma.» En bok som däremot icke bör
saknas, men väl i flera exemplar ligga framme ständigt tillgänglig, är »Fänrik Ståls
sägner». Ett annat arbete av samma klass är Snoilskys »Svenska bilder».

Vidare må anföras ett för några år sedan fällt uttalande i denna fråga angående
den engelska flottans bibliotek.

»Vad beträffar läsning är ett skeppsbibliotek en ren nödvändighet. Detta är
också allt som kan sägas till våra biblioteks beröm.


Jämförda med varje (fritt) folkbibliotek i land, måste självfallet böckernas
antal bli litet, men de som finnas äro till största delen barnsliga och möjligheten
att skaffa dem är jämmerlig. Vad nu beträffar innehållet av de böcker som i
allmänhet efterfrågas, skulle varje officer, som gjorde sig besvär att besöka närmaste
offentliga bibliotek för att se vilka böcker som huvudsakligen lästes, ovillkorligen
förvånas över det allvarliga och intressanta innehållet i flertalet av de böcker som
utlånas.

Man finner icke blott goda moderna romaner, utan även reseskildringar,
filosofiska arbeten och dagens problem m. m. Sådant är innehållet i de böcker som
huvudsakligen efterfrågas och av vilka våra skeppsbibliotek sakna nästan varje spår.

Är det för mycket begärt att amiralitetet toge saken under prövning och därvid
tager fasta på erfarenheterna från biblioteken i land och icke rättar sig efter
skeppsprästernas och intendenternas synpunkter? Skulle icke amiralitetet själv kunna
skaffa böcker och utfärda sådana bestämmelser för deras användning att dessa
bliva mer värdiga tjänstens krav än vad fallet varit hittills?»

Sedan dess har emellertid biblioteksverksamheten utvecklats i hög grad inom
»engelska flottan; emellertid torde amerikanarna i detta avseende vara ännu längre
komna.

På grund härav kan det vara av intresse att framhålla några erfarenheter
från denna marin.

Enligt uppgift lär det vara det amerikanska bibliotekssällskapets avsikt att
hvarje man i flottan skall kunna få låna en bok och att varje matros skall kunna få
låna den bok han önskar, när han behöver den». Mer än 3,000,000 böcker hava
anskaffats genom allmänheten. 1,750,000 $ hava anskaffats och användas för att
bygga nya bibliotek och köpa tekniska böcker. För att möta behovet av böcker
för den växande armén och flottan skall ytterligare 3,500,000 $ användas. Man
antog till att börja med att under kriget skulle manskapet huvudsakligen finna
intresse i brevskrivning och sina hemortstidningar. Erfarenheten har emellertid
visat, att tiden mycket väl medgav läsning av böcker och att intresset var mycket
stort även för böcker av hög teknisk och uppfostrande natur. Vad sjöfolkets smak
beträffar fördelar sig intresset ungefär lika emellan dikt och verklighet.

I övningslägren eller kasernerna, varest folket övas under de tre första veckorna
efter anställningen, under vilken tid ingen permission beviljas, äro några goda
böcker av stort värde.

För mången av dessa unga män är detta deras första långa bortovaro från
hemmet och det finnes få saker som i så hög grad som en god bok kan bringa bot
för hemlängtan.

Alla amerikanska örlogsfartyg hava bibliotek med böcker behandlande ett stort
antal ämnen. Då det givetvis är av intresse att veta vad slags böcker den
amerikanska matrosen intresserar sig för, anföras här nedan några utdrag ur
rekvisitionerna från några olika fartyg.

Ett fartyg rekvirerade »Sjöångmaskinen och dess historia», »Berättelser av en
ambulanskusk», Englands historia, Gerard, »Mina fyra år i Tyskland», några romaner,
några böcker över kommersiell aritmetik, geografi och engelskt affärsspråk. Ett
större slagskepp rekvirerade böcker om kriget, läroböcker, reseskildringar,
biografier, personlig hygien m. m. Följande böcker förklarades vara de viktigaste,
»Krigets ledning» av von der Golz, »Folket i vapen» av Bernhardi, »Sjömaktens
inflytande på historien» av Mahan, »Rasplata» av Semenoff.

En fartygspräst skriver: »Jag finner här stor efterfrågan på läroböcker i högre
skolämnen, böcker angående elektriciteten, trådlösa telegrafien, ångmaskinläran.

Vi hava även användning för skönlitteratur och några böcker rörande de nutida
problemen såsom t. ex. 'Mina fyra år i Tyskland', 'Det första hundratusen' m. fl.»

Manskapet å slagskeppet Iowa rekvirerade genom sin fartygspräst läroböcker
i trigonometri, algebra, praktisk geografi, valda stycken engelsk litteratur,
elementära läroböcker i latin, franska, kemi, kristendomens väsen, plan och
rymdgeometri, navigation, amerikanska historien m. fl.

Amerikanarna hava även gjort intressanta rön beträffande användandet av
kvinnliga bibliotekarier vid kasernernas och militärsjukhusens bibliotek.
Självfallet har en kvinna särskilt i en sådan anställning vid ett sjukhus en stor uppgift
att fylla. Erfarenheterna från den stora maritima övningsplatsen Pelham Bay visa,
att den kvinnliga bibliotekariens inflytande var mycket fördelaktigt och att
uppgiften var större än man hade tänkt sig. Man förstår att många av dessa unga män
som komma direkt från sina hems och föräldrars inflytande hade ett naturligt
behov att anförtro sina bekymmer och sorger åt någon som de kunde hysa förtroende
och aktning för och som uppfattade dem allvarligt. Självfallet blev den kvinnliga
bibliotekarien föremålet för deras förtroenden och en länk emellan dem och hemmet.
För andra var bibliotekariens hjälp av stort värde vid författandet och uppsättandet
av brev till hemorten, vilket som bekant utgör en hård stötesten för många och
ofta är orsaken till att de unga matrosernas samband med hemmet avbrytes. I de
amerikanska matrosbiblioteken som samtidigt äro skrivrum ser man nästan alltid
sådana anslag såsom »Glöm icke ditt hem», »Skriv till din mor» o. s. v. vilket visar
att amerikanarna väl uppfatta betydelsen av sambandet med hemmet ur såväl
etisk som disciplinär synpunkt.

Vad beträffar vårt eget manskap är deras intresse för böcker ännu ganska
outvecklat. Man ser dock ofta att folket läser egna böcker i matematik, trigonometri,
geometri, navigation eller sådana ämnen som beröra deras kommande utbildning.
En del sysselsätta sig även med korrespondenskurser både i språk och andra ämnen.
Här finnes sålunda ett behov att fylla. Under den förflutna mobliseringen har en
ambulerande bokhandel haft försäljning på de flesta fartyg, antagligen med gott
resultat, eftersom ägaren kunnat resa mellan Stockholm och Karlskrona och
förövrigt besökt de hamnar fartygen legat i. Böckerna hava huvudsakligen utgjort
romaner av tvivelaktigt värde, men detta tyder likväl på att intresset finnes.
I allmänhet är det nog så, att svensken i detta såväl som i andra avseenden till
en början är trög och svår att få i gång. Det fordras troligen endast handledning
och lämplig påtryckning för att väcka intresset för bokliga studier eller andlig
sysselsättning. Härvid gör sig även en annan fråga gällande, nämligen, dagens
uppdelning i exercis-, arbets- och fritid, d. v. s. rutinen. Fråga är om den nuvarande
hamnrutinen ur olika synpunkter är uppställd efter tidens krav, särskilt vad
beträffar att dagen förefaller väl splittrad. Kunde t. ex. övningarna börja tidigare
skulle foket kunna få mer tid övrig på eftermiddagen för egna angelägenheter,
studier m. m.

Förr torde det ur en del synpunkter varit fördelaktigt att splittra dagen för att
folket inte skulle få tillfälle till sysslolöshet, men kan man åstadkomma lämplig
sysselsättning under fritiden torde detta skäl förfalla.

Vad beträffar sammansättningen av fartygsbiblioteken fäster man sig genast
vid frånvaron av all facklitteratur för eldar- och maskinpersonalen. Lämpligen
borde varje fartygsbibliotek innehålla några läroböcker i matematik med
exempelsamlingar, mästerskapssystem i engelska och tyska, »Uppfinningarnas bok»,
resebeskrivningar, »Svenska folkets underbara öden» av Grimberg, sport litteratur,
beskrivningar från utländska mariner, äldre kasserade exemplar av »All the worlds


fightingships», marinalmanackor m. m. Dessa senare böcker torde kunna erhållas
gratis från bokförrådet. Särskilt för de värnpliktiga borde finnas någon populär
litteratur om fiske, båtbyggnad, båtmotorer, deras skötsel och vård, segling,
praktisk navigation, jordbruk, trädgårdsskötsel, jakt o. d.

Det torde kunna ifrågasättas om icke till att börja med en del av det beviljade
anslaget till böcker borde användas till ett centralbibliotek å vardera stationen
varifrån fartygen under rekrytavdelningarnas förläggning till stationerna kunde
rekvirera de önskade böckerna, vilka sedan de lästs dit återställdes. Härigenom
erhölles en god statistik på manskapets önskningar beträffande valet av böcker.

För övrigt torde en statistik i detta avseende kunna erhållas från kasernernas
bibliotek. Vad övrig litteratur beträffar torde erfarenheter kunna erhållas från
folkbiblioteken.

ETT SKÅNSKT FÖRSAMLINGSBIBLIOTEK OCH DESS
UTVECKLINGSHISTORIA.
Av Skriftställaren Pehr Johnsson.

Under början av   1850-talet kom den bekante  hovpredikanten Christopher
Olsson Angeldorff som kyrkoherde till Broby. Särdeles välkommen blev han
icke, emedan man inom pastoratet tänkt sig en helt annan. Men han hade
kunglig fullmakt på fickan, och det var ingen annan råd än taga emot. Det dröjde
icke heller länge förrän nykomlingen gjorde sig omtyckt både för sina utmärkta,
predikogåvor och sitt sätt att vara.

Angeldorff var också bördig från dessa bygder. Född i Agnshult, Ousby
församling, hade han efter nämnda by tagit sig namn. Under studietiden i Lund
kallade han sig Angel, ett namn som han efter avflyttningen till Stockholm ändrade till
Angeldorff, vilket föranledde hans bekante motståndare i Aftonbladsspalterna
Love Almquist att kalla honom Triangeldorff. A. var nämligen som utgivare av
Svenska Biet en av Aftonbladets mest fruktade motståndare, fyndig, slagfärdig
och kvick. Han var konservatismens och Karl-Johans-systemets försvarare under
1840-talet, och han synes med frejdigt mod ha »klätt blodig skjorta» för dessas
idéer, tills Biet av brist på uppmuntran under slutet av 1840-talet måste upphöra.
Som belöning för ett hjältemodigt arbete eller också i egenskap av duktig
prästman, kanske bäggedera, hade nu Angeldorff 1850 erhållit det i hembygden
belägna ingalunda obetydliga Broby pastorat.

Han var icke allenast själv en duktig skribent, utan han älskade också gärna att
omgiva sig med böcker och tidningar inom alla kunskapsgrenar och av alla färger.
Ivrigt uppmanade han allmogen i sina församlingar att hålla sig med den då från
Kristianstad utkommande »Skånska Posten», i vilken han var en flitig medarbetare.
Och han sökte ävenledes ge spridning åt religiösa böcker. Själv översatte
han Johan Arndts »Sanna kristendom» och diverse andra liknande arbeten, vilka
allt fortfarande finnas kvar i de gamla gårdarna i socknen i upplagor från
samma tid, och för det nyss förut av församlingarna ordnade skolväsendet synes han
ha burit ett levande intresse, varom en hel del välskrivna sockenstämmoprotokoller
nogsamt bära vittnesbörd.


Det synes också ha varit på hans tillskyndan som ett sockenbibliotek år 1859
där kom till stånd. Under en följd av år hade på den i socknen belägna
Denningarums gård en släkt vid namn Hoppenstedt varit bosatt. På grund av kungligt
medgivande hade dess medlemmar fått åt sig till familjegrav upplåten en i
närheten av gården belägen, med härlig bokskog bevuxen, större kulle, där en
kyrkogård blivit för ändamålet inrättad. En av samma släkts medlemmar, fru
Magdalena Anderberg, maka till häradshövdingen Hilfeling Anderberg, ville nu hugfästa
deras minne genom en donation för dessa gravars underhåll. För ändamålet kom
hon att rådgöra med hovpredikanten Angeldorff, som då gav henne det rådet att
avkastningen av samma fond skulle användas, utom till gravarnas underhåll,
jämväl till en grundfond för ett sockenbibliotek i Broby. I ett sockenstämmoprotokoll
av den 11 december 1859 får man en del upplysningar angående denna sak.
Det heter nämligen i detta, att pastor tillkännagav, att han genom brevväxling
med fru häradshövdingskan Magdalena Anderberg i Ystad hade erhållit hennes
tillstånd att av den upplupna räntan utav den fond, som av henne blivit given till
Blandowska gravens underhåll på Denningarum, disponera 100 rdr r:t till
grundfond för ett sockenbibliotek inom Broby socken, sedan fru häradshövdingskan av
egna medel beslutat en större reparation å graven, varigenom besagda besparade
ränta blivit för ovan anförda vackra ändamål disponibelt.

Fru häradshövdingskan Magdalena Anderberg, själv uppfostrad inom Broby
socken, ville på detta sätt bereda sig inom församlingen ett minne, och hade givit
fondens förvaltare uppdrag att till sockenbibliotekets underhåll även framgent
disponera halva den årligen upplöpande räntan å fondens ursprungliga kapital
1,200 rdr r:t, därest den icke något år för sitt egentliga ändamål behövdes.
Församlingen, som tacksamt erkände fru Anderbergs välvilliga och ädla frikostighet,
förband sig å sin sida att med ett årligt offer bidraga till det sålunda grundlagda
sockenbibliotekets förökande och underhållande, vilket offer skulle de följande
åren alltid uppbäras å altaret, då jul- eller nyårsotta inträffade,men för förstagången
upptagas någon gång å nästa års början, då någon större menighet kunde antagas
vara tillstädes och skulle pastor gå i författning med sockenbibliotekets ordnande
med möjligaste första.

En hel del, efter den tidens förhållanden goda och för ett sockenbibliotek
lämpliga böcker blevo också strax därefter inköpta och det visade sig snart, att
biblioteket genom den anförda donationen fått ett grundlag, varigenom det år för år
kunde stadigt utveckla sig och tillväxa. Också församlingen visade frikostighet
i berörda avseende, och biblioteket torde under hovpredikanten Angeldorffs tillsyn
ha vuxit till ett par hundra band. Som bibliotekarie tjänstgjorde, såvitt vi
kunnat utröna, dåvarande skolläraren i Broby Hans Andersson.

Så flyttade hovpredikanten Angeldorff 1860 till södra Skåne, där han erhållit
pastorat, och med honom synes också intresset för biblioteksfrågan ha minskats.
Efterträdaren i ämbetet kyrkoherde Björkholtz led nämligen av sjuklighet, och det
av företrädaren upprättade sockenbiblioteket synes helt och hållet ha fått sköta
sig själv. Slutligen blev det alldeles bortglömt.

Man finner detta av ett kyrkostämmoprotokoll av den 7 juni 1874, då frågan
om sockenbiblioteket av då tjänstgörande nådårspredikanten i Broby pastor Gustaf
Lundberg åter fördes på tal. »Sedan det sockenbibliotek», heter det, »som med
bidrag ur Anderbergska gravfonden av 1857 och 58 års räntor blivit inrättat, spårlöst
försvunnit, föredrog ordföranden förslaget, att med de bidrag, som ett tillägg av
fru Magdalena Anderberg till nämnda fonds gåvobrev medgav, eller med en
fjärdedel av årliga räntan å grundfonden av den 1 maj 1859, åter grundlägga ett nytt

sådant. Efter någon diskussion var församlingen ense om detta förslags antagande
som sitt beslut, med det tillägg, att nämnda grundpenning ur Anderbergska
räntebesparingen sen sagda år skulle ökas med de 200 rdr, som av skolkassan för år 1872
besparats därigenom att de åboar som hyst småbarnsskolorna samma år,
efterskänkt vivreersättningen för lärarinnorna, samt att som årligt bidrag sedermera
skulle av församlingen uppbäras vid allmän gudstjänst ett offer på dag, som
framdeles skall närmare bestämmas.»

Men var hade den under Angeldorffs tid grundade boksamlingen tagit vägen?
Den frågan satte nog åtskilliga myror i huvudet på den nyvalda biblioteksstyrelsen.
Man finner detta av protokollerna. Men saken torde dock så småningom
åter ha uppklarats och ännu finnas i Broby rikhaltiga sockenbibliotek åtskilliga
böcker av den första uppsättningen.

En hel del hade säkerligen försvunnit på så sätt, att låntagarna icke återburit
desamma efter det biblioteket upphört. Vi ha nämligen varit i tillfälle att se böcker
i privata samlingar, å vilka finnes antecknat, att de tillhört Broby sockenbibliotek.
Vid samma tid som hovpredikanten Angeldorff avflyttade från orten flyttade
ävenledes folkskollärare Andersson, varför en ganska stor oreda under närmast
kommande år blev rådande. Den nye kyrkoherden måste tämligen snart, på grund
av sin sjuklighet, hålla sig med v. pastor, och mångt och mycket glömdes säkerligen
bort, som bort ihågkommas.

Vidare hade vid samma tid folkskollärare Andersson flyttade ett nytt skolhus
blivit uppfört i norra delen av socknen, eller i samma trakt, varifrån donationen
stammade. En ung skollärare blev där tillsatt. Framställning gjordes att få
förflytta en del av biblioteket dit upp, vilket också under början av 1860-talet blev
beviljat. Så dog läraren i fråga, vars namn var O. Persson, och en annan kom i
stället, vars vistelse på platsen ävenledes blev av kortare varaktighet. Till en början
blevo säkerligen böckerna i avdelningsbiblioteket uppmärksammade och lästa,
men efter hand som de läslystna gått igenom desamma och inga nya böcker
kommo i stället fick samlingen stå obrukad. Lägga vi så härtill de täta omskiftningarna
av lärare, kan man lätt räkna ut, huru det gick till, att samlingen glömdes bort.
Emellertid kom en ny lärare, N. Emmelin, till befattningen 1877, och denne
torde ha fäst biblioteksstyrelsens uppmärksamhet på den i Möllarps skola
befintliga depotsamlingen, så att denna blev återbördad till Broby.

Redan dessförinnan hade emellertid en ny styrelse blivit utsedd och ett nytt
reglemente antagits. I detta, som är daterat den 7 juni 1874, heter det, att
bibliotekets ändamål är att dels underhålla och vidare utvidga kunskapen i folkskolans
läroämnen, dels bidraga i mera praktiska kunskapsgrenar till den sanna och
medborgerliga folkbildning, som tidens framsteg fordrar, och emedan andan i all sådan bör
vara kristlig, få icke i biblioteket finnas böcker och skrifter av osedligt eller emot
Guds heliga ord stridande innehåll, ej heller sådana, som avse att undergräva
kristlig eller borgerlig samhällsordning. Vidare heter det, »att från biblioteket
uteslutas tills vidare därjämte, såsom mindre lämpliga till utlåning s. k. postillor vilka
anses böra tillhöra familjebibliotekerna.»

Till bibliotekets underhåll anslogs räntan av Anderbergska gravfonden,
besparingsmedlen ur skolkassan, ett årligt offer i kyrkan pingstdagen, frivilliga
bidrag i kontanter och böcker, avgifter av varje hushåll där någon begagnar sig av
biblioteket, samt »inkomsten av böckers fördärvande och förskingrande». Man
hade säkerligen ännu i friskt minne hur,det gått med det förutvarande biblioteket.
Dessutom skulle man söka få ett årligt kontant bidrag från kommunalstämman.

Till bibliotekarie antogs folkskolläraren M. Nilsson. Hans åligganden skulle
vara att föra »huvudbok», vari alla böckers titlar och författarnas namn voro
upptagna, samt »utlåningsbok».

Berättigad till lån ur biblioteket var varje församlingsbo. Åbo och ståndsperson,
som önskade låna böcker, hade att därför erlägga i kr. pr år, torpare 50 öre
och övriga 25 öre. En viss bestämd tid stadgades för innehavandet av varje bok.
Den som drog över tiden hade att erlägga böter, och den, som till annan person
utlånade en bok, skulle därför erlägga böter med 50 öre. Reglementet blev
stadfästat av kon:s befallningshavande.

Vid ett sammanträde den 29 juni 1875 beslutade man att av Anderbergska
fonden skulle 282:84 kr. lyftas, varjämte av skolkassans besparingsmedel
förefunnos 200 kr. tillgängliga. Man beslöt därför inköpa böcker för 396 kr., och skulle
resten av beloppet användas till inbindningskostnader.

Bland de böcker, som man nu inköpte, märktes skönlitterära sådana av Emilie
Flygare-Carlén, Aug. Blanche, Onkel Adam m. fi. samt religiösa böcker av Francke,
Krummacher och Newton, Afzelius »Sagohävder» m. fl. historiska arbeten samt
åtskilliga naturvetenskapliga sådana.

1885 skedde ett stort bokinköp. Då inköpte man en hel del arbeten av fru
Carlén, Åberg, Onkel Adam, Bjursten, Marie Soph. Schwartz, Vilhelmina
Ståhlberg, Rydberg, Strindberg (»Svenska öden och äventyr») samt historiska arbeten
som Hildebrand »Sveriges medeltid» m. fl. 1890 följde arbeten av Ridderstad,
Walter Scott, Björnson, Starbäck, Stowe, Trolle, Sylvia, 1892 reseskildringar av
Nansen, Hedin, Nordenskiöld, Stanley. Sedan dess har biblioteket år för år ökat
sina samlingar och har man därvid sökt att få litet av varje ur litteraturens olika
grenar.

Den 23 dec. 1899 antogs ett nytt reglemente för Broby sockenbibliotek. Här
ändrade man nu den förut anförda första paragrafen, så att denna fick följande
lydelse: »Bibliotekets ändamål är att genom inköp och utlåning av läsvärda och
kunskapsbildande böcker från välkända författare skaffa allmänheten tillfälle till
sann och medborgerlig folkbildning i sådana praktiska kunskapsgrenar, som
tidens framsteg fordra».

Även detta reglemente har sedermera något ändrats. Bokinköpen ha för varje
år ökats. I all synnerhet har detta varit förhållandet efter det statsbidrag börjat
erhållas. Även låntagarnas antal har för varje år tillvuxit, liksom ock antalet
boklån. För närvarande torde Broby församlingsbibliotek vara ett av de största
och mera välskötta å skånsk landsbygd. Hela boksamlingen räknar för närvarande
omkring 2,000 band, och man söker för varje år skaffa sig böcker inom olika grenar,
tillhörande den nyare och nyaste litteraturen.


BÖCKER FÖR BARN OCH UNGDOM JULEN 1919.
Av Fru Gurli Linder.

De nyutgivna bilderböckerna äro, glädjande nog, ganska få. Svensk
lärartidnings förlag har i en volym under titeln Kisse Katt och hans syskon
(Sv. 1. t., pris 2:50) samlat en del av Louis Moes äldre för Jultomten gjorda
bilder, med text av Hugo Gyllander. Dessa gamla saker stå sig förträffligt ännu,
ja, flera av dem synas mig överlägsna vad Louis Moe och Hugo Gyllander på senare
år presterat. Färgtrycken äro synnerligen lyckade, papperet hållbart och vackert.
Kisse Katt är julens bästa bilderbok. — En rolig djurbok av Louis Moe är Kylle
Kluck (Å. & Å., pris 4:50). Den handlar om en liten kycklings första äventyrsfärd
på egen hand ut i världen. Den lättlöpande rimmade texten är översatt från
danskan, vilket märks på åtskilliga ställen. I biblioteksexemplar bör
översättningen »piggsvin» av »Pindsvin» rättas till »igelkott».— Av Louis Moe finns
ytterligare en bilderbok, I sagolandet, till vilken Hugo Gyllander skrivit en bra saga.
Slutligen har Aina Masolle utgivit en färgglad bok, Nicke-Nacke (Å. & Å., pris
1:50, bättre papper inb. 3:75), med barn- och djurbilder omväxlande.
Lättbegriplig text med nätta melodier av Felix Körling.

Om man medräknar jultidningarnas alla småpublikationer, av vilka de flesta
av outgrundlig anledning kallas »tilläggshäfte», uppgå julens sagosamlingar väl
till ett femtiotal, och det är mycket för mycket. Man har all anledning att uppmana
dem det vederbör att se till att de gamla goda, klassiska sagoböckerna först få
plats  på  barnens  bokhylla.

Anna M. Roos har en lika stadgad som välförtjänt berömmelse som
författarinna för barn och ungdom, och hon har hunnit med en mycket rikhaltig
produktion av visor och sagor, skådespel och historiska berättelser. Hon har nu börjat
utge dem i en samlad upplaga, av vilken två delar, Sagor och visor samt I Vitavall
utkommit till julen. Anna M. Roos' Samlade arbeten för barn och ungdom (A. B.,
pris per del inb. 4:50) böra vara självskrivna i biblioteken.

Elsa Beskow är en förträfflig sagoberättare. Hennes uppslag äro alltid
originella; man kan aldrig förutsäga hur det skall gå i hennes sagor, ty hon kalkerar
aldrig på kända schabloner. Muntergök heter den nu utkomna samlingen (Å. &. Å.,
pris inb. 5:50). Även till det yttre är den en högst förträf lig bok — hållbar, vacker
och billig.

En på gamla sagomotiv byggd, enkelt och väl berättad saga, med vackra
och konstnärliga bilder är Lill-Per av Bror Hillgren (Fri., pris inb. 5:75).

Sigurd Dahllöf söker sina motiv ur folkdiktningen i sin värmländska hembygd,
Värmlandsnäs. Den för detta slags diktning karakteristiska blandningen av
realism och mystik vet han att behålla. Bland berättelserna må särskilt nämnas
Bortbytingen, som utan sentimentalitet och moraliserande gör ett starkt
känslointryck. En del av sagorna äro humoristiska. Samlingen heter Sagor och
äventyr (Medéns bokh., Gbg., pris inb. 4:50). De äro synnerligen trevligt
illustrerade av Albert Eldh.

Av föreståndarinnan för Örebro Fröbelseminarium, Maria Kjellmark, har
utgivits en samling Sagor, visor och lekar för de små (A. B., pris inb. 3:75). De
flesta äro författade av elever vid seminariet och ha naturligtvis inom denna krets
ett särskilt affektionsvärde; men det måste sägas att åtskilligt är talanglöst och ej


alls går upp emot t. ex. Anna Roos' visor och sagor för barn i samma åldersklass,
d. v. s. i Kindergarten-åldern.

Vågen, vinden och prinsessan av Magda Bergquist (Fsk. barntidn., pris inb. 4:50)
var när den utkom föremål för en kraftig reklam och uppropades till och med som
genial. Sanningen är att den är fabricerad av en mängd rekvisita från sagans allmänning
och innehåller åtskillig både banalitet och onaturlighet; särskilt svaga äro verserna. T. ex.:

Kan den förvillade räckas av nåd, försoningens famn?
Kan han av tårarnas heliga bad
renas och föras till livets stad?
Först måste han tömma all fasas skål
i skammens fångsel, i smärtans natt.
Först måste han stiga på sorgens bål på ångerns berg.
Blott törnestigen av skuggor skymd
bär till förlåtelsens stjärnerymd!

Detta är en omskrivning av nådens ordning som rakt inte är på sin plats i en
barnsaga. När jag ändock fäster uppmärksamhet vid boken är det för bildernas skull.
Dessa, som utförts av Annika Öman, äro fantasifulla, färgglada och begripliga
för barn. Som bilderbok betraktad har den således ett stort värde, och det kan
ju tänkas att en påhittig mamma kan till bilderna berätta en enkel och naturlig
saga i stället för den oäkta konstprodukt som de ursprungligen avse att illustrera.

En hit importerad bok av den finländska författarinnan Vivan Holme bär den
förrädiska titeln Ur sagovärld och verklighet, men innehåller blott mer och mindre
hemska och bloddrypande skildringar från finska frihetskriget. Det hela gör ett
mycket osympatiskt intryck, även om man kan sätta sig in i de laglydiga
medborgarnas bitterhet och harm mot upprorsmakarna. Bra litet på sin plats är det
väl att på detta sätt uppröra barnasinnet.

En på sin tid mycket populär samling: Guffars sagor av Hugo von Becker, har
utkommit i ny upplaga (A. B., Bonniers ungdomsböcker 16, pris 1:75, bättre
papper inb. 4:75). Det är hederliga gamla sagor, och Skrynkelben, Kikel-Kakel
och Lumpupaitas Katt, och alla de andra »personerna» äro roliga för barn än i dag.

Elias Grip fortsätter att utge folksagor från icke germanska länder. Förra julen
var det Balkansagor, och sistlidna jul utkom en samling från Belgien, Ungern,
Italien, Turkiet m. fl. För äldre sagokännare är det ju av intresse att se hur det
från början gemensamma sagomaterialet utformats i olika länder och hos skilda
folkslag. Det är äkta folksagor, och som sådana äro de ju lämpliga även för
svenska barn, dock med det bestämda förbehållet att sagan först skall möta dessa
i våra egna germanska gamla sagor. G. Magnussons bilder äro utmärkta. Boken
heter Det var en gång (Sv. andelsf., pris 8:—). Härtill må anmärkas att Helena
Nyblom utgivit två samlingar under denna titel.

Lille Valters underbara äventyr (Gle., Gleerups ungdomsböcker 36, pris inb. 2:50),
slutligen är en anglosachsisk »fairy tale». Under en sjukdom drömmer sig den lille
Valter till feen Goldyvindas rike och upplever där en mängd lustiga och vackra
äventyr. Fantasirika barn i Valters ålder ungefär, d. v. s. 6—8 år gamla, äro säkert
roade av att följa hans sällsamma öden.

Bland de egentliga flickböckerna märkas först och främst nya upplagor av
Unga kvinnor och Våra vänner från i fjol, ett par av de gamla välkända, för varje
nytt uppväxande släkte lika roliga Alcott-böckerna (båda ingå i Bonniers
ungdomsböcker, vardera består av 2 band, pris för band 1:75). De böra ej saknas i något
bibliotek.

En liten prinsessa av Frances Hodgson Burnett är också en frisk och rolig bok
för flickor i 12-års-åldern. Men den i år utkomna upplagan (B. W., Wahlströms
ungdomsböcker 26, pris inb. 1:50) är så illa utstyrd, jämförd med den gamla
vackra från Norstedt & Söner; dessutom är den förkortad. Det är därför bäst att
vänta på en ny norstedtupplaga, i fall den gamla är utgången.

Fjällmusen av den norska författarinnan Barbra Ring synes mig vara hennes
bästa barnbok (Nst., pris inb. 3:75). Ehuru den lilla norska fjällflickan i boken är
på besök hos morfar i staden, får man veta en hel del om hennes hem och livet där.
Den barnbok som bäst skildrar livet uppe i Nordland, vid fjäll och fjord, förblir
dock Aagot Gjems Selmers Småflickornas bok, varav minnet osökt inställer sig i
detta sammanhang. Liksom man tacksamt erinrar sig Laura Fitinghoffs En värld
bland fjällen och Barnen från Frostmofjället.

Babbens dagbok, likaledes av Barbra Ring (A. B., pris 2:75), torde egentligen
vara roligare för vuxna än för barn. Den hör till det där slaget där man märker
hur författarinnan bakom barnets rygg utbyter förstående ögonkast med de vuxna.
Babben blir ej riktigt omedelbar och naturlig, åtminstone ej för svenska barn, som. i
så många avseenden äro helt olika de norska. Dessutom är boken ganska illa översatt.

Alla de andra julens flickböcker — åtminstone de som kommit mig till handa —
äro rama rena skräpet. Och det är att hoppas att i synnerhet biblioteken bevara
sin läsekrets från dem. Flickornas årsbok (Lb., pris inb. 3:—), Flickboken, flickornas
julkalender (Å. & Å., pris 1:40), Flickornas julbok (Å. & Å., pris inb. 3:50),
Ungdomen på Hällesund av Elisabeth Kuylenstierna-Wenster (Gle., Gleerups
ungdomsböcker 35, pris inb. 4:75), I ungdomens år av Elisabeth Kuylenstierna-Wenster
(Å. & Å. pris inb. 5:75), Anna Järnhjelm av Ebba Trahna (D. 1, L. H., pris 4:75),
Lilians förlovning av Ingeborg Vollquartz (Å. & Å., pris inb. 6:75), Flickhjärtan
av Ellinor Kielgast (Å. & Å., pris inb. 5:75), En yrhätta av Emmy von Rhoden
(B. W., Wahlströms ungdomsböcker 28, pris inb. 1:75 — ej att förväxla med
Dikken Zwilgmeyers) och Mollys dagbok av Maria Thompson Daviess (Fri., pris
inb. 4:25) — alla dessa äro ej värda det papper de äro tryckta på.

Pojkböckerna stå som alltid på en något högre nivå än flickböckerna.

Barbra Rings i Norge så populära Peik-böcker ha nu översatts till svenska.
Peik heter den första, som också är den roligaste (A. B., pris 2:75), och När Peik
skulle göra sin lycka den andra, som är åtskilligt svagare (A. B., pris 2:75). Peik
är en äkta norsk pojktyp med hjärtat på rätta stället och som i alla sina mer och
mindre underliga öden behåller vår varma sympati. Peik-böckerna lämpa sig
bäst för småttingar i 8—10-års-åldern.

En utmärkt handbok för Pojkarnas friluftslekar har under denna titel utgivits
av kapten Littorin (Å. & Å., pris 7:50), som väl enligt pojkarnas eget sakkunniga
omdöme besitter de bästa kvalifikationer för värvet. Boken har en mängd bilder»
som ge ett utmärkt åskådningsmaterial för lekarnas utförande.

Gustaf Lindwall visade sig i sin första pojkbok, På jakt efter en morbror, vara
en god och fängslande berättare. Ett par efterföljande böcker voro åtskilligt
svagare. Den nu till julen utkomna, Tom (Å. & Å., pris inb. 6:50), handlar,
liksom den första, om en svensk kärnpojkes äventyr i Amerika, och den är en mycket
sympatisk bekantskap. Toms liv och leverne är en harmonisk blandning av frisk
äventyrlighet, munter och redbar pojkaktighet, bistert livets allvar och lyckans solsken.

Av den nyligen avlidne författaren Sigge Strömberg utkom till julen en ny
»Tjuvpojksbok». (Å. & Å., pris inb. 4:75). Äventyren, friskt och roligt berättade,
äro denna gång förlagda till en obebodd ö. Dessa böcker äro ju mycket

påpulära bland pojkar. En obestridig förtjänst äga de däri att de handla om äkta
svenska pojkar, så att deras jämnåriga läsare känna sig »på sin mammas gata».

I En av de svenske av Karl Schiller (Nst., pris 6:—) får man del av
perseröversten Martin Ekströms underbara öden i Persien, Estland och Finland. Det är
naturligtvis en äventyrsrik och spännande historia, fastän man ibland reagerar
emot författarens alltigenom panegyriska framställning. Men visst är Ekström
en duktig karl!

En krigsbok av helt annat slag är Den försvunne prinsen av Frances Hodgson
Burnett (Fri., Nytt bibl. f. barn o. ungdom 66, pris inb. 5:25). Den handlar om en
landsflyktig Balkanfurste och hans son. Där är god människoskildring och
verklig karaktärsteckning i denna bok och två mycket sympatiska representanter för
kunglighetens idé. Lämpar sig även för flickor.

Indianboken 1919 (Å. & Å., pris 1:50) innehåller fem indianberättelser, om
vilka intet ont är att säga, fastän man finner det tämligen överflödigt med denna
årligen återkommande indiankalender. Vad nu den föreliggande angår vill jag
på det kraftigaste varna för de smakfördärvande bilderna, som se ut som
biografskyltar och cigarrlådsetiketter. De böra på något sätt oskadliggöras, förrän
boken kommer till användning.

Bland fortsättningsböcker märkas Blockhuset vid Lickingfloden och Ljudlösa
steg, båda av Edward S. Ellis (A. B., Bonniers ungdomsböcker 14 o. 15, pris
vardera 1:75, bättre papper inb. 4:75) samt Tre kommendörer av Kingston (B. W.,
Wahlströms ungdomsböcker 21 o. 22, pris inb. 2:50).

Bland de böcker slutligen som lämpa sig för barn och ungdom i allmänhet
bör den på Svenska andelsförlaget utgivna klassiska samlingen Aisopos' fabler
(pris inb. 12:—) i främsta rummet komma i fråga för bibliotekens bokbestånd.
Den föreligger i en förträfflig översättning av Erik Hedén och med Rackhams
världsberömda bilder. Fabeln, och särskilt djurfabeln, har alla förutsättningar
att begripas och uppskattas av barn. De talande och handlande djuren, det
snabba händelseförloppet, kortheten, pregnansen, den påtagliga tillämpningen
och allmänmänskligheten — allt detta gör fabeln särskilt lämplig och rolig för barn.
Få de dessutom ett sådant åskådningsmaterial som Rackhams bilder blir Aisopos'
fabler en bok som de ideligen vända åter till. Om fablernas uppkomst, vandringar
och olika utformningar berättar doktor Hedén i ett utmärkt orienterande företal.

Barnbiblioteket Saga hade i fjol en mycket god årgång, två original och två
översättningar.

Vikingatiden i vår historia står, trots all modern pacifism, omgiven av ett
romantiskt skimmer, som alltid kommer att tilltala ungdom. Men det har syndats
mycket med ohistoriska och okonstnärliga vikingabilder, som just till följd av
ovannämnda intresse rönt oförtjänt framgång. I Rolf Nordenstreng, som till julen
utgivit en bok med titel Vikingaliv (Sv. 1. t., Saga n:r 71, pris inb. 2:50), ha vi
äntligen fått en författare på detta område som både äger vederhäftig historisk
kunskap och fängslande berättartalang. Nordenstreng för sina unga läsare bl. a. i
Västerviking med Skåglar-Toste, i Östervåg, och i Söderviking med Lodbrokssönerna.
Vi veta, säger doktor Nordenstreng, tillräckligt mycket om vikingatidens
människor — framför allt ha vi flödande rika kunskapskällor om hur de tänkte och
kände — för att kunna framställa deras liv så, som det i allt väsentligt verkligen
levdes. Att ge denna verklighet i en för ungdom tilltalande och spännande form
är det av författaren angivna syfte som han på ett utmärkt sätt nått. Intressant
är hans egen redogörelse för sagornas tillkomst. Bilderna äro något torra och
fantasilösa.

En slående kontrast till de starka, kärva nordmannasagorna är Washington
Irvings Sagor från Alhambra, i översättning av Ebba Nordenadler (Sv. 1. t., Saga
n:r 69, pris inb. 2:50). Det är samma tjusning i dessa sagor som i Tusen och. en natt,
samma praktfulla österländska yppighet. För den vilken som barn lärt känna
Alhambras ros, De tre sköna prinsessorna, Den arabiska kalifen o. s. v. stå de
livet igenom i en trolsk och betagande minnesdager — d. v. s. om vederbörande
ej till övermått och leda utfordras med sagor, så att gott och dåligt mängas om
vartannat i ett enda virrvarr. En äldre god upplaga av Sagor från Alhambra
finnes på Norstedt & Söners förlag.

Slutligen har Saga-biblioteket en samling historiska berättelser »Drottning
Karins ring, historiska situationer av framstående förf.». (Sv. 1. t., Saga n:r 72,
pris inb. 2:50.)

En gammal vän till dem som voro barn på 1870—80-talen är En världsomsegling
under havet av Jules Verne, som i Saga (Sv. 1. t., Saga n:r 70, pris inb. 2:50)
nu kommit i ny upplaga. Den handlar om en undervattensbåts tjugutusenmilafärd
— på den tid den skrevs en ren fantasiprodukt. Skall månne Jules Vernes
ibland rentav geniala intuition och spännande, men ända vårdade och eleganta
stil kunna med framgång konkurrera med de drastiska, sensationella berättelser
av samma art som barn nu fått vänja sig vid? Experimentet är intressant.

Bengt Aurelius debuterade julen 1918 med en alldeles förträfflig barnbok för
alla åldrar: Jul i prästgården. Det är en utmärkt kulturhistorisk skildring, fast
och enhetlig i kompositionen och med konstnärlig stegring samt dessutom både
munter och stämningsfull. Till denna jul utgav Aurelius En gammal herrgård
(Bv., pris inb. 5: 50). Även dessa skildringar från en gammal herrgård vid Roxen,
från Vreta klosterkyrka, Göta kanal, Skolpojksliv i Linköping ge utmärkta och
levande bilder av en svunnen tid. Så bra som Jul i prästgården är icke Den gamla
herrgården, men den bör i alla fall ha sin givna plats i biblioteken. Den är originellt
och konstnärligt illustrerad av Karin Hildinger-Hjelmqvist.

Den svensk-amerikanska författarinnan Anna Olsson har i sitt hemland rönt
mycket erkännande för sina skildringar av immigranters, närmast värmlänningars
öden. I En prärieunges funderingar (A. B., pris inb. 4:75), som tycks vara
självbiografisk, låter hon en liten värmlandstös berätta om sitt dagliga liv ute på
präriefarmen. Men det är i alla fall inte så värst mycket som händer där ute i de enkla
nybyggarhemmen. En prärieunges funderingar är därför inte vad barn kalla en
rolig bok. Jag tror, att de barn som skola ha nöje av den, böra i något avseende
ha svensk-amerikanska intressen, t. ex. genom att ha anförvanter därute.

Börge Janssen är som historisk romanförfattare redan känd och uppskattad
av svensk ungdom. Sören Norrbys ring (Nst., pris 8:50) utgör fortsättning på den
i fjol utkomna Kristina Gyllenstierna i fängelse och handlar om den bålde
krigshjältens försök att vinna fru Kristinas hand.

Lyckoäpplet av Ethel S. Turner (Fri., pris inb. 3:75) är ganska lös i kompositionen
och ytlig i karaktärsteckningen och nog på det hela en s. k. snömosbok, fastän den
är talangfullt gjord.


FINLANDS OROSTID 1917—18 I DESS SVENSKSPRÅKIGA
LITTERATUR.
Av Andre bibliotekarien Arne Holmberg.

Den stora förändring, som genom tsardömets fall inträdde även i Finlands
politiska läge, måste helt naturligt sätta sin prägel på en stor del av landets tryckta
produktion. I motsats mot den ryska politiska litteraturen, som frikostligt
slösade med skildringar av förhållandena under den gamla regimens sista tid,
Rasputinskandalen o. d., och av själva revolutionens förlopp, ägnade den finländska
— frånsett dagspressen — ytterst ringa intresse åt det som skett i Ryssland.
Av uppsatser i Östsvensk tidskrift och Nya Argus framgår, att man
redan från början gjort klart för sig, att absolutismens undergång endast betydde
inledningen till en strid på flera fronter. Ganska snart ljuda i dessa tidskrifter
missnöjda toner över den ryska interimsregeringens obenägenhet att lyssna till
Finlands självständighetskrav, ehuru finländarna icke från början fordrade ett
fullständigt lösslitande från Ryssland. Av andra uppsatser framgår, att den gamla
striden mellan finskt och svenskt tillspetsats, sedan det gemensamma trycket
från Ryssland lättats. Men den förnämsta anledningen till oro är den
oförsonliga splittringen inom den på interimsregeringens kallelse sammanträdande
lantdagen. Med skäl kan tiden, närmast efter marsrevolutionen kallas en orostid,
en orostid, som fortsatte under 1917, med den överilade självständighetsförklaringen
den 18 juli och storstrejken, »blodsstrejken», i november såsom etapper i
utvecklingen, och kulminerade med det röda upproret under vintern och våren
1918. I det följande lämnas en översikt av svenskspråkiga på finländska förlag
åren 1917 och 1918 utgivna skrifter, som avspegla denna i många hänseenden
märkliga tid.

En kortfattad översikt av händelserna fram till lantdagsvalen i oktober lämnas
i »Finlands allmänna kalender» år 1918 (tr. 1917), »Revolutionsepoken i Finland»
(s. 98—109). En allmän orientering lämnas även i »Svenska folkskolans
vänners kalender» 1917 (s. 80—99), under rubr. »Det politiska läget» av I. A. Heikel
(dat. 30/9 1917). Andra skildringar — även omfattande novemberstrejken — skola
nämnas längre fram, då de utgöra inledning till eller ha utkommit i sammanhang
med skildringar av det röda upproret. Det mesta av vad som tryckts år 1917
behandlar enstaka aktuella frågor.

De närmaste månaderna efter revolutionen tilldrager sig självständighetsfrågan
det förnämsta intresset. Hit hör en skrift av Heikki Renvall: »Finlands
självständighet. Dess berättigande, nödvändighet och ekonomiska möjlighet
(38 s. — Skrifter utg. av Fören. för Finlands självständighet 1)». Det viktigaste i
denna skrift är förf:s framställning av de ekonomiska krav, som självständigheten
förutsätter, brödsädesanskaffningen, valutafrågan etc, och han anser sig kunna ge ett
positivt svar på dessa spörsmål.Jfr recension i Östsvensk tidskrift 1917. s. 156—159 (25 okt.). En mycket viktig sida av samma sak
behandlas av V. F. Johanson i »Självständig livsmedelspolitik» (50 s. — Frågor för
dagen. 10), en sammanställning av ett tjugutal under sommaren och hösten
införda artiklar i Svenska Tidningen. Förf. redogör för den tidigare politiken och



framlägger förslag till åtgärder för ökande av tillgången på livsmedel och för
reglerande av förbrukningen.

Men i allmänhet synes man mindre fästa sig vid den ekonomiska och näringspolitiska
sidan av saken än den rättsliga och allmänt politiska.Som en agitationsskrift för lösryckande från Ryssland kan man betrakta en skrift av
Ragnar Numelin »De främmande folken i Ryssland. Deras frihetskrav» (48 s. — Frågor för
dagen 11). Denna lämnar visserligen finska frågan å sido, men dess tendens framgår tydligt
därav, att den framdrager en mängd bevis för att  Ryssland även efter tsardömets fall utgör en
fara för de främmande nationaliteternas fria utveckling.
 Gent emot en
mängd artiklar i Svenska Tidningen, utkomna under sommaren 1917, försvarar
G. G. R[osenqvist] de borgerliga lantdagsmännens ståndpunkt i en broschyr: »Ett
folkblad och vår självständighetsfråga» (58 s.). Den borgerliga gruppens
ståndpunkt klarlägges ytterligare i en skrift av Robert Hermanson: »1917 års landtdag.
Några anmärkningar» (39 s.) och en av R. A. Wrede: »Själfständighetsfrågan och
Finlands landtdag» (61 s.).Båda recenserade i Nya Argus 1/10 1917. Alla tre framhålla det ohållbara i den ståndpunkten,
att Finland genom tsarens tronavsägelse automatiskt skulle vara fritt från all
gemenskap med Ryssland, helst som interimsregeringen genast efter revolutionen
erkändes av Finlands lagliga myndigheter och icke mötte någon protest, då den
utfärdade kallelse till lantdagens sammanträdande. Vidare varnas för följderna av
ett alltför oförsonligt uppträdande, som kunde få betänkliga följder, då Ryssland
återvunne sin styrka. Men det enligt de tre författarnas mening betänkligaste
är den maktförskjutning, som ett ensidigt egenmäktigt beslut av lantdagen
innebure i den inre politiken — en regerande lantdag med ty åtföljande brådstörtade
omkastningar, förtryck av minoriteten etc. — En motsatt ståndpunkt i förhållandet
till Ryssland förfäktas av Hj. J. Procopé i »Oavhängighet eller fortsatt förtryck»
(68 s. — Frågor för dagen 12), varvid förf. stöder sig på andra juridiska
auktoriteter, t. ex. professor Erich. Även Procopé ogillar emellertid självständighetsförklaringen
av den 18 juli och kritiserar skarpt tendensen mot lantdagsenvälde.
Han beklagar, att ej lantdagen tills vidare förklarat 1772 års regeringsform giltig
och i enlighet med denna valt en regent eller riksföreståndare. Efter novemberkuppen
i Ryssland, då detta land saknade en erkänd regering, anser han lantdagens
befogenhet att bestämma om regeringsmakten obestridlig. — Efter interimsregeringens
fall ställde sig R. A. Wrede på samma ståndpunkt, såsom framgår av
hans bok »Andra lantdagen 1917 och Finlands självständighet» (108 s.), tr. 1918.Samtliga förut nämnda äro tryckta 1917.
Denna bok ger även en uttömmande skildring av partiställningen vid höst-lantdagen
samt kritiserar den socialistiska minoritetens häftiga motstånd mot de
borgerligassträvan att införa en stark regeringsmakt och den svaga majoritetens oenighet.
Boken skildrar även det röda upprorets utbrott och ger en inblick i dess förhistoria.

I detta sammanhang kan nämnas en under hösten 1917 utkommen broschyr
med den betecknande titeln »Hugget i ryggen», innehållande tre fristående
uppsatser: Th. Svedlin »Från revolutionen till storstrejken» (17 s.), Kurt Antell
»Blodsstrejken och dess offer» (s. 18—39) och Erik Grotenfelt »Falska profeter» (s. 40—46)
— skildringar med vittnesbörd om en fasansfull råhet och förvildning. Efter
årsskiftet trycktes ytterligare en skrift med besläktat innehåll och likartad
tendens, ett föredrag hållet den 2 dec. 1917 i Hälsingfors av G. Fraser »Socialismen
och våra finländska socialister» (55 s.).

Hotet från det röda elementet väckte naturligtvis ett livligt  intresse för ett
snabbt ordnande av författningsfrågan såsom det effektivaste botemedlet

mot de anarkiska tendenserna. Denna är ganska ingående dryftad i de nyssnämnda
skrifterna av Procopé och Wrede. Därjämte har den behandlats i en
i oktober 1917 tryckt postum skrift: »Förslag till statsförfattning för Finland»
(38 s. — Frågor för dagen. 9), författad redan 1915, av Arvid Neovius, vilken
redan då ansåg, att läget när som helst kunde medföra förändringar av den art,
att snabb handling vore av nöden. Förslaget är närmast uppgjort med tanke
på en nationell monarki, med Norges och Belgiens konstitutioner som mönster,
men, såsom förf. närmare utvecklat i ett tillägg, avfattat så, att det med obetydliga
ändringar är tillämpligt även för en republik.

Författningsfrågan diskuteras även i några efter det röda upprorets kuvande
utkomna skrifter. G. G. Rosenqvist »I dagens frågor. Hvartåt skola vi styra,
mot monarki eller republik?» (40 s.) kritiserar skarpt det den 3 okt. 1917 av en
grundlagskommitté avgivna förslaget till regeringsform för Finland. Denne förf.
anser, att frågan om statsskicket är jämförelsevis oväsentlig. Huvudsaken är
en stark regeringsmakt, uppburen av folkets förtroende och med ideellt mål.
Avgörande bör ej träffas, förrän den verkliga folkviljan efter mogen överläggning
ger utslag i ena eller andra riktningen. I den under augusti s. å. utgivna
skriften »I regeringsformsfrågan» (57 s.) vänder sig samme iörf. mot den onödiga
brådska, varmed denna fråga handlades under sommaren 1918, och varnar för
den chauvinism, som syntes honom förknippad med de för tillfället segrande
monarkiska tendenserna. Pseudonymen Germanicus uttalar sig i en liten broschyr
»Republik eller monarki?» (8 s.) för republik, under det att Johannes Hedengren i
»Republik eller konungadöme?» (26 s. — Frågor för dagen. 15), med stöd av en
utförlig och på faktiska förhållanden i skilda länder och under skilda tider grundad
motivering kraftigt ordar för monarki. För monarki uttala sig även P. O. von
Törne i »Stundens krav» (se nedan!) och Ernst Estlander i »Monarki eller republik?»
(Finsk tidskrift 84, s. 189—196).

Såsom man kan vänta, har det röda upproret och i sammanhang med
detta stående förhållanden givit ett rikt stoff till 1918 års finländska tryck.
Ett sammanfattande arbete är H. Söderhjelms »Det röda upproret i Finland
år 1918. En karaktäristik med stöd av officiella dokument». (201 s., tryckt i
Stockholm). I detta redogöres för förspelet, den ryska marsrevolutionen och dess
följder, strejkerna under 1917, upprorets utbrott, den röda armén, de rödas
styrelse, tyskarnas ingripande och de rödas fall. En mera kortfattad översikt
lämnas i »Finlands allmänna kalender» för 1919 (tr. 1918) »De rödas
uppror» (s. 146—175) samt i Kalender utg. av Svenska Folkskolans Vänner
1918 (tr. 1918), som under rubriken »Från frihetskampens år» (s. 21—58)
anför dels viktigare data i Finlands politik under tiden från revolutionen den 8
mars 1917 till kungavalet den 9 okt. 1918, dels en mängd av frihetskriget
inspirerade dikter, dels tal av I. A. Heikel och C, G. Mannerheim. I samma kalender
finnas artiklar om »Vapenforsling i mellersta Österbotten före frihetskrigets början»
(s. 59—64), om »Folkresningen i det svenska Österbotten. En överblick av
skyddskårens operationer d. 27—31 jan.» (s. 65—84) och om »Striderna i Kyrkslätt»
(s. 85—101). En sammanställning av i tidningar ingångna relationer om kampen
i Österbotten den 27 jan.—6 febr. lämnas i »Befrielsekriget i Österbotten i
midvintertid 1918» (Ny ill. uppl. 100 s.), som även innehåller några proklamationer och andra
offentliga aktstycken samt en del för stämningen belysande dikter. Ett något
utförligare arbete är »Det hvita Österbotten» (158 s.) av journalisten Arthur
Sjöblom, som på resa söderut blev uppehållen till följd av krigsoperationerna. Förf.
blev i tillfälle att på resp. orter samla — enligt egen uppgift icke alltid fullt

tillförlitliga — meddelanden om krigets utbrott i olika städer och byar, där ryssar
och rödgardister genom list eller våld förmåtts att sträcka vapen. Boken
innehåller även en intressant redogörelse för skyddskårsrörelsens uppkomst (den
daterar sig från maj 1917) i Österbotten samt en kortfattad översikt av striderna
i februari—april 1918. Belysande för livet vid fronten är en samling teckningar
utgivna av Björn Nygren i ett häfte med titeln »I fält med Vasa första bataljon»
(4 s., 22 planschblad). Den ojämförligt största delen av hithörande litteratur
handlar om de vitas läge i de delar av Finland, som under upproret voro
i de rödas händer, i första rummet skyddskårernas ojämna strid mot
övermakten. Det  mest mångsidigt anlagda och därför intressantaste arbetet
är »Kamp och äventyr i röda Finland. Red. av Thure Svedlin» (2 delar
om 191 och 279 s.). Det innehåller utom redaktörens förord 10 fristående
uppsatser av olika författare. I del I skildras den s. k. Kyrkslättskårens kamp och
slutliga kapitulation under rikssvensk bemedling samt striderna i östra Nyland,
vilka resulterade i de vitas flykt ut till Pellinge, Pernå och Strömfors skärgårdar,
varifrån många togo sig över till Estland. I den andra delens uppsatser får man
en god bild av de vitas liv och verksamhet i Helsingfors under den röda tiden.
Där organiserades och inövades i största hemlighet vita trupper för att vara beredda,
att vid lägligt tillfälle gripa in, där skaffades vapen och ammunition m. m. dels
åt dessa trupper, dels åt skyddskårerna, med vilka den vita ledningen trots de
rödas vaksamhet i det längsta lyckades upprätthålla förbindelse, där lyckades de
vita uppnå telegrafisk förbindelse med Mannerheims armé, där spriddes en »vit»
(maskinskriven) tidning med möjligast pålitliga underrättelser, och där skaffades
penningmedel för att sätta den obstruerande tjänstemannakåren i stånd att
upprätthålla sin bojkott av den olagliga regeringen. Utom detta lämnas i denna bok några
meddelanden om några av de röda förföljda personer, medlemmar av den lagliga
regeringen m. fl., och om livet i de rödas fängelser. — En bild av förhållandena
på landsbygden lämnar ett utförligt arbete, red.  av M. G. Schybergson: »Sibbo
under den röda tiden» (197 s. — Skrifter utg. av Föreningen Sibbo Hembygdsforskning.
1). Sibbo är en socken och kyrkby nordöst om Helsingfors, ungefär
halvvägs till Borgå. Av detta arbete finner man, att disciplinen inom de rödas led
var allt annat än tillfredsställande. De röda hopar, som gjort sig till herrar i Sibbo,
förde ett verkligt skräckregemente av så gott som uteslutande kriminell och
endast skenbarligen politisk karaktär. Då förhållandena anmäldes för Tokoi
i Helsingfors, inträdde en avsevärd lättnad för de utpinade invånarna,
men då tyskarna närmade sig och de röda sågo slutet vara nära, ville
de göra så mycket skada som möjligt, och en ny skräcktid inträdde. De
utfärdade bl. a. påbud om tvångsutskrivning, vilken dock ej hann verkställas.
— Detta skildras i  en av redaktören författad längre uppsats; därpå följa en
översikt av den s. k. Pellingekårens öden i skärgården och på färden till Estland, en
samling biografiska notiser över Sibbo-bor, som stupat eller mördats, samt slutligen
en samling berättelser av ögonvittnen.  — Det utförligaste arbetet om Pellinge-kåren
är utgivet av Torsten Helsingius: »Pellingekåren. Utg. med bidrag av
Ernst von Born, Ivar Ståhle, Arvi Tapiola, Knut von Troil m. fl.» (272 s.). Det
är egentligen avsett att vara ett minnesalbum för deltagarna och innehåller en
samling porträtt. Efter en av utg. författad översikt av kårens öden (136 s.) följa
några smärre uppsatser om skyddskårens organisation i Helsingfors, Borgå och Lovisa,
vidare anteckningar av enstaka deltagare om tåget över Finska Viken, om livet
i fångenskap etc. Det har även utkommit en bok om den skolungdom, som blev

tvungen att företaga den vådliga färden till Estland, nämligen Kurt Reuter: »Då
pojkarna drogo ut». (108 s,).

En skildring från östra delen av det röda Finland är Eli-Margareta Wärnhjelm:
»I väntan på friheten »(94 s., 4 pl.). Förf., som var sjuksköterska, blev på
grund av sina aktivt ådagalagda vita sympatier satt i fängelse (i Viborg) och
undgick genom en ren tillfällighet att i likhet med de flesta av sina medfångar bli
mördad under den vita arméns angrepp på Viborg. Vad en enskild värnlös
»borgare» på landsbygden kunde få genomgå under den röda regimen, skildras i en skrift
av konstnären Emil Cedercreutz: »På båda sidor om fronten. Med silhuetter af
förf.» (58 s.). Hans gård i Näyhälä mo i Åbo län blev gång på gång hemsökt av
plundrande hopar, och han måste slutligen fly till skogen för att ej bli mördad.
Då de vita trupperna anlände till trakten, slöt han sig till dem. De i den
intressanta texten inströdda silhuett-teckningarna äro av mera konstnärligt än
historiskt värde.

Slutligen må nämnas två böcker, som delvis beröra förhållanden i Finland under
inbördeskriget. En tysk reservlöjtnant Erich Schüler, som 1916 blev tillfångatagen
av ryssarna och omsider lyckades rymma ur fångenskapen, råkade just under det
pågående inbördeskriget komma över gränsen till finskt område, där de röda då
voro herrar. Han lyckades taga sig fram genom deras linjer och passera över
fronten till den vita sidan. Han kom att deltaga i en strid vid Varkaus, där han såsom
den mest sakkunnige officeren fick föra befälet. Dessa händelser skildras i slutet
(s. 113—169) av hans bok »Vita gardet mot röda gardet. En flyktings upplevelser
Övers, av Henning Söderhjelm» (tryckt i Stockholm). Den bekante finländske
författaren V. Humble, förut officer i rysk tjänst, som under inbördeskrigets,
första tid vistades i Helsingfors, skildrar i början (s. 1—49) av en bok med titeln
»Från rödt till hvitt. Rundt Finska Viken februari—juni 1918», sina intryck från
upprorets utbrott och de två första veckorna av den röda tiden. Belysande för det
röda väldets psykologi är den lätthet, varmed förf. lurade till sig ett bland alla
bolsjevikmyndigheter synnerligen rekommenderande pass, helst om man beaktar den
otroliga misstänksamhet, som de lade i dagen gentemot från deras synpunkt
ganska ofarliga »borgare». I slutet av samma bok (s. 154—169) skildras
författarens upplevelser på den finska sidan om gränsen och hans intryck från det vita
Helsingfors, där partistriderna redan hunnit blossa upp på nytt, under det den
nu mer än någonsin viktiga militärfrågan fick vänta på sin lösning. —

Ett bidrag till Finlands utrikespolitik under upproret lämnar den i Stockholm
tryckta sammanställningen »Finland i den svenska pressen. Tidningsurklipp från
den 1 februari till den 27 april 1918» (455 s.). Den omnämnes — delvis med ogillande
på grund av ofullständighet och olämplig disposition — av Gunnar Castrén i n:r
18 (16 sept.) av Nya Argus för samma år i en utförlig artikel »Vår diplomati under
den röda tiden» (s. 123—125). Castrén påpekar åtskilliga svagheter hos de ännu
vid diplomatisk kutym ovana representanterna för den unga staten och beklagar
särskilt en del oförsiktiga uttalanden, som vid intervjuer gjorts av personer i
ansvarig ställning. (Jfr även »Förhållandet till Sverige» av W. Söderhjelm i Nya
Argus 1918, h. 6—8).

Härmed torde det viktigaste ha nämnts av den litteratur, som skildrar händelserna
och livet under inbördeskriget. I anslutning härtill kan nämnas en av H. Ignatius
utgiven festskrift: »Carl Gustaf Mannerheim. Biografi. Tal. Telegram.» (114 s.,
1 portr.) Biografien (36 s.) ger bl. a. en karaktäristik av Mannerheims krigföring.

Vid sidan av den ovan nämnda så att säga »historiska» litteraturen trycktes under


1918 en stor mängd skrifter av innehåll, som på något sätt står i sammanhang
med det röda upproret eller den genom detta inträdda situationen. Man skulle kunna
indela dem i två huvudgrupper, en »praktisk» och en »teoretisk». En mellanställning
i detta hänseende intager en liten skrift av Wilhelm Chydenius, som f. ö. i
viss mån även kan räknas till den »historiska» gruppen: »Efter fejden»Denna liksom några andra av de i det följande nämnda uppsatserna har även varit
tryckt i Finsk tidskrift. (27 s. —
Frågor för dagen 17.). Denna innehåller en kort översikt över klasskampen i
Finland från början av detta århundrade fram till det röda upprorets slut samt i
anslutning därtill en kritik av arbetarerörelsens tendenser och förslag till åtgärder
för stadgande av den inbördes ordningen och tryggande av den nyvunna
självständigheten.

En av de frågor, som genast efter upprorets kuvande krävde en lösning, nämligen
om de röda fångarna, diskuteras av O. v. Schoultz i en liten skrift »I frågan
om fångarnas bestraffning» (33 s.). Utom de »värst skyldiga», upprorets anstiftare
och ledare och på bar gärning ertappade mördare och tjuvar, höllos i förvar
75,000 »mindre skyldiga», som det ej kunde ifrågakomma att avrätta eller döma
till längre fängelsestraff. Förf. nämner en del framlagda förslag om deportation och
tvångsarbete i Tyskland m. m. men avråder från alltför stor stränghet och
förordar en human behandling såsom den enda möjligheten att undvika ett ytterligare
skärpt klasshat. — Några skrifter behandla i ett sammanhang flera av de frågor
som kommit på dagordningen. Den utförligaste är »Stundens krav» (151 s.) av
P. O. von Törne, som framlägger åtskilliga förslag rörande skolväsendet,
agrarpolitiken, statsformen (jfr ovan), försvaret (»Finland bör bli en liten
militärstat») och utrikespolitiken (jfr nedan). Förf. manar även till väckande av
ansvarskänslan och uppmanar till kraftsamling, arbete och enighet. Emil Schybergson,
som under inbördeskriget befann sig på de rödas område, där han såsom
förföljd måste hålla sig dold, författade då sina »Anteckningar under krigstiden»
(32 s. — Frågor för dagen, 13), som bl. a. behandla Ålandsfrågan, frågan om
giltigheten av de banksedlar, som utgivits av de röda, om bestraffning av
upprorsmännen (råder till moderation) och om åtgärder för ordning och arbetsfred. Ett
aktuellt problem behandlas av R. A. Wrede i en längre uppsats »Det
parlamentariska systemet med särskild hänsyn till Finland» i Finsk tidskrift (85, s. 125—148).
Axel Lille framlägger särskilt det svenska elementets synpunkter i »Framtidsuppgifter
(56 s. — Frågor för dagen. 16). Han varnar bl. a. för följderna av att de svenska
bönderna i Nyland i allt större utsträckning avhända sig sin jord, och manar
svenskarna att nedlägga kapital och arbete i jordbruket. Han föreslår bildande av
större förbund av rent svenska kommuner och införande av s. k. »länsting».
Broschyren behandlar emellertid även allmänt finländska frågor, såsom
statsskicket (för monarki) utrikespolitiken (jfr nedan) och folkuppfostran. — En
intressant skrift om Finlandssvenskarna och deras strävanden är Arvid
Mörnes »Sverige och det svenska Finland» (54 s.). Här meddelas bl. a., att den svenska
befolkningen i Åbo — nu bortåt 20 tusen — på sista tiden ökats hastigare än den
finska, medan i övrigt motsatsen iakttagits både i städerna och på landsbygden.
Förf. lämnar karaktäristiker av det svenska folkelementet i de olika
svenskspråkiga centra och påpekar det beklagliga faktum, att svenskheten under det
sista århundradet märkbart undanträngts och fått lämna rum för det finska
elementet, som visar större inre sammanhållning. Nu anser han, att det svenska
nationalmedvetandet vuxit sig starkare, och hoppas, att svenskarna skola kunna

hålla sig kvar i de trakter, där de nu utgöra majoritet. Deras politik går nu ut
på att skapa fyra kulturellt och administrativt om möjligt självstyrda »kantoner»:
Svenska Nyland, Åboland, Svenska Österbotten och Åland. Han vädjar till
rikssvenskarna att stödja dessa strävanden och uppgiver, att de även äro
Ålandsbefolkningens minimikrav, om Åland förblir finskt. Liknande synpunkter,
med särskilt avseende fäst vid Ålandsfrågan, framläggas i en skrift av Bruno
Lesch och Arvid Mörne: »Sverige-Åland-Finland» (35 s.), som i en historisk
utredning söker bevisa Ålands samhörighet med Finland och i mörka färger utmålar
den ödesdigra inverkan, som ögruppens avskiljande skulle få för svenskheten
överhuvud. Bägge dessa skrifter använda emellertid en hovsam och försonlig ton
gentemot Sverige. — Två mindre uppsatser behandla uteslutande utrikespolitiken.
Den ena, »Vid vändpunkten» (18 s.) av Georg Schauman, synes tillkommen närmast
med hänsyn till den förändring i Finlands läge, som inträtt genom Tysklands
nederlag i världskriget, och förbereda en orientering åt ententehåll. Den förordar
Finlands inträde i nationernas förbund och framför allt anslutning till Skandinavien.
Förf. tror, att Ålandsfrågan skall kunna lösas i sämja. En varning för
tysk-orienteringen är även L. Åströms »Den politiska orienteringen i Finland. . . . Övs. fr.
finskan» (16 s.). Denna broschyr förordar en nationellt finsk politik och uppslutning
kring Mannerheim. Vad beträffar de utrikespolitiska riktlinjer, som uppdragits
i de ovannämnda, mera allmänt hållna skrifterna av Lille, Schybergson och von
Törne, ställer sig den förstnämnde mycket skeptisk inför möjligheten av en
anslutning till det redan sinsemellan långt ifrån eniga Skandinavien och ivrar för
orientering åt Tyskland, v. Törne förordar visserligen även tysk-orienteringen,
kombinerad med ett förbund med randstaterna vid Östersjön, men lägger mycket
stor vikt vid ett gott förhållande till Sverige. Han vill lösa Ålandsfrågan genom
stora eftergifter, medgivande av självstyrelse, rättighet att göra värnplikt på
flottan etc. Schybergson klagar i bittra ordalag både över Sveriges politik under
det röda upproret och över åländingarna, och påstår, att den verkliga avsikten med
Sveriges ingripande på Åland var ögruppens annexion. Han förklarar öbefolkningens
krav under nuvarande omständigheter fullkomligt oberättigade och avslutar detta
kapitel kort och gott med: »öarna behålla vi». Beträffande förhållandet till Sverige
kan även hänvisas till en artikel av W. Söderhjelm, h. 6—8 i Nya Argus 1918 och
till »Finland i svenska pressen» (se ovan) — En sida av utrikespolitiken beröres
av Ossian Häggman: »Tullpolitiskt ABC» (58 s. — Frågor för dagen. 18), som även
ger en exposé av Finlands handelspolitik före kriget. Flaggfrågan dryftas i en
uppsats av Johannes Hedengren i Finsk tidskrift (84, s. 214—226).

En övergångstyp till den så att säga »teoretiska» gruppen visar en
broschyr (n:r 14 av Frågor för dagen) av Eirik Hornborg; »Brytningstid.
Bolschevikkriget i Finland 1918; dess förutsättningar, orsaker och betydelse»
(66 s.). Förf. ger en översikt av de missförhållanden, som kunnat ge upphov till
den förvildning och brist på samhälls- och ansvarskänsla, som lett till upproret,
och kommer till den slutsatsen, att kriget var en rysk rörelse, ett erövringsförsök
från bolsjevismens sida. Förf. framställer därefter en del förslag för Finlands
framtida organisation och framhäver särskilt nödvändigheten att höja lantdagens
arbetsförmåga genom att tillföra den mera insikter och erfarenheter på olika
områden, varvid han närmast tänker på något slags »intresserepresentation».
Beträffande statsformen förordar han monarki. — Ett »autentiskt» bidrag till den röda
rörelsens karaktäristik är »Bekännelser» (28 s.) av Walter Wihriä, en av de ledande
på den röda sidan, som efter upprorets kuvande blev tillfångatagen och dömd till
döden. I fängelset blev han »omvänd» och ger i den lilla skriften en bitter kritik

av hela den röda rörelsen, särskilt dess agitation och dess stridsmetoder. Ett arbete,
som innehåller nästan uteslutande teoretiska betraktelser, är Lars Ringboms
»Inbördeskriget i Finland. Psykologiska anteckningar» (142 s.), ett försök att
tillämpa författarens under de senaste åren idkade psykologiska och
kunskapsteoretiska studier på de aktuella händelserna, »ett försök till folksjälens
psykoanalys, en något djupare syftande nationell självprövning». I ett kapitel
»Medborgarekrigets lärdomar» behandlas bl. a. språkfrågan, i det förf. vänder sig mot
den finska nationalism, som trots svenskarnas förtjänster om den lyckliga utgången,
framträdde genast efter de vitas seger i sådana yttringar som det dåraktiga förslaget
att avskaffa svenskan även på flottan, vilkens besättning så gott som uteslutande
rekryterades av svensktalande. Flera intressanta synpunkter framläggas av
Bertel Gripenberg i en uppsats »Hvarför segrade de hvita?» (Finsk tidskrift. 85:
s. 149—155). — Religiösa och filosofiska synpunkter på händelserna och
de ledande personerna och idéerna utgöra huvudinnehållet i »Några tankar
nedskrivna under det röda barbariets dagar febr.—mars 1918» (83 s.) av
G. G. Rosenqvist. Slutligen kunna nämnas ett par av upproret inspirerade
uppbyggelseskrifter, Greta Langenskjöld »Levande tro» (103 s.) och »I nöd och farlighet
Religiösa betraktelser av Jaakko Gummerus, Rafael Gyllenberg, Arthur Hjelt,
Aleksi Lehtonen. . . .» (149 s.)

Någon större livaktighet inom det .religiösa författarskapet synes det röda
upproret icke ha framkallat. De flesta »betraktelser», som utkommit, äro, såsom
framgår av de ovan citerade skrifterna, mestadels av rent filosofisk eller allmänt
politisk karaktär.

Som man kan vänta, har orostiden avsatt spår även i den samtida skönlitterära
produktionen. På gränsen mellan skönlitteratur och politik står en
samling kåserier av journalisten Ture Janson: »Herr X har ordet. Med
teckningar av Toivo Vikstedt» (150 s.), omtryck av en mängd smärre artiklar, som förf.
utgivit i dagspressen under signaturen X. En del av dessa (huvudsakligen sid.
73—88 och 107—147) härröra från tiden mars 1917 till juni 1918 och ge
ögonblicksbilder från den ryska soldateskens och det röda gardets Helsingfors och innehålla
korta karaktäristiker av händelsernas förgrundsfigurer och diverse reflexioner i »vit»
anda. Här må även nämnas ett minnestal eller kanske snarare predikan av G. O.
Rosenqvist: »Till stupade kamraters minne. Tal . . . d. 12 maj 1918» (10 s.). — Vad
beträffar den rena vitterheten kan nämnas ett drama av Arvid Mörne:
»Fädernearvet» (147 s.), vars handling utspelas på ett gods i svenska Nyland och där tredje
och fjärde akterna förläggas till den 17 mars 1917, då underrättelse om ryska
revolutionen tänkes nå fram till godset och närmast föranleda upplopp och mord på
en rysk officer, som är en av dramats huvudfigurer. Här är emellertid den
politiska miljön endast en bisak. Utpräglade tidsmålningar innehålla däremot det
anonyma ungdomsdramat »Nytorps Kaapo» (49 s. — Ungdomsföreningarnas
teaterbibi. 16), med motiv från upproret och befrielsekriget, samt två
tendensromaner, nämligen Erik Grotenfelts »Det nya fosterlandet» (157 s.) och
Gabriel Sandens »Blod. En revolutionsroman» (247 s.), båda tryckta i Stockholm,
men utgivna på finska förlag. Den förras handling är förlagd till våren och sommaren
1917 och åskådliggör meningsbrytningarna i självständighetsfrågan. Förf. låter
berättelsens hjälte ge uttryck åt sin förtvivlan och förtrytelse över den betänksamhetens
och feghetens politik, som gentemot Ryssland, laglöshetens land, alltjämt
envisas att föra laglighetens talan. Gabriel Sandens roman avspelas huvudsakligen
i Helsingfors under 1917 och 1918. Den ger bilder med motiv från officersmorden
närmast efter ryska revolutionen, där den träffande karaktäriserar massans

råa instinkter (de upproriska äro »rusiga av blod»), den ger en inblick i de vitas
liv under Helsingfors' röda tid och skildrar besök i ett par av de röda ämbetsverken,
där den öppna dryckenskapen syntes vara ett förebud till hela regimens fall. Dessa
torde vara de enda under 1918 utkomna romaner, som uteslutande koncentrera
sitt stoff kring orostiden.För jämförelse kan nämnas, att under 1917 utkommo sammanlagt omkring 20, och
under 1918 omkr. 15 svenskspråkiga originalromaner eller novellsamlingar. I en novell, »Parkmuren», i Henrik Hildéns »Tre
berättelser om barnet» (s. 100—144), anspelas på händelser i november 1917 och
våren 1918. — I detta sammanhang kan nämnas ett intressant omtryck
(med företal undertecknat i maj 1918), nämligen Bertel Gripenbergs »En
dröm om folkviljan» (47 s.), som första gången utkom i tidskriften Varias
januarihäfte 1908. I denna »dröm» berättade förf., hur han tänkte sig en social
revolution år 1913, sedan den extrema omstörtningspolitikens frukter mognat — en
skildring som på ett slående sätt erinrar om många episoder från november 1917
och våren 1918. Denna skrift har icke mindre intresse såsom en träffande
karaktäristik av det finska folkelementets lägsta instinkter än såsom ett vittnesbörd
om författarens intuitiva förmåga att skåda in i framtiden.

Orostiden har givit upphov till en åtminstone kvantitativtSom denna redogörelse i första hand avser att — i  den mån det med tillgängligt material
låter sig göra — lämna möjligast fullständiga uppgifter, fästes intet avseende vid resp. alsters
poetiska värde, även om detta ej alltid kan mäta sig med författarnas patriotism. betydande poetisk
alstring redan under 1917 och 1918. Endast en diktsamling med motiv från
den samtida politiken synes vara tryckt redan 1917, nämligen Hanna Wahlroos'
»Dikter». En jubeldikt över den ryska revolutionen, »Frihetskampen», är daterad
mars 1917, under det dystra toner ljuda i de under sommar- och höstmånaderna
författade »Den tunga sommaren», »Vi sucka . . .», »Sia, Våla» och »Den 18 november»
(s. 82—95). De övriga diktsamlingarna ha 1918 till tryckår. Två äro helt ägnade åt
befrielsekriget, nämligen Jarl Hemmers »Ett land i kamp. Tio dikter» (36 s.)3:dje tillök, uppl. utkom 1919, innehållande 13 dikter, av vilka de två sista äro ägnade
at Tyskland och betyga, att Finlands sympatier följa tyskarna även efter deras nederlag i
världskriget.
 och
Bertel Gripenbergs »Under fanan» (88 s. — Förf.s Saml.dikter. 10). Båda begynna med
ljungande uttryck för författarnas avsky för de rödas illdåd och brott mot kulturen
och fosterlandet och fortsätta med av mäktigt patos burna kamp- och frihetsdikter i
anslutning till den vita arméns framtågande och slutliga seger. En diktsamling av
Ruth Hannula »1918 i snö och sol» (88 s.)innehåller huvudsakligen stämningsbilder
med motiv från eller anspelningar på frihetskriget. Arvid Mörnes »Offer och segrar
från Finlands kämpar» (77 s.,tr.i Stockholm), som omspänner en större tidrymd av
landets kampfyllda tillvaro (t. ex. kampen mot det ryska förtrycket under »ofärdsåren»),
innehåller bl. a. flera motiv från händelserna i november 1917 och ger uttryck
åt andra stämningar från orostiden, såsom i »Strofer till Åland» och »Den svenska
tanken».»För din seger strömmar åter ädelt blod på Finlands jord». Förutom dessa fyra samlingar, som ha tillkommit eller äro utgivna närmast
med anledning av frihetskriget, finner man åtskilliga av orostiden inspirerade
enstaka dikter i 1918 års poetiska tryck. I tredje samlingen av Rafael Ronimus'
»Sånger vid Saimen» finnas (s. 115—126) dikter med titlarna »Per Evind
Svinhuvud,» »Guld, guld, bröd eller blod», »Till hjältarna», »En tidsbild» (dat. 31. 1. 1918)
och »Lejonbaneret». I Alex. Slottes »Sånger och syner» finnas många dikter, som
mer eller mindre tydligt anspela på aktuella händelser; otvivelaktigt hithörande
äro fyra, som äro sammanförda under den gemensamma rubriken »Barbarnatt»

(s. 165—182), daterade hösten 1917 och vintern och vårvintern 1918, nämligen
»Råhetens majestät», »Bragelöftet», »Tätare, tyngre sänker sig mörkret» och
»Norrskenet». I Birger Wiedersheim-Pauls »Dikter» äro under rubriken »Pro patria»
(s. 65—83) sammanförda 6 dikter med motiv från frihetskriget, av vilka tre
förhärliga den Svenska brigadens insats. I Ernst V. Knapes diktsamling »År och öden»
finnas, förutom enstaka frihetssånger av mera allmänt innehåll, delvis författade
under orostiden, en samling sonetter med titeln »Dikter för dagen» (s. 87—96),
däri skalden bl. a. klagar över den tvedräkt mellan svenskt och finskt, som ej ens
kunde dämpas efter den gemensamma segern över de röda, vidare en maningsdikt
från januari 1918 (»Vaknen till samling», s. 97 f.) och »Impromptu II» (s. 105—117),
stridssånger mot yrkespolitikerna, mot ryssarna och mot de röda. Diktsamlingen
avslutas med ett skådespel med motiv från Engelbrektsstriden: »Midsommarelden.
Agitationspjes, spelad i Österbotten före frihetskriget» (s. 118—134). I »En
versbok» av Joh. Frid. Hagfors finnas bl. a. följande dikter »Vita gardets marsch»
(s. 77 f.), »Till Finlands flagga» (s. 79), »Vid Svenska Brigadens avresa från Åbo
den 29 maj 1918 på kvällen» (s. 105 f.) och »Till en ung finsk krigare» (s. 107). Vidare
kunna nämnas tre diktsamlingar, där enstaka dikter bära mer eller mindre tydliga
spår av händelser under orostiden eller återspegla tidens stämningar och tankar,
nämligen Ragnar Ekelunds »Visioner» (t. ex. »Till striden», s. 111—113, och »Efter
nederlaget», s. 119—121), Greta Langenskjölds »Dagrar» (t. ex. »Vår-höst», s.55 —58)
och Jacob Tegengrens »Sol och stjärnljus» (t. ex. »Skön är din son, o moder», s.
103 f.). Dikter finnas även i det lilla samlingsverket »Befrielsekriget i Österbotten»
och i »Kalender utg. av Svenska folkskolans vänner», (jfr ovan). Jultidningen
»Lucifer» innehåller bl. a. en dikt till Svenska brigaden av Hj. Procopé samt
»Östnyländsk Odyssé» av J. Österholm.

Ovanstående framställning torde vara tillfyllest för att ge en föreställning om
revolutions- och upprorstidens avspegling i 1917 och 1918 års svenskspråkiga
litterära produktion i Finland. Det ligger nära till hands att fråga, om den
kan anses vara någorlunda fullständig. Uppgifterna ha erhållits genom ett —
delvis ganska flyktigt — studium av hithörande skrifter i en sändning, som anlände
till Kungl. Biblioteket under hösten 1919, omfattande det väsentliga av det tryck,
som under senare hälften av år 1917 och under 1918 utkommit på finländska
bokförlag. Då på grund av oberäkneliga omständigheter något avtal om dylik
leverans ej blev träffat förrän i aug. 1919, har den del av de föregående årens
litteratur, som redan hunnit bli utsåld, ej kommit med i denna sändning. En jämförelse
med de nämnda årens bokhandelskataloger visar t. ex., att ett större arbete, som
förmodligen handlar om frihetskriget, saknas, nämligen »Skärgårdens Frikår.
Minnen upptecknade av Ludvig Lindström» (199 s.) Detta har ej heller senare
kunnat anskaffas. Beklagligtvis äro icke heller bokhandelskatalogerna
fullständiga och det är ytterst sannolikt, att många agitationsskrifter o. d., icke blivit
förtecknade i någon katalog.Dagspressen, som ju särskilt efter Helsingfors' befrielse innehöll skildringar från den
röda tiden, har här lämnats alldeles ur räkningen. Ej heller ha alla hithörande artiklar i
Östsvensk tidskrift (1917), Finsk tidskrift och Nya Argus (1917—18) särskilt omnämnts i resp.
grupper. En ur många synpunkter intressant litteratur har
likaledes ej kunnat förvärvas till Kungl. Biblioteket, nämligen de i många
exemplar spridda avtrycken av de maskinskrivna meddelanden, som under Helsingfors'
röda tid spriddes bland de vita man och man emellan för att ge möjligast pålitliga
meddelanden om den vita arméns operationer och om den politiska situationen i
allmänhet. Då Helsingfors universitetsbibliotek i god tid vidtagit åtgärder för att


samla all litteratur rörande frihetskriget, har man anledning hoppas, att även
exemplar av dessa säregna historiska dokument äro i gott förvar, även om de
icke kunna studeras på rikssvenskt område.

NÅGRA NOTISER OM BIBLIOTEKSSKOLOR I EUROPA.
Det förefaller ganska egendomligt, att man i England med dess i så många
avseenden högt utvecklade folkbibliotek och dess intima förbindelser med den
amerikanska biblioteksvärlden, där biblioteksskolor sedan länge spelat en mycket viktig
roll, så länge ansett det möjligt att reda sig utan en verklig skola för
biblioteksutbildning. Naturligtvis ha mindre kurser givits i ganska stor utsträckning, och
ett slags lokala examina, efter samma plan som »university extension»
överhuvudtaget, ha årligen anordnats, men det är säkerligen länge närda önskemål,
som i och med den hösten 1919 igångsatta skolan blivit uppfyllda. — Skolan
är anknuten till det kända University college i London. Av det utsända
prospektet finner man, att skolan är avsedd dels för bibliotekarier, som önska
ytterligare utbildning, dels för personer, som ämna välja biblioteksbanan som yrke.
Läsåret, avdelat i terminer med längre ferier vid jul och påsk, börjar 1 oktober
och avslutas 1 juli. En fullt avslutad utbildning tycks komma att omfatta två läsår,
men redan efter det första året erhålles ett certifikat. De som så önska kunna
begagna sig endast av vissa kurser (och betala då endast för dessa), men kunna då
naturligtvis ej erhålla något sådant certifikat. Avgiften för den fullständiga kursen
är 12 guineas per år (alltså cirka 250 kr.). Ämnena äro de för biblioteksskolor
vanliga: katalogisering, klassifikation och övrig biblioteksteknik (även bokbinderi),
bibliografi, paleografi, litteraturhistoria samt språk, franska, tyska och latin
(undervisningen i franska och tyska torde väl knappast behöva följas av eventuella
skandinaviska studerande). Dessutom omfattar programmet ett antal enstaka
föreläsningar av framstående bibliotekarier och vetenskapsmän. De talrika biblioteken i
London erbjuda vidare ett mycket rikt åskådningsmaterial för den praktiska
undervisningen. Prospekt och övriga upplysningar kunna erhållas från E. A. Baker,
Uni versity College, London. — I fråga om denna liksom de övriga skolorna gäller
nog, att utlänningar lämpligast söka inträde som extra elever.

* * *

I Tyskland fanns redan före kriget möjligheter till en grundlig biblioteksutbildning,
men skolor skötta enligt mera moderna principer ha först på senare år kommit
till stånd. Så finnes i Leipzig sedan år 1915, i anknytning till de där belägna
Deutsches Kulturmuseum och Deutsches Buchgewerbemuseum, en skola, avsedd för
utbildning av s. k. mittlere Beamte, alltså för mellangradernas tjänster, vid de
vetenskapliga biblioteken (även för en del museitjänster). Den fullständiga kursen
är tvåårig; i utbildningen ingår även praktik vid de olika biblioteken i Leipzig.
Undervisningen har på det hela en ganska lärd prägel med ingående föreläsningar
i bokhistoria, bokhandelns historia, bibliografi o. s. v. En ganska grundlig kurs
i latin ingår likaledes. — Avgiften utgår med 200 Mk för termin. Prospekt
erhålles under adress Deutsches Kultur museum, Zeitzerstrasse, Leipzig.


Mera intresse ur folkbibliotekssynpunkt har den skola, som sedan 1916 finnes
anknuten till »die Zentrale für Volksbücherei» i Berlin och som står under den
skicklige biblioteksmannen Dr. Paul Ladewigs ledning. Man har här sökt förena
undervisning för de vetenskapliga bibliotekens mellantjänster med folkbiblioteksutbildning.
Kursen är tvåårig — den börjar varje år vid påsken — och under denna tid
medhinnas inga praktiska övningar. Till en fullständig utbildning anses emellertid
höra två års praktik (vid särskilt därtill utsedda bibliotek), av vilka det ena bör
föregå den teoretiska utbildningen. Avgiften är tills vidare 200 Mk per år; dessutom
tillkommer 100 Mk för användning av skrivmaskiner, bokbinderi verktyg och för
undervisningsmaterial. — För upplysningar hänvänder man sig till Dr. Otto
Ladewig, Grunewaldstrasse 6—7, Berlin-Schöneberg.

* * *

Vid ett omnämnande av de europeiska biblioteksskolor, som i väntan på en
inhemsk skola stå svenskar till buds, bör även särskilt framhållas den danska
biblioteksskolan i Köpenhamn. Dess första läsår gick av stapeln 1918—19; sedan
dess har där varit ett uppehåll, men för arbetsåret 1920—21 stå åter medel till
förfogande. Denna skola, som ledes av de bästa krafter som stå till buds, har ju genom
de danska och svenska biblioteksförhållandenas likartade karaktär ett särskilt
stort intresse för de svenskar, som önska biblioteksutbildning. Upplysningar erhållas
genom biblioteksdirektör Th. Døssing, Stormgade 21, Köpenhamn. — Slutligen
kan nämnas att man i år vid det Deichmanska biblioteket i Kristiania haft en fem
månaders kurs i biblioteksteknik och att det endast torde vara en ganska kort
tidsfråga, när man antingen i anknytning till detta bibliotek eller som självständig
institution söker få till stånd en årlig skola. G—a L.

BIBLIOTEKSBYGGNADER.
Arnesen, Arne. Bibliotekbygninger. Utgit av Norsk bibliotekforening. Stenersens
forl., Kristiania 1919. 68 s. Ill., litt. 4:—.

Sent omsider ha vi på ett skandinaviskt språk fått ett specialarbete om biblioteksbyggnader,
och av helt naturliga skäl är det från Norge detta arbete kommit.
Så länge det i de skandinaviska länderna endast gällde de fåtaliga vetenskapliga
biblioteken, var behovet av en handledning i fråga om biblioteksbyggnader på ett
för den stora allmänheten lätt tillgängligt språk, på svenska, norska eller danska,
mindre kännbart. Men ju mer man fått blicken öppen för, hur betydelsefullt det
är även för folkbibliotekens arbete, att de äro inrymda i för uppgiften i fråga
uppförda och inredda lokaler, dess starkare måste givetvis behovet bliva av en populär,
på landets eget språk skriven redogörelse för erfarenheterna beträffande
biblioteksbyggnaders lämpliga planerande och anordnande. Och då man ännu inte i Sverige
och Danmark visat sig behjärta angelägenheten av egna byggnader för de allmänna
biblioteken i samma grad som i Norge (jfr härom Bibl.-bl. 1918, s. 58), är det ju
endast vad man kunnat vänta, att också detta land har blivit det första, där man
fått en handledning angående biblioteksbyggnader, skriven på landets eget språk.


Författaren till föreliggande arbete, bibliotekarien Arne Arnesen, är chef för
det Deichmanska biblioteket i Kristiania och har förra året i och för detta
biblioteks förestående nybyggnad företagit en studieresa till Amerikas förenta stater.
Några av intrycken från denna studieresa har han skildrat för svenskt publikum
i ett föredrag på S. A. B:s femte årsmöte i Uppsala förra året, vilket sedermera
offentliggjorts i denna tidskrift (årg. 1919, s. 151) under titeln: Amerikansk
bibliotekaand, indtryk fra en studiereise. De av tidskriftens läsare, som ej ha tagit
kännedom om bibliotekarien Arnesens karakteristik av amerikanskt biblioteksarbete,
böra ej försumma att utfylla luckan. Det som i detta föredrag är av ej minst
intresse, är författarens påvisande av det överdrivna i den föreställning man i
Europa hyst om vad de goda ekonomiska förhållandena i Förenta staterna betytt
för utvecklingen av deras bibliotek.

Även över bibliotekarien Arnesens bok om biblioteksbyggnader skulle kunna
stå som underrubrik »indtryk fra en studiereise». Det är till en väsentlig del på sina
erfarenheter från Amerikaresan, som förf. bygger, dock icke ensamt. Tysk och
engelsk litteratur har vid sidan härav anlitats, och sist men ej minst viktigt har
förf. kunnat stödja sig på en flerårig praktisk biblioteksverksamhet som ledare för
Skandinaviens största folkbibliotek.

Jämte en allmän framställning av de bibliotekstekniska krav, som böra ställas
på större eller mindre för den stora allmänheten avsedda bibliotek, har förf. i ett
tillägg, som upptar ungefär en tredjedel av arbetet, lämnat en mera speciell redogörelse
för de norska folkbibliotek, som för närvarande hava egna byggnader, och har där
ej blott meddelat data ang. byggnadernas tillkomst, kostnad, konstruktion och
dimensioner m. m. utan också — och det gör denna avdelning särskilt värdefull —
riktat kritik mot de punkter, där han anser byggnaderna mindre lämpliga.

I den allmänna framställningen ger Arnesen en innehållsrik redogörelse för en
mängd problem, som möta i fråga om planerandet och uppförandet av en
biblioteksbyggnad, börjande med tomtvalet och slutande med badanordning för personalen.
Alltigenom märker man den erfarne praktikern, för silken huvudsynpunkten alltid
måste vara, om en anordning är av den natur, att den befrämjar biblioteksarbetet
eller icke. Han varnar för att välja en tomt högt över gatunivån, även om den skulle
erbjuda bestickande arkitektoniska möjligheter. Han råder till att slopa allt
»dekorativt krimskrams» och att i stället lägga an på enkla flata ytor. Men på samma
gång understryker han kraftigt betydelsen av att bibliotekslokalen gör ett
tilldragande intryck, att det råder harmoni i rummens och möblernas former och färger,
att stolarna äro bekväma o. s. v.

Man finner nyttiga anvisningar angående hyllornas, stolarnas, bordens och
utlåningsdiskens höjd, storlek och anordning. För svenska läsare hade det
emellertid kunnat vara till nytta, om i samband med de upplysningar, som lämnas om olika
magasinskonstruktioner, namnet angivits också på den svenska fiima — J. Isaksson
& C:o i Stockholm — som levererat hyllinredningen såväl för Vetenskapsakademiens
bibliotek som för Uppsala universitetsbibliotek.

Ett särskilt kapitel ägnas åt »enrumsbibliotek» och nyttiga anvisningar lämnas
angående hyllornas och diskens uppställning i dessa. Vad Sverige beträffar, torde
det över huvud taget behöva påminnas om att det för ett mindre bibliotek kan
innebära stora fördelar att ha ett enda något större rum i st. f. ett par tre små.

Efter behandlingen av »enrumsbiblioteken» övergår förf. till de större biblioteken,
där de olika avdelningarna måste få särskilda rum, och han ägnar ofta ganska
utförliga kapitel åt utlåning, läsrum, ungdoms- och barnavdelningen bokmagasin,
administrativa rum av olika slag, specialrum för särskilda ämnesgrupper o. s. v.

När det gäller svenska förhållanden skulle man med hänsyn till den starka
utveckling, som studiecirkel verksamheten tagit i vårt land, vilja starkare än vad förf.
gjort betona behovet av studieklubbrum, avsedda ej som i de amerikanska biblioteken
i främsta rummet för goss- eller flickklubbar utan för fullvuxna män och kvinnor.

I fråga om garderobanordningarna synes förf. något ensidigt betonat, att dessa
huvudsakligen skulle behövas för läsrumsbesökarna. Det kan väl ändå inte vara
annat än det önskligaste, att personer, som släppas in till de »öppna hyllorna»
i regel har lagt av sig ytterplagg och ställt från sig käpp och galoscher, även om
man naturligtvis ej bör ställa upp det som ett oeftergivligt villkor.

Om man i övrigt skulle framställa något önskemål i fråga om denna instruktiva
och värdefulla bok, så vore det, att det skulle varit till nytta, om den hade varit
försedd med ett sakregister.

Ett särskilt omnämnande förtjäna de många väl valda och belysande illustrationerna,
och likaledes vill jag ej underlåta att framhålla den värdefulla hjälp som
lämnas alla, som ha att inreda ett något större bibliotek, genom den lista, som
meddelas över inventarierna i Grünerløkkens bibliotek.

Allt i allt kunna de för svenskt biblioteksarbete intresserade vara bibliotekarien
Arnesen och Norsk biblioteksförening synnerligen tacksamma för att den moderna
biblioteksbyggnadens principer genom detta arbete gjorts tillgängliga för en
bredare publik även i Sverige till ett pris som måste anses mycket billigt. F. H.


BIBLIOTEKSNOTISER
Kristianstads stadsbibliotek har med anledning av beslut av stadsfullmäktige den 11 november
1919 mot slutet av nämnda år undergått en genomgående förändring, i det att läsrummen
försetts med tidningar, tidskrifter och uppslagsböcker och biblioteket i samband därmed fr. o. m.
ingången av år 1920 i sin helhet hålles öppet för allmänheten varje söckendag kl. 10—2 och kl..
5—9 samt varje söndag kl. 1—3. I sammanhang härmed har stadens anslag höjts från 1,700 kr.
till 8,241 och lönerna till bibliotekarien och hans biträde från 600 till 2,800 kr.

Hälsingborgs stadsbibliotek har de senaste åren erhållit väsentligt höjt anslag från staden. 1918.
var anslaget 7,037: 71 kr., 1919 11,060 kr. och för 1920 har beviljats 28,500 kr. Härav är avsett
för inköp och inbindning av böcker 20,000 kr., arvoden 5,060 kr., hyra, värme och ljus 2,500 kr.,
övriga utgifter 940 kr. Biblioteket disponerar över 5 rum, varav två äro läsrum. Bokbeståndet vid
1919 års slut var 7,045 band, antalet boklån 22,144, antalet besök i läsrummen 4,443 och hela
antalet låntagare 1,207. — Ang. en nyinrättad amanuensbefattning se nedan s. 95,

Karlskrona folkbibliotek. I Karlskrona hade styrelsen för folkbiblioteket för 1920 anhållit om
samma anslag som utgått för 1919. Drätselkammaren ansåg emellertid en utvidgning av
bibliotekets verksamhet önskvärd och uppförde i årets stat 4,000 kr. samt uttalade önskvärdheten av,
att till ett annat år verkställdes utredning, huruvida staden i än vidare omfattning bör stödja,
verksamheten vid folkbiblioteket, för vilket slutmålet bör bliva utvecklingen till ett verkligt
stadsbibliotek.

Sammanslagning av Trollhättans läsestuga och folkbibliotek. Stadsfullmäktige i
Trollhättan hava den 16 sistlidne februari beslutat en omedelbar sammanslagning av
läsestugan och folkbiblioteket därstädes, och att den sålunda bildade institutionen skall
benämnas Trollhättans folkbibliotek. Folkbibliotekets angelägenheter komma att handhavas av en
av fullmäktige vald styrelse, bestående av fem ledamöter och tre suppleanter. Av det till
läsestugan för innevarande år beviljade anslaget, 1,600 kr., skall ett belopp av 200 kr. jämte
anslaget till folkbiblioteket, 200 kr., eller tillsammans 400 kr., användas till inköp av böcker.

Borlänge-Domnarvets arbetares studiecirkelbibliotek har under år 1920 kunnat visa ett
mycket anmärkningsvärt uppsving. Av skönlitteratur utlånades under årets första
kvartal 3,689 band mot 1,827 under samma tid i fjor och av facklitteratur 1,505 mot 445 i fjor.
Sammanlagda antalet lån uppgick alltså till 5,194 eller mer än dubbelt mot föregående år. Lånen
av facklitteratur utgjorde 29 % av hela antalet boklån (föregående år blott 19 %). Antalet besök
har utgjort 2,443 mot 1,111 under 1919 års första kvartal.

En del av den stora uppgången kan väl tillskrivas den omständigheten,  att den ofrivilliga
arbetslösheten under lockouten beredde låntagarna större tid till läsning, men då besökssiffrorna.


efter lockoutens upphörande visa bestämd tendens till ökning, har man dock anledning att förmoda,
att den nyligen gjorda omläggningen av biblioteket tillika med dettas flyttning till en ny och bättre
lokal varit till gagn för bildningsintresset och bildningsverksamheten på platsen.

Den danska bibliotekslagen. Bestämmelserna angående den centrala ledningen av det danska
folkbiblioteksväsendet och om villkoren för statsunderstödet till biblioteken ha helt nyligen—den
5 mars detta år — för första gången utfärdats i lagform. En av undervisningsministern
Kejser-Nielsen tillsatt kommitté hade genomgått frågan om statens förhållande till folkbiblioteken i dess
helhet, och dess förslag antogs oförändrat av riksdagen. Lagen innehåller i flera avseenden
förändringar av förut rådande förhållanden, bl. a. i sådana punkter som finnas berörda i en uppsats i
Bibl.-bl. (årg. 1918, s. 219). Här skall lämnas en kort redogörelse för huvudpunkterna i lagen, som
ju bör ha sitt stora intresse för Sverige med tanke på den utredning av folkbildningsfrågan incl.
folkbiblioteksväsendet, som antagligen snart kan väntas här.

Statsanslaget kan enligt den danska bibliotekslagen vara av två slag och utgå dels som ett
tillskott till ett biblioteks upprättande eller reorganisation, dels som ett tillskott till dess skötsel.
Det förra, som dock ej får lämnas till byggande, må uppgå till 1/3 av det för samma ändamål
åvägabrakta ortsbidraget. Det senare utgår i form av dels ett grundtillskott till alla
statsbidragsberättigade biblitek, dels ett extra tillskott till bibliotek, som uppfylla vissa villkor. I regel
kan statsbidrag endast tilldelas ett bibliotek i var stad eller landskommun.

Grundtillskottet utgår med hälften av sådana ortsbidrag för det förflutna året, som hava fast
karaktär. Som ortsbidrag betraktas även anskaffandet av särskilda till bibliotekets bruk bestämda
lokaler, eventuellt med ljus och värme, efter av biblioteksdirekören (se nedan) godkänd värdering.
Ränta på byggnadslån kan till följd härav tagas med i beräkningen, dock måste i detta fall
byggnaden vara godkänd av undervisningsministern. Ortsbidraget skall utgöra minst 50 kr. — Extra
tillskott kan lämnas a) med intill 1/8 av ortsbidraget till bibliotek, som har gratis utlåning, b) i
fråga om städer och stadsliknande orter med intill 1/8 av ortsbidraget till bibliotek som har gratis
tillgängligt läsrum med handbibliotek och »bibliotekarisk vägledning», samt i fråga om
landsbygden likaledes med intill 1/8 till bibliotek som ha en gratis tillgänglig handboksamling, vid vars
begagnande hjälp lämnas, c) med intill 1/8 av ortsbidraget till bibliotek, som utvidgar sin verksamhet
utöver den egna kommunen till den kringliggande trakten; d) med intill hälften av utgifterna till
»bibliotekarisk» hjälp. För att ett bibliotek skall erhålla de under b)—d) angivna tillskotten
fordras att dess arbetsplan skall godkännas av biblioteksdirektören. Det samlade beloppet av alla
dessa statsbidrag får ej för en och samma kommun överstiga 15,000 kronor. Skulle någon kommun
vid lagens ikraftträdande åtnjuta högre statsanslag, företages nedsättning i detta ej på en gång utan
efter hand under loppet av 3 år.

Lagen har också infört nya bestämmelser om centralbiblioteken, som ha till uppgift att jämte
sin verksamhet i den egna kommunen supplera de lokala biblioteken inom ett större område,
genom direkta lån av upplysande litteratur, genom vandringsbibliotek och genom biblioteksteknisk
hjälp. Det extra belopp, som kan utgå som statstillskott till ett dylikt i dess egenskap av
centralbibliotek, kan uppgå till 8,000 kr.

Statens medverkan i folkbiblioteksarbetet utövas genom en biblioteksdirektör och ett
biblioteksråd; den förre ersätter den hittillsvarande »konsulenten», det senare, där biblioteksdirektören
är ordförande och vilket består av representanter för undervisningsministeriet, för vetenskapliga
och fackliga bibliotek samt för amten, städerna och landskommunerna, i allt 10 medlemmar,
avlöser den hittillsvarande »statens bogsamlingskomité».

Biblioteksdirektören fördelar statsbidragen i enlighet med de fastställda reglerna, leder
uppsikten över biblioteken och lämnar dem råd och vägledning, slutligen organiserar han under
biblioteksrådets medverkan den fackliga biblioteksutbildningen.

Biblioteksrådet, som skall sammanträda minst två gånger årligen, skall bl. a. behandla det


årliga förslaget till budget för statens understödjande av folkbiblioteken, innan det av
biblioteksdirektören överlämnas till undervisningsministern.

Totalbeloppet av de statsbidrag, som efter ovan angivna regler få utgå, bestämmes årligen
av riksdagen i »finansloven», där det också fastställes, huru stort belopp som skall lämnas till
Köpenhamns kommunbibliotek. Det förra har för det påbörjade finansåret bestämts till 300,000 kr.,
det senare till 75,000 kr.

Samtidigt med att denna lag antogs, bestämdes också nya och högre löner för biblioteksdirektören
och hans medhjälpare: biblioteksinspektören, »tillsyningskonsulenten» för Ribe och
Ringkøbings amt samt kontorspersonalen.

Till biblioteksdirektör har utsetts Th. Døssing och till biblioteksinspektör Svend Dahl,
båda väl kända och uppskattade inom svenska bibliotekskretsar.

Andr. Sch. Steenberg. Samtidigt med att den danska bibliotekslagen, vars bestämmelser ovan
refererats, träder i kraft, har den mångårige ledaren av danskt folkbiblioteksarbete, professorn
A. S. Steenberg, ansett sig böra draga sig tillbaka från det aktiva deltagandet i biblioteksledningen.


Det är ett banbrytande arbete av allra största betydelse, som professor Steenberg kan se
tillbaka på, då han nu lämnar åt yngre krafter att fullfölja sitt verk. Och detta banbrytande
arbetes betydelse har ej varit inskränkt till hans eget land. Även från svenskt folkbibliotekshåll gå
tacksamma hälsningar till den vördade föregångsmannen, som så många av oss minnas från
folkbildnings- och biblioteksmöten i Sverige, men ännu flera ha att tacka för sin första bekantskap
med den moderna biblioteksrörelsens problem. Av professor Steenbergs hand föreligger på svenska
en Verdandi-skrift: Om folkbibliotek, 1902, pris 1:—. I Biblioteksbladet (årg. 1916, s. 115)
har han dessutom offentliggjort en uppsats om »De nordiske ländes folkebiblioteker og
amerikanske systemer».

Holländskt folkbiblioteksväsen. Frågan om ett utbyte av erfarenheter mellan Holland
och Sverige har ju genom 1919 års holländska utställning i Stockholm blivit aktuell.
Också på biblioteksområdet torde det gälla, att förhållandena från Holland böra ha åtskilligt

att lära oss. Det har därför sitt givna intresse att ta del av de reseintryck, som en tysk bibliotekarie
Walter Hofmann från Leipzig, nyligen lämnat från biblioteksrörelsen i Holland i en uppsats
i Mitteilungen der Deutschen Zentralstelle für volkstümliches Büchereiwesen (5 Jahrg. 1919 h.
2). Syftet med resan var deltagande i ett biblioteksmöte, och H. framhåller som typiskt för
holländskt biblioteksväsen redan tillvaron av en gemensam förening för tjänstemän vid
vetenskapliga och folkliga bibliotek, alldeles som här i Sverige, men i motsats mot förhållandet i
Tyskland. Genomgående är f. ö. anknytningen i Holland till engelsk-amerikansk tradition både i
bibliotekstekniska frågor och med avseende på uppfattningen av biblioteken som bildningsfaktor, och härvid
ställer sig Hoffmann på åtskilliga punkter kritisk med utgångspunkt från sin anslutning till den
s. k. »Leipzigerskolan». Läsesalarna spela en mycket stor roll i Holland. Även i mindre
städer finnes ofta vid sidan av den allmänna läsesalen ett särskilt studierum samt därjämte ett eget
tidningsläsrum. Framför allt gäller detta om storstädernas stora centralbibliotek. I Amsterdam
finnes t. ex. vid sidan om den vackra allmänna läsesalen en läsesal för tidningar och tidskrifter
ett katalog- och upplysningsrum samt läsrum för enstaka avdelningar, såsom den tekniska
avdelningen, handelsavdelningen, musikavdelningen, avdelningen för böcker med blindskrift samt
ungdomsavdelningen. Det hela är hållet i enkel elegans, i ett gammalt förnämt ändamålsenligt
om- och tillbyggt patricierhus, med en utomordentligt vacker trappanläggning i byggnadens mitt. —
Utlåningsavdelningen får däremot i regel ett ganska obetydligt utrymme. I det projekterade
stadsbiblioteket i Rotterdam, som överhuvudtaget ej kommer att stå tillbaka för biblioteket i Amsterdam
har man emellertid beslutat att av utlåningsrummet göra ett rum med sittplatser, vilket förf.,
som i utlåningsavdelningen ser den ojämförligt viktigaste, med tillfredsställelse konstaterar. —
I fråga om de tryckta katalogerna påpekas, att i Holland större folkbibliotek nästan genomgående
tryckt ej gemensamma kataloger över hela bokbeståndet utan mindre häften för de olika facken.

Biblioteksanslagen vid årets riksdag. I föregående haf te (s. 18 f.) har lämnats en redogörelse
för de biblioteks- och folkbildningsfrågor, som förelagts årets riksdag. De av Kungl. Maj:t
föreslagna anslagen för biblioteksändamål ha så gott som utan undantag blivit beviljade av
riksdagen. I fråga om folkskoleseminariernas bibliotekarier föreslogs dock en nedsättning av lönerna
till 500 resp. 700 och 900 kr. för olika typer av seminarier gentemot av K. M:t föreslagna 700,
1,000 och 1,200 kr., varvid emellertid påpekades, att dyrtidstillägg borde lämnas å dessa
arvoden. Samtliga av K. M:t föreslagna folkbilioteksanslag ha bifallits. Dessutom har riksdagen
emellertid i enlighet med hr Oscar Olssons i förra häftet omnämnda motion beviljat 14,000
kr. för bibliotek vid sjukvårdsinrättningar av olika slag. Riksdagen ansåg dock i olikhet med
motionären, att det borde stå K. M:t fritt att, om det efter noggrann utredning visade sig lämpligt,
tillgodose även epidemisjukhusens behov av bibliotek. I fråga om anslagen till riksförbund för
bedrivande av biblioteksverksamhet beviljade riksdagen (likaledes efter motioner samt i
överensstämmelse med skolöverstyrelsens förslag) ett tilläggsanslag för år 1920 för höjande av
anslagsbeloppen redan för år 1919 till de belopp, som de skulle ha utgjort, därest intet maximibelopp
funnits stipulerat. För universitetsbibliotekens vidkommande gjordes en nedsättning i fråga
om det av Kungl. Maj:t föreslagna arvodet för eftermiddagstjänstgöringen.

I en särskild efter förra redogörelsens nedskrivande framlagd proposition har begärts ett
anslag av 20,000 kr. till Svenska akademiens Nobelbibliotek, vilken summa också beviljades av
riksdagen.

En norsk tidskriftsindex. Medan man redan kan räkna tre årgångar av Dansk
tidskriftsindex, har man först i år fått första årgången av Norsk tidskriftsindex, och vad Sverige angår
står frågan ännu olöst. (Den har emellertid tagits upp av S. A. B:s styrelse, bl. a. med anledning av
en hänvändelse från Riksdagens interparlamentariska grupp.)

Den nu utkomna norska tidskriftsindexen (Steenske forlag, Kria 1919, 24 + 132 s., pris 10:—)
har utarbetats av bibliotekarien vid universitetsbiblioteket W. P. Sommerfeldt. Den upptages
huvudsakligen av en systematiskt ordnad förteckning över innehållet i 184 norska tidskrifter och
ansluter sig i fråga om urval och uppställning mycket nära till den danska tidskriftsindexen. Dock
har utgivaren ansett sig böra vidtaga vissa rumsbespärande anordningar, vilka förefalla lämpliga,
med ett enda undantag. Då Deichmanska biblioteket år 1909 utgav en fullständig och praktiskt
ordnad biografisk katalog, anser förf., att man ej kan vänta annat än att biblioteket också kommer
att med tiden utgiva supplement till denna katalog. Därför skulle det enligt hans mening vara
obehövligt att. i den årliga tidskriftsindexen medtaga biografiska uppsatser, för så vitt de ej äro av
övervägande rent fackligt intresse. Även om man skulle kunna förstå de skäl, som föranlett
utgivaren att behandla den biografiska litteraturen så snävt, så synes man ej kunna komma ifrån att
indexen därigenom förlorat ganska mycket.

Första årgången av den norska tidskriftsindexen har utgivaren kunnat utarbeta och trycka
endast tack vare anslag från enskilda personer och institutioner, men för de följande årgångarna
har stortinget lämnat understöd.

Ordbok för boksamlare. På Pios förlag i Köpenhamn utkom förra året en liten bok med titel
»Forsøg til en ordbog for bogsamlere» (122 s., pris inb. 7:50). Utgivaren var bibliotekarien Svend
Dahl, ett namn, som förekommer på titelbladet till så många handböcker av bibliotekstekniskt och
bibliografiskt innehåll, att man nästan kunde vara frestad att tro att det tillhör inte en enda person,
utan en institution, en förening stiftad för att stå boksamlare och bibliotekarier till tjänst med
nyttiga handböcker.

Ordboken utgör ett första försök på skandinaviskt språk att samla och förklara namn och
termer, vilka bruka förekomma i sammanhang med bokframställning och bokhandel och som kunna
varå av särskilt intresse för boksamlare. Ett stort antal icke-danska uttryck äro medtagna, därför
att de bruka användas i tyska, franska och engelska bokförsäljningskataloger. I ett tillägg i slutet
av boken meddelas några formulär på olika språk för beställning av böcker samt en del schematiska
bilder avsedda att förtydliga innebörden av några vanligen förekommande boktrycks- och
bokbandstermer.

Gustav Vasa församlingsbibliotek i Stockholm kunde i oktober 1919 fira sitt
tioårsjubileum. Från ett litet bokförråd på omkr. 1,100 band har det vuxit ut till ett bibliotek på
10,354 band, omfattande äldre och nyare skönlitteratur, även på främmande språk, samt
vetenskaplig litteratur av allmänt intresse. Allt från dess första begynnelse har med avseende på
bibliotekets organisation och skötsel tillämpats fullt moderna metoder.
Följande tabell visar bibliotekets utveckling:

1909
nov.- 1910 1911 1912 1913 1914 1915 1916 1917 1918 1919
dec.
Besök i biblioteket  * * * 28 982 30 184 37 335 44 655 49 288 52 087 49 757
Besök i läsesalen 7 242   7 397   7 149 10 523 12 385 16 267 20 367 20 860 23 931 21 349
Hemlån 2 260 23 411 27 570 26 393 28 608 28 075 32 829 35 641 41 304 43 914 41 483

* Under de första åren 1909—1912 kunde inga exakta beräkningar för besöken i biblioteket
göras.

(Inom parentes må nämnas, att folkmängden inom församlingen vid 1919 års början utgjorde
22,133 personer.)

Läsrumsbiblioteket utgjorde vid årets slut 1,103 band. Det omfattar uppslagsböcker av olika
slag, såsom konversationslexikon, kalendrar, lexikon, lagar och förordningar, handböcker i
olika ämnen samt tidskrifter, och har varit mycket anlitat. I läsrummet finns löpande årgång av
ett femtiotal tidskrifter.



En särskild barnavdelning finnes, som varit mycket flitigt anlitad. För barnens lån finnas
särskilda bestämmelser och inskränkningar i syfte att hindra massläsning. Under de senare åren
ha strängare bestämmelser för barnen tillämpats, vilket delvis bidragit till den minskade lånesiffran
för året,

Den för året 1921 av kyrkostämman fastställda budgeten slutar på 26,094:60 kronor. Härav
uppgår siffran för bokinköp och inbindning till 5,000 kr., samt för löner till bibliotekspersonalen
till 13,870 kr. Församlingens anslag utgår med ett belopp av 7 öre för varje tiondedels krona allmän
bevillning.

Fast anställd amanuens vid Örebro stadsbibliotek. Den stora utveckling Örebro stadsbibliotek
undergått under de senare åren har gjort att såväl dess personal som lokaler visat sig
otillräckliga. Visserligen finnes f.n. inom stadsbiblioteket en bibliotekariebefattning och tvänne
kvinnliga amanuensbefattningar, dock äro alla dessa tre bisysslor. Stadsbibliotekets styrelse hade därför
hos stadens lönenämnd hemställt, att i det förslag till lönestat för stadens befattningshavare, som vore
under utarbetande, en kvinnlig ordinarie amanuensbefattning vid stadsbiblioteket måtte upptagas.
Lönenämnden ansåg, att stadsfullmäktige först borde besluta i ärendet, och efter förberedande
behandling förelåg frågan vid stadsfullmäktiges sammanträde den 26 maj. Vid behandlingen i
stadsfullmäktige utspann sig debatt i frågan, varvid bland annat framhölls, att bibliotekets bokbestånd
ej är så synnerligen stort ännu, omkring 6,000 band, men att utlånings- och besökssiffrorna visa en
oerhörd tendens att stiga. Någon bibliotekariebefattning på fast stat är därför ej för tillfället av
behovet påkallad, men en amanuens för utlåningens skötsel var däremot nödvändig att tillsätta.
Stadsfullmäktige biföllo förslaget och beslöto, att en fast anställd kvinnlig amanuens skall tillsättas
från och med år 1921.

Västra Sveriges folkbildningsförbund hade den 27 maj sitt årssammanträde på stadsbiblioteket
i Göteborg. Den upplästa årsberättelsen för arbetsåret 1919—20 innehöll bland annat följande:

Antalet föreläsningar, som förmedlats av föreläsningsbyrån, är 730 mot 644 året förut. Därav
ha hållits i Bohuslän 93 under höstterminen 1919 och 103 under vårterminen 1920, i Västergötland
och Dal 97 och 162, i det övriga landet 147 och 128. Dessutom ha 23 bildserier utsänts. Nya
föreläsningsföreningar i dessa trakter ha bildats i Färgelanda och Lökebacken; däremot har föreningen
i ljungskile upphört. Den i år utgivna supplementkatalogen omfattar 119 föreläsare, därav 13 nya,
medan 21 utgått.

Vandringsbiblioteksverksamheten har i år visat ett enastående uppsving, som väl delvis får
tillskrivas den ökade aktiviteten hos arbetarnas studiecirklar. Inalles ha expedierats — till 44 olika
platser — ej färre än 58 sändningar ur den rörliga samlingen, med tillsammans 1,347 nummer samt
28 fasta bibliotek, innehållande vartdera 30 à 32 volymer skönlitteratur. Motsvarande siffror förra
året voro 21 sändningar ur den rörliga samlingen och 10 fasta bibliotek. Av dessa sändningar ha
19 gått till Västergötland och Dal, 14 till Bohuslän och 25 till det övriga landet.

45 sändningar ha återkommit efter att i genomsnitt ha varit ute i 4 1/4 månader. Ur de dem
åtföljande lånejournalerna, som dock tyvärr ej ifyllas överallt, kan meddelas följande statistik om
utlåningen på de olika platserna. 17 fasta bibliotek med tillsammans 530 n:r uppvisa 1,026 boklån,,
växlande på de skilda platserna mellan 28 och 119 lån; 34 sändningar ur den rörliga samlingen
uppvisa 1,542 lån; där var högsta lånesiffran 148 och lägsta 9.

I år är det meningen att utge en ny förteckning över hela bokförrådet, enär huvudkatalogen,
utgiven år 1913, är helt utgången.

Förbundets styrelse består av följande ledamöter: Professor A. Langlet, prof. L. A. Jägerskiöld,
förste bibliotekarien S. Aberstén, d:r A. Jonsson, apotekare M. Lundqvist, överlärare L. Fröberg,
lektor V. Cederschiöld, lektor H. Celander, bibliotekarie S. Broberg, professor P. O. Granström och
prof. P. Leander.


Svenska sällskapet för rashygien har börjat utgiva en serie småskrifter, som stå under
redaktion av docenten H. Lundborg i Uppsala. För att åstadkomma så stor spridning som
möjligt lämnar sällskapet vid direkt rekvisition hos sällskapets sekr., doc. J. Runnström,
Kungsgatan 70 III, Stockholm, 40 % rabatt på boklådspriset till seminarier, folkhögskolor och
nykterhetskurser, om minst 25 exemplar rekvireras på en gång genom rektorer, föreståndare o. d.

Redan ha utkommit: 1. V. Hultkrantz, Rashygien. Dess förutsättningar, mål och medel,
Lb. 1919, boklådspris 1:—. — 2. H. Lundborg, En svensk bondesläkts historia, sedd i rasbiologisk
belysning, Nst. 1920, boklådspris 1:25. — Under året utkomma: 3. N. v. Hofsten, Modern
ärftlighetslära. — 4. D. Lund, Ungdomsbrottslighet och vanart. Deras orsaker och bekämpande.
— 5. I. Broman. Befruktningen, sterilisation och kastration från rassynpunkt.

En ny dansk bibliotekstidskrift. De danska folkbiblioteken har under ett par år häft
tvänne organ, »Bogsamlingsbladet», utgivet av föreningen Danmarks folkebogsamlinger, och
»Bogens verden», utgiven av Dansk biblioteksforening. Som redan tidigare omnämnts
(Bibl.-bl. 1919, s. 180) ha emellertid dessa båda föreningar nu sammanslagits till en, och samtidigt
ha de båda tidskrifterna gått upp i en ny gemensam, som formellt utgör en fortsättning av
Bogens verden och bär samma namn, men till uppställning och utstyrsel något skiljer sig från
denna. Tidskriften som vill utgöra ett organ för danska bibliotek av alla slag, folkbibliotek
likaväl som vetenskapliga bibliotek, är samtidigt organ för den danska »Studiekredsforeningen»,
Redaktörer äro bibliotekarie Svend Dahl och herr Pedersen-Sejerbo. Tidskriften utkommer
årligen med c:a 10 nummer, och priset är i bokhandeln 8 kr. för år. I sin nya form har
tidskriften utkommit i två nummer med ett synnerligen rikhaltigt, omväxlande och instruktivt
innehåll. Bland uppsatserna märkes en översikt av Danmarks nya betydelsefulla bibliotekslag
(se ovan s. 90) av biblioteksdirektör Th. Døssing, en hyllning åt den avgående
märkesmannen på folkbiblioteksväsendets område A. S. Steenberg av överbibliotekarien H. O. Lange, en
intressant översikt över den norska bibliotekskommitténs av år 1919 förslag till reformer i fråga
om Norges biblioteksväsen av bibliotekarien vid Deichmanska biblioteket i Kristiania Arne
Arnesen, en piggt skriven uppgörelse med den myckna »överflödiga litteratur», som tryckes i
våra dagar, av bibliotekarien vid stadsbiblioteket i Köpenhamn J. Aarsbo och en liten
översikt över dansk bokhandel och utländsk litteratur av Aleks. Frølund. Därjämte lämnas en
studievägledning över studiet av Thomas Carlyle, notiser från biblioteksarbetet i främmande länder,
en recensionsavdelning behandlande en del nyutkomna arbeten samt ett stort antal notiser
angående biblioteksarbetet i Danmarks olika orter. För alla de biblioteksintresserade i vårt land,
som önska följa med förhållandena i vårt grannland, kan tidskriften på det varmaste
rekommenderas.

Vid Hälsingborgs stadsbibliotek kommer att instundande höst inrättas en
amanuensbefattning. Lön 2,450 kr. jämte fyra ålderstillägg på 240 kr. vardera. Enligt gällande
dyrtidsberäkning uppgår sammanlagda avlöningen till 4,894:40 kr. Närmare upplysningar lämnas av
bibliotekarien. Ansökan ställd till styrelsen, insändes före den 26 juli till styrelsens
ordförande, folkskoleinspektör A. Gierow, Hälsingborg.


LITTERATUR
B. Teologi med kyrkohistoria.
Wahlström, Lydia. Katolskt och protestantiskt i medeltid och nutid. Lb.
1919. 159 s. 3:75.

Under ovanstående titel har förf. sammanfört några tidigare i tidskrifter offentliggjorda
uppsatser av tämligen heterogent innehåll. De behandla dock alla religiösa förhållanden och
religiös utveckling. Birgittas, Bismarcks, Samuel Fries' och förfrs egen ståndpunkt i religiöst
hänseende äro här föremål för klarläggande. Likaså förekommer en intressant studie över
reformationens inverkan på kvinnans ställning i det vardagliga livet. Om samtliga uppsatser kan
fällas det omdömet, att de äro grundade på djupa studier och röja en synnerligen klar
tankegång. Historiskt sett äro de verkligt värdefulla. För olärt folk torde boken i sin helhet varå
för vetenskaplig och tung, lika visst som den för dem, vilka äro lagda för det spekulativa och
finna sig väl med den vetenskapliga utformningen, är högst intressant och njutbar. J. F.

C. Filosofi.
Ahlberg, Alf. Filosofi och vetenskap. Ett orienteringsförsök. W. & W. 3:25.

Författaren påvisar klart och suggestivt att filosofien har sin nödvändiga plats i vetenskapernas
system såsom en vetenskap om de grundläggande begreppen för all vetenskap, all moral
och all konst. Filosofien har sin uppgift såsom en universell kulturkritik. M. J.

James, William. Människans dolda krafter och andra essayer. Övs. [fr.
eng.] av August Carr. Med en inledning om James' filosofi av John Gustavson.
B. & B. 1919. 156 s. Portr. (Berömda filosofer 13.) 4:25.

Innehåll: Människans dolda krafter. — Krigets moraliska ekvivalent. — Universitetsbildningens
sociala värde. — Om några psykiska verkningar av en jordbävning. — En psykisk
forskares slutuppgörelse. — Herbert Spencer. — Ralph Waldo Emerson.

James är icke endast en genial psykolog, en kännare av människosjälen som ingen annan
bland vetenskapliga psykologer, han är också en moralist av Guds nåde. En utredning sådan
som den om »människans dolda krafter» verkar på ett sällsynt sätt moraliskt stimulerande —
utan att vara moraliserande. M. J.

Münsterberg, Hugo. Psykologi och näringsliv. N. bokh. 1917. 160 s.
(Sv. industriförb. Avd. Organisation 11.) 3:50.

Intresset för ett rationellt utnyttjande av arbetskraften, för förenklingar och förbättringar i
driften samt för att få den rätte mannen på den rätta platsen har även hos oss i Sverige på
senare tider varit i stadigt stigande. Lösningen på alla dessa frågor tror man sig, åtminstone


till stor del finna med tillhjälp av de s. k. psykotekniska undersökningsmetoderna. I ovan
angivna bok redogör Münsterberg på ett klart och intresseväckande sätt, varpå dessa metoder
gå ut samt anger några av de viktigaste resultat, vartill man med deras hjälp kommit. I ett
och annat fall är författaren nog litet ensidig, och dessutom har tiden betydligt distanserat
uppgifterna i boken. Så äro ej alls några av de under kriget gjorda betydelsefulla framstegen
på detta område omnämnda.

Boken förtjänar dock att läsas av den, som vill ha en orientering i det intressanta ämnet. I. B.

Rolland, Romain. Empedokles av Agrigentum och hatets tidsålder. 1918.
Övs. fr. fra. av Hugo Hultenberg. Nst. 1920. 50 s. 2:75.

En hänförd skildring av den grekiske filosofens och profetens († 432 f. Kr.) teorier om världens
uppkomst och undergång, dess skapande av kärleken och dess upplösning av hatet. M. J.

Setterberg, Gösta. Har människan fri vilja? A. B. 1920. 31 s. (Verd. småskr.  234.) 1:—.

En   i dialogform framförd argumentering för determinismen (uppfattningen att människans
vilja ej är fri). M. J.

D. Uppfostran och undervisningsväsen.
Arcadius, C[arl] O[lof]. Handledning i folkskolepedagogik för seminarier
och lärare. 4 uppl. Nst. 1919. 280 s. 5:—.

En uppslagsbok för folkskolans lärare. Är särskilt lämplig när det gäller skolans hygieniska
förhållanden och organisatoriska frågor (avdelningarna skolhygien samt folkskolans anordning
och förvaltning). Den nya fjärde upplagan har tagit hänsyn till kungl. kungörelser t. o. m.
1918 års utgång. A. H—r.

Gymnasiereformen. Ett diskussionsinlägg av några Göteborgslärare utg. av
Malte Jacobsson och Hilding Celander. Sv. andelsf. 1919. 159 s. 4:50.

Åtta Göteborgslärare ha genomdiskuterat frågan om gymnasiernas omgestaltning och enata
om ett förslag, som de framlägga till diskussion. De förorda av både sociala och pedagogiskt
skäl en uppdelning av gymnasiet på facklinjer, dock framhålla de vikten av att den allmän,
medborgerliga uppfostran icke undanskjutes: medborgerlig duglighet kräver mer än fackbildnings
Genom att koncentrera studierna i icke-fackämnena på ett bättre sätt mena författarna, att ett
bättre bildningsresultat i dessa ämnen kan nås, även om tiden, som anslås till ämnena,
begränsas. Som en nödvändig förutsättning för en reformering av gymnasierna kräves en
omläggning av studentexamen. — Kursplaner för de olika ämnena i ett reformerat gymnasium
äro bifogade. M. J.

F. Litteraturhistoria.
Mortensen, Johan. Från Röda rummet till sekelskiftet. Strömningar i svensk litteratur
under adertonhundraåttio- och nittio-talen. 1, 2. A. B. 1918, 19. 18:—, 21:—.

Även om det arbete Mortensen här framlagt kan bli föremål för invändningar, så är han dock
värd ett oförbehållsamt erkännande. Ty vad vi behöva en orientering över, det är ej minst de oss
näraliggande kulturskedena, särskilt när därinom rymmes den markerade brytning, som på det

litterära området karakteriserats med slagorden 80-talism och 90-talism. Det har naturligtvis aldrig
varit M:s mening att häröver uttala något slutgiltigt omdöme, utan att ge en första överblick.
Vad som gör hans bok, trots dess vetenskapliga förankring, både lättläst och lärorik för vem
som helst är dels dess från all spekulation fria, enkla framställningsform och dels dess många
nya belysande fakta och konkreta smådrag. För förf. har det tydligen och med rätta stått som
den angelägnaste uppgiften ej att ge ett subjektivt estetiskt omdöme utan att framlägga och
ordna det rika materialet. Man kan ju ha olika uppfattning om huruvida detta alltid skett på
lyckligaste sätt, men den, som söker orientering i de fyra sista decenniernas litteratur med dess
många olika faser, torde ej f. n. kunna få denna bättre och vederhäftigare än här. Särskilt
förtjänstfullt är förfis bemödanden att skipa rättvisa mellan 80-talsrealismen och
90-talssymbolismen, de klara och opartiska omdömena om den s. k. Strindbergsfejden, om Ellen Key
m. fl. gestalter. För såväl undervisare i litteraturhistoria som för smärre och större bibliotek
är arbetet i hög grad att rekommendera. M. F.

G. Skönlitteratur.
Almqvist, Gertrud. Det törstande folket. H. G. 1919. 259 s. 9:50.

Gertrud Almqvists sista bok, »Det törstande folket», har en något missvisande titel, så till
vida som arbetet väsentligen sysselsätter sig med en törstande människa. Den första av bokens
trenne delar ger dock ett något bredare uppslag. Vi förflyttas till en svensk småstad, vars
miljö är given icke utan en viss stämning. Bokens problem, det kristna renhetskravets
förenande i full harmoni med den sinnliga erotikens, framträder visserligen redan här, ehuru
huvudvikten är lagd på skildringen av en trångbröstad religiositets mer eller mindre frånstötande
uttryck. Och problemets egentlige bärare, bokens huvudfigur, finner man knappast i denna del.
Det kan vara Anna Karelius, nunnan och bachanten, eller hennes psykiskt taget förnämare och
intressantare vän Lucrezia Trotzig, eller litteratören Tomas Wieht, en tämligen ointressant
modern genomsnittstyp med Strindberg och 80-talet bakom sig, eller den sköne unge kosmopoliten
och idealisten Manuel Chrysoloras, en över huvud taget rätt ovanlig figur, i all synnerhet i en
svensk småstad. — Problemet klarnar emellertid i samma mån som miljöskildringen tunnas av.
Bokens andra del upptages av »Anna Karelius' dagbok», det som helhet kanske bäst lyckade
av arbetet. Det är intet tvivel mera om vem som är bokens huvudperson. Det är Anna
Karelius' kamp för jordisk skönhet och frihet i oupplösligt samband med himmelsk renhet, som
fyller denna samt arbetets 3:dje och sista del. Bifigurerna plånas mer och mer ut, småstaden
försvinner, det religiösa problemet lämnas i viss mån åsido, det erotiska tar så gott som hela
författarinnans intresse i anspråk. Vi föras till världsstaden Paris. Vilka möjligheter till
kontrastverkan mellan denna och den svenska småstadshålan ligga icke här i det närmaste
outnyttjade! Anna Karelius' inre och yttre utveckling äro nämligen nu i så hög grad arbetets a
och o, att miljön icke längre har något självändamål, i motsats till förhållandet i bokens första
del, där personerna närmast göra intryck av staffage. Det bachanaliska i Anna Karelius' natur
tar ut sin rätt, hon »syndar» och sjunker djupt, åtminstone i världens ögon, och hon höjer sig
ur sin förnedring och vinner slutligen den efterlängtade föreningen mellan kött och ande. De
båda ovannämnda manliga figurerna, som var och en har sin andel i hennes »fall» och
»upprättelse» äro närmast till för hennes skull. Chrysoloras är väl dessutom bärare av en ny,
djupare och friare religiositet än den västerländska i allmänhet, men denna religiositet har icke fått
några fasta yttre konturer, den är vagt tecknad jämförd med sin motsats, konventiklarnas och
väckelsemötenas. Detta är bokens största, om än icke enda oklarhet.

Det är emellertid ett arbete av stora dimensioner, som Gertrud Almqvist tagit itu med, då
hon strävat att genomtränga två för mänskligt liv så betydande problem, som det religiösa och
och det erotiska. Att hon icke lyckats behandla båda lika ingående och konkret är därför
icke underligt. Liksom Lydia Wahlström i Daniel Malmbrink har hon sett problemens nära
samband med varandra. Hon saknar visserligen d:r Wahlströms vida perspektiv och
intellektuella skärpa, och hennes bok torde väl knappast, som Daniel Malmbrink, kunna påräkna att
bliva ett tidshistoriskt dokument. Men hon visar en konstnärlig strävan till balans i
kompositionen och en känslighet i utformningen av detaljerna, som är d:r Wahlströms överlägsen.
Karaktärsframställningen är trovärdig och objektiv. Vad man framför allt fäster sig vid är bokens
optimism quand méme: genom djupen mot höjden — för den törstande. E. B—o.



Asplund, Karl. Hjältarna. Tolv ballader. Db. 1919. 90 s. 4:25.

Något av samma känsla som inspirerat Marika Stjernstedts »En officershistoria» återfinnes
i denna samling vers, alla behandlande episoder från världskriget. Det är episkt-lyriska dikter,
där ballad- eller berättelsetonen är ypperlig, ledig och otvungen, och ändå är versen fast
mejslad, strängt uppbyggd. Intet konturlöst eller böljande, en galliskt klar, knapp pregnant form.
En viss förkärlek för den expressiva poängen tillhör detta slags vers, och här finner man den
ofta, lyckligt och verkningsfullt; så i slutraden till dikten »Värjan». Det är manlig fasthet
och styrka i en behärskad och skolad form — dikternas starka patos är framställd med mycket
säker smak. Hj. L—n.

Berg, Ruben G:son. September. Dikter. Nst. 1919. 102 s. 4:25.

Blekt romantiska äro de poetiska blommor, som spirat fram ur Ruben Bergs många
korrektur och myckna papper. Frånsett några tidsdikter är det samma ton som genomgår
samlingen: en melankoliskt-pessimistisk besvikenhet att ej värdigt ha vårdat den heliga eld han
undfått, att ha plottrat bort sig på för mångahanda sysslor och besvikenheten över att livets
vårtid oåterkalleligt gått. Man tycker nästan, att hos en man, som medhunnit så mycket och
varit så flitigt verksam, skulle ej sädana känslor uppstå. Men på deras djup och äkthet kan
man ej misstaga sig. Dikter som »Skollov» och »Vid Haga» göra intryck, ty man känner den
starka känsla varur de uppstått. Och att den lätta, ungdomliga friskheten och spänstigheten
ej flytt, visar en dikt som »Majmorgon» med sina smäckra strofer. Hj. L—n.

Bergström, Ture. Medan själen skälver. Syner och tankar i natten,
framburna av Gunnar Gran.  W. & W. 1918. 184 s. 4:—.

I folkens stora lidandesnatt blevo de till, dessa »syner och tankar i natten, framburna av
Gunnar Gran, statskyrkopräst», som arbetets undertitel lyder. Fruktansvärda äro de ofta och
hårt beklämmande sanna. Men boken hör ej till den endast skildrande krigsdiktningen, den
är också viljande. Den är ett rop och en förkunnelse. Helhästen trampar inte blott de
olyckliga landen därute, han far gruvligt fram också över våra egna marker, ty han är icke det stora
kriget, utan den stora själviskheten. Och räddningen ur förödelsen ligger allenast däri, att
självhävdelsens princip ersättes av självuppgivelsens, kärlekshängivelsens. — På uppriktigheten
av den skapande känsla som ligger bakom denna förkunnelse tvivlar man icke, om ock
uttrycket stundom kan förefalla väl överdrivet oeh uppskruvat. H. N.

Cederschiöld, Gunnar. Livstidsfången och andra berättelser. Nst. 1918. 146 s. 5:75.

Titelnovellen om fantasimänniskan, som mister sin fasta punkt i tillvaron och därför går
under, är både psykologiskt motiverad och väl berättad. Ett par av de övriga visar oss
författaren som humoristisk iakttagare av rang. H. N.

— — Upp och nedvända världen. Nst. 1919. 132 s. 6:75.

En samling journalistiska skisser från krigstidens Frankrike utan djupare innehåll, men av
intresse som bidrag till krigspsykologien. E. Bn.

Ek, Karin. Gränsen. En historia. Nst. 1918. 410 s. 10:—.

Boken väcker intresse framför allt genom det problem, den uppställer. Tvänne unga
människor ut olika samhällsklasser dragas till varandra i kärlek, men hon, den fint bildade damen
ur intelligensklassen, når aldrig över gränsen till den enkle mannen av folket. »Hennes vilja
och tro drogo åt ett håll — hennes instinkter, det från generationer nedärvda, åt ett annat.»
Om hennes kamp, skiftande och hård, mot uppfostringsmiljön och om hennes slutliga
nederlag — ty ett nederlag blir det, så som det hela skildrats — är det denna ytterst personligt
skrivna historia berättar. — Anmärkningar kunna väl riktas mot romanens bredd och mot dess
starkt lyriska betoning, men de bli inte avgörande för omdömet. Boken fängslar, och man
önskar dem icke borta, dessa inmängda prosadikter till hav och jord och himmel, föra de också
stundom bort från händelseförloppet. H. N.

Hallström, Per. Nessusdräkten. Lustspel i fyra akter. A. B. 1919. 128 s. 4:75.

En blodig och träffande satir över politiskt strebertum, över halvbildningens lust att vilja
regera, över läkarcharlataneriet, särskilt på det psykiatriska området. Det lider intet tvivel om
att många sådana som föremålet för denna elaka gissling leva och frodas, och att gisslet
sålunda är fullt befogat, men det är som vore det hela ända för mycket konstruerat och
litterärt; som om det reflekterade ej fått tillräcklig konkret form. Man har litet svårt att tro på
möjligheten av de båda läkarnas ömsesidiga dupering i tredje akten; lättare att godtaga är då
skollärar Fjäderlin själv. — Det är som vore det hela för mycket överdrivet, för chargerat —
med stark lutning åt farsen. Hj. L—n.

Johansson, Adolf. Pukes dal. En saga. 6 uppl. A. B. 1919. 235 s. 7:50.

Skrämd och tvivlande inför den kolossala reklam som kom författarens första bok till del,
kom jag ej att taga kännedom om »De röda huvudena». Omdömet måste därför baseras
uteslutande på nu föreliggande bok. Det vill då synas som om den framgång den förra romanen
vann förmått förf. att för snart komma med något nytt — ett ganska vanligt förhållande.
»Pukes dal» är en saga från vildmarken, d. v. s. från Småtands storskogar, och det är tydligt
att Jack London spökar i bakgrunden. Av den »primitivitet», den vildmarksbetagenhet, som
exempelvis Knut Hamsun så mäktigt kan suggerera, finnes här dock ej mycket. Oändligt
långrandiga och ofta upprepade naturbeskrivningar i en ibland ganska tillkrystad stil blir
huvudintrycket. Den store Pan lyckas förf. tyvärr ej väcka. Hj. L—n.

Larsson i By, Carl. Bergsmanshistorier. Saml. 2. Sv. andelsf. 1918. 103 s. Ill. 12:—.

Ett nytt fång flärdlöst berättade historier från Folkarebygden. Förtäljda av en bygdens
egen son, som äger intim känning med folkets liv och sätt att se, ha de långt större värde än
de flesta litterära bondeskildringar. Detta naturligtvis ej minst ur allmogehistorisk synpunkt.
I god harmoni med innehållet står den präktiga utstyrseln av Artur Sahlén. H. N.

— — Karl Johan Malkus. En mördares dagbok. Sv. andelsf. 1918. 150 s. 4:50.

Det finns sidor i denna bok, som förråda ett upplevande av världskriget, långt mer intensivt
än hos de flesta i vårt land. Man hade därför kunnat vänta en tidsskildring av bestående
värde. Det olyckliga motivvalet och den mot upplevelsens styrka föga proportionerliga formen
göra emellertid arbetet till By-skaldens svagaste. H. N.

[Lindqvist, Gustaf, pseud.:] Mari Mihi. En bok utan namn och andra
berättelser. Å. & Å. 1918. 254 s. 7:50.

En samling noveller av tämligen växlande värde med ämnen från världskriget och ur
österländskt liv. H. N.

Lundgren, Hj[almar]. Kamé och medaljong. Sonetter. Nst. 1919. 116 s. 9:—.

Man vet ej, om man skall beklaga — den stora allmänheten eller förf., för att en så konstnärlig
diktsamling som denna aldrig kan bli en publikbok. Därtill är både dess ämnesval,
det pastichartade i själva utformningen samt det meditativa, stundom något svala kynnet hos
förf. — »min blev den värld, som tyst vid lampan glimmar, när skenet faller blitt på bok och
ord» — därtill är detta alltför fjärran från »verklighetens heta puls». För personer med förf:s
temperament, »främlingar i livets larm», skall den dock säkert bliva och förbliva ej blott en
fin liten versbok utan en högt skattad vän. — Versbehandlingen, en fri sonettform, är både
originell och elegant. M. F.

— — Under örnens klo. Å. & Å. 1918. 112 s. 3:50.

Underrubriken, »Muscovitiske Genrer från Sverige 1719», änger bokens innehåll, varigenom
förf. lämnar ännu ett bidrag till sin hemstads, Norrköpings, kulturhistoria. Här är det
ryssarnas härjning av staden, 1719, som målas i en rad små genrebilder, där förf. till förhöjande av
tidsfärgen — dock utan full konsekvens — använt 1700-talets språk. Arbetet är särskilt att
rekommendera för de bibl., som samla östgötisk hembygdslitteratur. M. F.

Sandel, Maria. Hexdansen. Tiden 1919. 269 s. 7:25.

Med stark och skakande realism givna skildringar ur arbetarklassens liv, oändligt beklämmande
genom sin omisskännliga prägel av vederhäftighet och äkthet. Det är skrämmande
bilder man får av ungdomens råhet och allt uppslukande njutningsbehov, och boken utgör i själva
verket en fruktansvärd anklagelse mot den tid, som gör det möjligt att dylikt kan förekomma.
Att bedöma boken ur rent litterär synpunkt kommer fullständigt i andra planet, den griper
genom sin sanning och sin trötta bitterhet. Dock må även antecknas, att förf. visar sig som
en humorist av rang genom den dyrbara beskrivningen på hur f. d. Pontonjärtrasslet, sedermera
frälsningssoldaten Milda Överman lyckades omvända en stor syndare. E. Bn.

Stjerne, Oscar. Värmlandssånger. Nst. 1918. 31 s. Ill. 6:—.

Ett häfte visor på värmländsk dialekt med folkligt-humoristiska motiv. Härtill en sällsynt
vacker avslutningsdikt, »Guldfågel i paradis». Synnerligen trevliga illustrationer av Erik
Arosenius förhöja bokens värde. M. F.

Stjernstedt, Marika. En officershistoria och några andra berättelser. A. B.
1917. 305 s. 5:50.

Det är en bok om krigets ohygglighet, om dess namnlösa lidanden och brutala meningslöshet.
I den längsta berättelsen — En officershistoria — är huvudmotivet den unge, plikttrogne
löjtnant v. Seidls hopplösa vacklande mellan ett skonsamt, humant handlingssätt, som
hans eget hjärta anbefaller, och lydnaden för krigets obarmhärtiga lag, inkarnerad i den hårde,
okänslige major Dürrs gestalt. Utan sentimentalitet men med stark och äkta känsla skildrar
förf. många sådana episoder, där mänsklig känsla och krigets hårda s. k. nödvändighet kommer
i konflikt med varandra. Den satsen, att det som ligger oss alltför nära knappast kan
konstnärligt rätt behandlas — därtill skulle fordras ett längre perspektiv — tyckes förf. på ett
glänsande sätt jäva, ty här, som alltid, visar hon sig äga den rätta konstnärliga intensiteten och
gestaltningsförmågan, som göra hennes människor i sällsynt grad levande. Därför verkar
hennes bok så starkt — ett mänskligt hjärtas och ett klokt intellekts revolt mot all krigets
bruta-talitet, falska ära och meningslöshet. Hj. L—n.

Strindberg. August. Han och hon. (En själs utvecklingshistoria 1875—76).
(Omsl. rubr.: Tjänstekvinnans son.) A. B. 1919. 237 s. 5:—.

»Han och hon» är en del av Strindbergs stora självbiografiska arbete »Tjänstekvinnans
son» och behandlar tiden vid hans första äktenskaps ingående, 1875—76. Det är breven
mellan de båda kontrahenterna som här framläggas. Som ett bidrag till Strindbergs psykologi,
som en verifiering av den bild av hans lynne och karaktär, man förut ägt, äro de mycket
intressanta. En betydande författares privatliv kan ju i många avseenden vara av betydelse att
känna — även för en större allmänhet, och gränsen mellan privatlivets helgade område och
det offentliga är ju svävande. Strindberg själv ville ju lägga alla kort på bordet. I hög grad
karakteristiskt, ej blott för tonen och andan i dessa brev utan för Strindberg över huvud är
hans uttryck i ett brev i mars 1876:» . . . Jag har icke det skarpaste huvudet — men elden;
min eld är den största i Sverige, och jag skall, om Ni vill, sätta eld på hela det usla nästet!»
Just en sådan eld, en lidelsefull styrka, en eruptiv våldsamhet, temperament och obehärskning
genomgår dessa psykologiskt belysande och intressanta brev från  hans tidigare år. Hj. L—n.

— — Samlade otryckta skrifter. D. 2. A. B. 1919. 275 s. 15:—.

D. 2. Berättelser och dikter: Dikter. Berättelser. Karaktärer och scener. Extra blå bok.
Nytt memorandum. Bveviarium.

Små spånor från den stora verkstaden: dikter och diktfragment, utkast till berättelser,
översättningar (från Maeterlincks Le trésor des humbles), lösryckta tankar och hugskott, tillägg
till de blå bockarna, uppsatser om teater och musik m. m., ha här sammanförts i en volym.
Sitt mesta intresse har väl detta för Strindbergsforskaren; för en större allmänhet blir väl
mycket alltför lösryckt och oväsentligt. Mycket nytt över vad förut är känt tyckes volymen ej ge.
Det är små provbitar från ungdomsåren ända till ålderdomen. När det gäller en sådan person
som Strindberg, är det ju bra att alla smådrag, även de minsta, läggas fram, men det är att
beklaga, att detta ej sker i en enda samlad edition. Röster ha ju redan höjts i detta avseende,
och en ändring till det bättre är ju härutinnan ställd i utsikt. Hj. L—n.

Söderberg, E[rik] N[atanael]. Vårreflexer och höstdagar. Dikter. Lb.
1919. 153 s. 4:50.

Kärnfull lyrik, där den mognade mannens fördjupade syn på livet lyses upp av reflexerna,
minnena från skaldens ungdomsvår. Poesi med kultur, där innehållet motsvaras av en
konstfull, ställvis melodiös rytmik. M. F.

Tegbrand., J., [pseud.]. Mot ljuset. Dikter. 3 uppl. Förf., Lund 1919. 31 s. 2:—.

En ännu ej mogen men i viss mån lovande diktsamling, fri från klingklang. Ett par
dikter visa metafysisk fördjupning. Rg.

Törnell, Hans-Gösta. Aningar och löften. Debutdikter. A. B. 1919. 122 s. 3:75.

Skiljer sig ej avsevärt från unga svenska lyricis debutböcker nu till dags: oklanderlig,
lättflytande vers, innehållet en känslig ynglings 20-årsvemod, vilket, även om det verkar fullt
personligt, näppeligen har något i dikterisk mening nytt att bjuda. »Drömmare» skola säkert
njuta av dess veka lyrism, populärbibliotek erbjuder nog denna liksom en hel del andra
diktsamlingar mindre intresse. M. F.

Viksten, Albert. Bortom lagen. Tiden 1919. 176 s. 4:25.

Denna präktiga Norrlandsbok betecknar ett betydligt framsteg från förf:s förra med allmänt
bifall hälsade arbete. Vi tyckas kunna vänta oss mycket av denne förf. Rg.

Cather, Willa Sibert. Hell, banbrytare! Övs. [fr. eng.] av Hildegard
Wieselgren. Fri. 1919. 286 s. 6:75.

I allmänhet är det svensk-amerikanarna själva som förmedlat den kunskap vi äga om deras
liv i det nya hemlandet. Förvånande litet har däremot skrivits från amerikansk sida. Till stor
del har väl detta sin grund i att svenskarna tillhöra de stillsammare och stabilare
folkelementen därute, som göra mycket litet affär av sig — de slå sig i allmänhet ner som farmare på
landet, ofta i kolonier, dit en främmande icke har så mycket anledning att söka sig in. Så
mycket intressantare är det då att någon gång få en skildring gjord med en utomståendes ofta
skarpare blick för typiska egendomligheter. Författarinnan har utan tvivel sett
svensk-amerikanarnas liv på mycket nära håll och lärt sig älska dem. Vad hon framför allt haft sinne för
är den rotfasthet, kärleken till den egna torvan, som så starkt sticker av från de infödda
amerikanarnas helt och hållet affärsmässiga syn på sin jord. Även lynnets tyngd, som hon på ett
mycket åskådligt sätt lyckats framhäva genom att sätta det i kontrast mot sydländskt gemyt,
hör för henne till de typiska dragen. För denna lynnesarts goda sidor, trofastheten och
uthålligheten, har hon också öga. Över hela berättelsen vilar en episk ro, som är välgörande i
dessa biografromanernas tider. G—a L.

Dostojevskij, F[edor]. Vita nätter. Berättelser. Övs. [fr. ry.] av Alfred
Jensen. Nst. 1920. 180 s. 5:75.

Innehåller två noveller, »Vita nätter» och »Värdinnan», båda författade under Dostojevskijs
ungdom, mot slutet av hans första litterära period, kort före hans förvisning till Sibirien.
Samma motiv — en enstörig drömmares korta, plötsligt avbrutna kärlekssaga — framträder i
båda berättelserna, som otvivelaktigt anspela på förf:s egna upplevelser. De äro därför ej mindre
värderade såsom bidrag till vår kännedom om Dostojevskijs personlighet än såsom prov på
hans utomordentliga berättarkonst, förträffligt återgiven i den svenska tolkningen, där åtskilliga
longörer klokt nog uteslutits. A. H.

Fleuron, Svend. Insjöns skräck. En gäddas bedrifter. Roman från sjö
och kärr. Till sv. fr. da. av Robert Larsson. L. H. 1919. 192 s. 6:75.

Frisk och spännande djurskildring ej utan viss ironisk syftning på somliga av krigsårens
företeelser. Rg.

Heltai, Eugen. Familjepensionatet. Övs. fr. ung. av Signe Leffler-Liljekrantz.
Förord av Bela Leffler. H. G. 1919. 162 s. 5:—.

Äventyrsroman i Frank Hellers stil, ganska lättläst och underhållande. Det förefaller dock
som om vår egen produktion i genren borde vara tillräcklig. Översättningen är vårdad,
papperet otroligt dåligt. E. Bn.

Henry, O., [pseud. för Sydney Porter]. Prima patenterade samveten. Övs.
fr. eng. av Algot Sandberg. Db. 1919. 130 s. Inb. 2:60.

»O. Henry», Sidney Porter, död för några år sedan, väckte i Amerika starkt uppseende
med sina noveller. Han skär till den korta berättelsen med utmärkt skicklighet. Han är en
fin, dämpad humorist med rätt ingående människokännedom och aldrig simpel. Denna bok
är en ofullständig översättning av en synnerligen lustig bok, där en gammal gemytlig skojare
skildrar sina dater. Bör ha varit svår att översätta: mycket av originalets behag har gått
förlorat. Svenska titeln är dum och har föga med originalets att göra. Rg.

Hichens, Robert. Öknens kärlek. Roman. Övs. [fr. eng.] av M. Isberg.
A. B. 1919. 158 s. Inb. 1:—.

Bland »Bonniers billiga böcker» föreligger en novell av den populäre engelske författaren
Hichens, av vilkens arbeten på sistone flera blivit översatta till svenska. Tråden i berättelsen
är en engelsk dams kärleksäventyr med en passionerad arab under ett reseuppehåll på ett litet
nordafrikanskt hotell vid öknens gräns. Hichens är expert på ökenskildringar, och även i
denna korta novell lyckas han förmedla något av öknens underbara stämning. G—a L.

Ibáñez, Vicente Blasco. Förbannad jord. Roman. Övs. fr. spa. av Adolf
Hillman. Nst. 1919. 167 s. 6:—.

Förf. hör till de främste av den realistiska skolan i sitt hemland. Boken är ett arbetets
och nödens sorgespel, en skildring av fåfäng kamp mot fördom och vidriga omständigheter,
även de alster av sociala missförhållanden. Läsvärd både som konstverk och etnografisk
skildring. Rg.

Lermontov, Michail. Valda dikter. Tolkade [fr. ry.] av Alfred Jensen.
Sv. andelsf. 1919. 171 s. Inb. 7:—.

Då det är så pass få som i vårt land kunna läsa en rysk poet på originalspråket, måste man
vara den flitige översättaren tacksam för hans många överflyttningar av slavisk litteratur till
svenska. Alfred Jensen har ju så många betingelser för att lyckligt gå i land härmed: han är
ju själv poet och filologiskt skolad på hithörande områden. Den vackra, med vignetter prydda
editionen av Lermontovs »Demonen», »Klostergossen» och några lyriska smådikter är försedd


med ett litet orienterande förord av översättaren. För den som ej behärskar ryskan är det ju
omöjligt att bedöma, i vilken mån översättningen svarar mot originalet, men den svenska
versen faller lätt och tvångsfritt, och det vill synas som finge man genom den en god uppfattning
om den egenartade slaviske poeten — en rysk klassiker, värd att lära känna. Hj. L—n.

Omar Khayyam. Rubaiyat. På svenska [fr. eng.] av Sten Selander. A. B.
1919. [76 s.] Ill. 12:—.

En talangfull svensk tolkning av den gamle persiske skaldens tungsinta njutningslyrik, som
blivit så omtyckt i England. Bokens vackra utstyrsel med sina färgbilder bidrager att göra den
till en lämplig s. k. presentbok. F. V.

Rodenbach, Georges. Klockspelaren. Roman. Övs. fr. fra. av Agnes v.
Kræmer. 2 uppl. A. B. 1918. 377 s. (Moderna romaner.) 7:75.

En hymn till det gamla Brygges skönhet och en konstnärs kamp för sina ideal. Klockspelarens
tysta strider för konstnärliga värden gentemot den praktiska nyttans män och hans
strider med sig själv inför de tvänne kvinnor som spela en ingripande roll i hans liv — allt
detta är givet med högt och äkta patos och sann idealitet. Det är en stor, bred ton över
många av dessa sidor. Brygge i månsken och dimma är också förträffligt skildrat. Boken
skulle dock möjligen vunnit på att förkortas — många upprepningar av förut skildrade
själstillstånd och stämningar förekomma, och stilen är ofta konturlös och böljande, utan fasthet och
pregnans, som det flandriska landskapet. Hj. L—n.

Schnitzler, Arthur. Flink och Fliederbusch. Komedi i tre akter. Övs.
[fr. ty.] av Gustav Linden. A. B. 1919. 195 s. 5:50.

Ett muntert skämt, med rätt mycken elakhet under ytan, gisslande journalistisk humbug
och en del andra nutida företeelser från Wien före 1914. Rg.

Stratz, Rudolph. Hans engelska hustru. Roman. Övs. [fr. ty.] av
Henning Söderhjelm. D. 1, 2. Db. 1918. à 6:75.

En underhållande bok, satiriserande tyskarnas svaghet för det utländska. Motsatsen mellan
tyska och engelska seder och uppfattning framställes synnerligen lustigt. De allvarligare delarna,
äro svagast. Boken är skriven före kriget. Rg.

Tormay, Cecile. Ulvings hus. Övs. fr. ung. av Signe Leffler-Liljekrantz.
Db. 1918. 272 s. 7:75.

En släkthistoria, som något för tanken på Huset Buddenbrook av Thomas Mann, dock
utan att äga denna romans bredd och djup i skildringen. Det ligger emellertid stämning över
berättelsen, och de glimtar, som den ger ur Budapests historia under senare hälften av
1800-talet, äro av intresse. F. H.

Tusen och en natt. Övs. [fr. Burtons eng. uppl.] och inledning av Hjalmar
Bergman. 1—3. A. B. 1918—19. (Bonniers klassikerbibl.) à 6:—.

De tre första delarna av en ny tolkning utav det stora österländska sagoverket.
Översättningen skall bli fullständig och så trogen som möjligt, även om den iakttager
återhållsamhet i fråga om alltför nakna erotiska detaljer. Men någon stympad upplaga till
ungdomsläsning är denna icke, som Tusen och en natt hittills uppträtt på svenska, utan avsedd för
vuxen publik. Med denna bestämda reservation kan arbetet anbefallas åt biblioteken. Från
lärt orientaliskt håll ha riktats anmärkningar mot översättningens första delar, som säkerligen
äro befogade men måhända ej spela någon vidare roll för bokens populära uppgift. F. V.

Wells, H[erbert] G[eorge]. Den odödliga elden. En nutidsroman. Till
sv. [fr. eng.] av Gösta Gideon Molin. Sv. andelsf. 1919. 203 s. 5:50.

Liksom i fråga om övriga arbeten tillhörande W:s senare, filosofiskt färgade produktion,
känner man sig tveksam att inrangera det ovanstående bland skönlitteraturen. Romanelementet
är här reducerat till det minsta möjliga — det utgör endast en tunn ram kring de
filosofiska diskussioner, som äro bokens huvudinnehåll. På det hela kan man säga, att det är
ungefär samma frågor, till vilka W. ständigt återkommer i sitt tänkande, även om utgångspunkterna
äro olika (i föreliggande arb. är det uppfostringsproblem): frågan om mänsklighetens framtid,
dess plats i det stora världssystemet och framför allt frågan om den mänskliga viljans förmåga
att påverka utvecklingen. Mot alla andra åskådningar — den fatalistiskt naturvetenskapliga, den
gammaldags religiösa och slutligen den krasst materialistiska som struntar i alla högre
uppgifter — hävdar W. den, som blivit hans religion, tron på styrkan av människornas vilja att leda
utvecklingen hän mot en bättre värld. Denna vilja till det goda, W:s »osynlige gud» eller
»odödliga eld», är kanske från rent filosofisk synpunkt ej fullt gripbar, men man kan knappast
undgå att smittas av det äkta och brinnande patos, varmed förf. förkunnar sin tro. G—a L.

H. Skön konst (med musik och teater).
Jfr arbetet om Händel på J.

Lind, Gustaf, o. Nohlgård, Erik. Kyrkogården. Kort handledning vid
utsmyckning av våra gravar. Bv. 1920. 4. 40 s. Ill. Inb. 6:—.

Efter en inledning om kyrkogården, sådan den är och sådan den borde vara, övergå förf.
till att beskriva mönsteranläggningen på Stockholms norra kyrkogård, tillkommen för att
åskådliggöra de nya tankarna. Därefter behandla de gravvårdar, gravens inramning, gravkullar,
träd och buskar, gravplanteringar, bänkar och gravskötsel. Såsom från detta håll var att vänta,
möta här en rikedom av väckande tankar och många synnerligen upplysande bilder.

Boken förtjänar att införlivas med varje folkbibliotek, för att bidraga till att hos den stora
allmänheten väcka en synnerligen välbehövlig förändring i uppfattningen av vad som bör göras
för våra kyrkogårdars förskönande. L. T.

Rydbeck, Otto. Den äldsta kristna konsten i Skåne, Lund och Dalby.
[Fören. Det gamla Lund] Lund 1920. 4. 34 s. Ill. (Skr. utg. af fören.
Det gamla Lund 2.) 5:—.

I sammanhang med planerna att restaurera Dalby gamla biskopskyrka nära Lund företogos
sistlidet år under ledning av förf. och professor Curman omfattande utgrävningar av kyrkans
östra del. Hela korets golv och östra delen av långhuset blottades, och en mängd gravar från
äldre medeltid påträffades på kyrkan södra sida. Dessa grävningar hava kastat ett ganska klart
ljus över kyrkans äldsta byggnadshistoria.

Vad som framkom vid grävningen gav i sin mån anledning till att vissa detaljer inom
Lunds domkyrkas äldre byggnadshistoria ånyo upptogos till prövning och, som det vill synas,
slutgiltigt avgörande.

Förf. har i sin bok behandlat ej blott de resultat, vartill man sålunda kommit, utan hela
frågan om den äldsta kristna konsten i Skåne.

Utdelas gratis till medlemmar i föreningen Det gamla Lund (medlemsavgift 3;—). Det
första häftet av föreningens skriftserie utgjordes av en samling »Kartor över staden Lund och
dess jordar från tiden före 1705, utg. av Lauritz Weibull». L. T.

Söderman, Sven. Melpomene och Thalia. Från Stockholms teatrar.
Studier och kritiker. Å. & Å. 1919. 307 s. Portr. 14:—.

Denna volym innehåller ett urval av de artiklar, som d:r Sven Söderman offentliggjort
under sin femtonåriga verksamhet som teaterkritiker i Stockholms dagblad. Hans kritiska
värdesättningar utmärka sig för soliditet, sakrikedom, formell klarhet och genomgående
opartiskhet. Den kritiska metod han företräder har föga eller intet gemensamt med den populära,
spirituellt kåserande kritik, som hos oss har sin förnämsta representant i Carl G. Laurin, men
i gengäld lämnar den Södermanska kritiken i regel en vida klarare och mera gripbar bild såväl
av själva det sceniska framförandet i dess helhet som även av de enskilda skådespelarnas

prestationer. Ävenledes må nämnas att d:r Söderman vanligen lämnar ett betydande rum åt det
litteraturhistoriska elementet, varför de flesta läsare torde ha stora skäl att vara honom
tacksamma. — Med hänsyn till det livliga teaterintresse som för närvarande råder så gott som
överallt i vårt land torde arbetet ha sin givna plats åtminstone i större bibliotek. O. W—n.

I. Historia.
Jfr arbetena av Munthe och Rossier samt arbetena om Clemenceau, Ehrenström,
Lincoln och Tersmeden på J.

Centerwall, Julius. Julianus avfällingen. En bild från den döende antiken.
2 uppl. Fri. 1919. 225 s. 6:75.

Centerwalls väl bästa bok om ett antikt ämne har utkommit i ny upplaga, en biografi
över en av senantikens märkligaste män, som utkämpade den döende hedendomens sista strid
med kristendomen. Julianus är en gestalt full av oro och motsägelser. Uppfostrad i
kristendom drogs han över till hednisk filosofi och mystik. Från det stilla studielivet i Athen kallades
han till befälhavare för trupperna i Gallien och under några få lyckliga år vann han genom
sina krigiska bragder och sin milda styrelse soldaternas och folkets tillgivenhet. Den stora
tragiken i han liv började, då han som kejsare gjorde försöket att pressa den framträngande
kristendomen tillbaka; hans död i kriget mot perserna gjorde ett brått slut på det fåfänga
försöket. I hans person tillspetsar sig tidens kynne och problem på ett dramatiskt sätt. Boken
kan livligt anbefallas åt var och en som intresserar sig för denna brytningstid, vilken varit
grundläggande även för vår egen värld. M. P. N.

Hauser, O. Urmänniskor och vildar. Till svenska [fr. ty.] av Robert
Larsson. H. G. 1919. 133 s. Ill. 9:—.

En sammanställning och ömsesesidig belysning av arkeologiens resultat angående de äldsta
människorna och våra kunskaper om de lägst stående naturfolken. Äger ej större värde men
kan ha uppgift som intresseväckande. Rg.

Hülphers, E[rnst] Walter. Med svenska brigaden. Personliga upplevelser
under Finlands frihetsstrid 1918. Svith. 1918. 216 s. Ill. 7:75.

I denna av patriotisk stämning uppfyllda bok söker förf. visa, att den svenska brigadens
insats i frihetskriget varit betydelsefull icke blott som ett vittnesbörd om vår nations
oförminskade fysiska kraft och militära duglighet och som en demonstration för att mildra
intrycket av det officiella Sveriges hållning utan även effektivt bidragit till krigets lyckliga utgång.
Han framhäver, att den tyska aktionen, vilken hälsades med ett jubel, som står i bjärt kontrast
till den jämförelsevis kyliga hållningen gentemot den rikssvenska hjälpen, i själva verket kostat
betydligt mindre offer och föranletts av betydligt mindre oegennyttiga motiv än denna. —
Under sitt uppehåll i Finland — på grund av sjukdom hindrad att deltaga aktivt till fälttågets
slut — arbetade han ivrigt på att stämma den finländska opinionen mera sympatisk eller
åtminstone fördragsam gentemot Sverige. Oavsett de svårigheter, som denna hans verksamhet
rönte, blev han genom sin närmare bekantskap med en del missförhållanden inom de vita
finnarnas led alltmer pessimistisk i sin uppfattning, och han uttalar sig till och med tvivlande,
om Finland varit värt de offer av svenskt blod, som gjutits för dess skull. — Trots den
exalterade sinnesstämning, varom boken på sina håll bär vittne, måste de» tillmätas ett visst
historiskt värde icke minst med hänsyn till de torftiga upplysningar, som i den samtida
finländska litteraturen lämnats om det rikssvenska ingripandet i frihetskriget. A. H.

Oberutjev, K. M. Den stora ryska revolutionen 1917. Övs. fr. ry. av
Alfred Jensen. Skand. Listok. 1918. 178 s. Ill., portr. 4:75.

Författaren, en f. d. rysk överste, som på grund av revolutionära åsikter varit utsatt för
svåra förföljelser under den monarkiska regimen, befann sig vid marsrevolutionens utbrott i

Kiev, nyss hemkommen från en treårig landsflykt. På grund av sitt förflutna vann han snart
de revolutionära organisationernas förtroende och blev vald till militärkommissarie i Kiev, i
vilken egenskap han lojalt stödde interimsregeringen gemtemot ytterlighetspartiernas allt starkare
framträdande upplösande tendenser. Å ämbetets vägnar fick han i uppdrag att resa till
fronten, där han trädde i beröring med generalerna Brusilov och Kaledin, samt blev sedan utnämnd
till chef för Kievs militärdistrikt. Hans verksamhet på denna post försvårades oerhört genom
den ukrainska separatistiska rörelsen och genom bolsjevikagitationen, och han såg sig slutligen
tvungen att avgå. Han lämnade Ryssland i augusti 1917. — Skildringen av dessa upplevelser
och i sammanhang därmed stående händelser utgör huvudinnehållet i boken, vilkens titel är i
någon mån missvisande. Förf. betonar, att han ej avser att lämna någon skildring av
revolutionens förlopp, men boken är icke utan ett visst värde såsom bidrag till historien om den
ryska revolutionens första utvecklingsskede på ett periferiskt men icke desto mindre synnerligen
viktigt område. — De inströdda bilderna, mest porträtt av den första revolutionstidens
förgrundsfigurer, äro förträffligt reproducerade. A. H.

Rysslands omdaning. En skildring av förhållandena före och under
världskriget av Rütger Essén, Aug. Giron, Alfred Jensen, Anton Karlgren, Allan Meyer,
Gunnar Hesselgren-Silverstolpe, H. Stålhane och Verner Söderberg. Bd 1. Nst.
[1917—]1918. 379 s. Ill., portr., kart. Inb. 10:—.

Detta band — fortsättningen skall handla om världskriget och revolutionen — innehåller
17 fristående uppsatser, sammanförda till tre huvudgrupper. I den första gruppen, »det gamla
Ryssland», lämnas en geografisk och etnografisk orientering samt upplysningar om hävdvunna
sociala och ekonomiska förhållanden. Under rubriken »rysk folkpsykologi» äro sammanförda
tre uppsatser av Alfred Jensen, behandlande det ryska folklynnet, kyrkan och sekterna samt
det viktigaste av den litterära utvecklingen. I den tredje gruppen, »det nya Rysslands
begynnelse», behandlas den politiska och ekonomiska utvecklingen från japanska krigets tid fram
till världskrigets utbrott.

De olika författarna synas ha behandlat sina resp. uppgifter tämligen oberoende av
varandra, varför samma fakta i flera fall nämnas i mer än en uppsats, och vissa företeelser
bedömas olika av olika författare. Redaktionen har under åberopande av, att slutgiltiga
omdömen om den senaste tidens ryska historia ännu ej kunna fällas, med avsikt underlåtit att
normalisera. Trots den bristande kompositionen måste verket på grund av flertalet uppsatsers
kvalitet tillerkännas ganska stort värde. A. H.

Söderhjelm, Alma. Revolutionärer och emigranter. A. B. 1918. 337 s.
(Historiska essayer 2.) 11:—.

Innehåll: När Voltaires stoft fördes till Panthéon. — De första emigranterna. —
Francois-Claude-Amour de Bouillé. — En politisk salong i Bryssel [madame Sullivans salong]. —
Emigrantkonungen i Koblenz [greven av Provence, sedermera Ludvig XVIII]. — En gammal roman,
dess författare och hjältinna [Louvet de Couvrais bok om Chevalier de Faublas' äventyr, och
»Lodoiska», hjältinnan i detta arbete].

Till den samling historiska essayer förf. utgav 1917 (Bibl.-bl. 1918, s. 99) sluter sig
detta arbete i den meningen, att det behandlar problem från samma tidsepok. Och ej minst
i denna tid, då revolutioner i långt större mått än det slutande 1700-talets franska
omvälvningar äga rum inför våra ögon, bör det vara av intresse att fördjupa sig i historiska paralleller av
det slag förf. här framdrager för läsaren. Ty man konstaterar vid läsningen av denna bok, hur
egendomligt historien upprepar sig, och hur icke blott problem alldeles likartade dem på
1790-talet framträda och diskuteras nu, utan också hur rent mänskliga öden genomlevas under
enahanda exklusiva former då och nu. Ehuru de olika essayerna för att tillfullo kunna njutas nog
förutsätta en rätt god kännedom om revolutionens historiska miljö, så skänka de förvisso även
utan denna förkunskap en sann tillfredsställelse åt den vetgirige. Därför har man icke minst
att tacka förf:s utmärkta stilistiska talang. För den som förut stiftat bekantskap med förf:s andra
essaysamlingar, är detta ju ingen nyhet. J. F.

Örström, Olof. Jerusalem—Kartago—Berlin. Lb. 1919. 64 s. 1:50.

En liten skrift, i vilken förf. drager upp intressanta paralleller mellan å ena sidan Jerusalems
och Kartagos öde i forntiden och å andra den tyska katastrofen i världskriget. Förf.

ingår på en av satir fylld kritik av det tyska folkets oförståelse inför krigets problem och
framförallt av hemmapolitikernas bristande omdömesförmåga i fråga om de växlande situationernas
krav. Häftet är värt att läsa, även om man icke i alla punkter kan gilla förf:s synpunkter. J. F.

J. Biografi.
Laurin, Carl [Gustaf]. Människor. Nst. 1919. 175 s. Portr. 14:50.

Innehåller biografier över Molly Rohtlieb, Reinhold Norstedt, G. B. A. Holm, Hjalmar
Söderberg, Oscar Levertin, Alf Wallander, Gustaf Stridsberg, Claes Lagergren, Axel
Klinckowström, Aguèli, Carl Larsson.

Det är alltid ett sådant nöje att läsa vad Carl G. Laurin skriver. Han bedömer allting,
människor och åsikter, »frågor» och riktningar, så fördomsfritt, så förutsättningslöst. Han är
den djupt kultiverade, mångsidigt bildade, allintresserade causeuren, med en alltid smidig och
elegant penna. De karakteristiker över en del helt olika personer han här sammanfört i en
bok, och varav några förut varit tryckta i Ord och bild och i Stockholms Dagblad, synas ge
en förträfflig bild av de skildrade. De äro underhållande och roande i sin objektivitet, och
även gent emot lynnesdrag, inför vilka förf. ej känner sig alltför tilltalad, tillåter han sig aldrig
några annars så vanliga anmärkningar. Han endast framställer människorna sådana som de äro,
vilket ju icke utesluter att i månget till synes nog så älskvärt och ofarligt omdöme kan skymta
en ganska kännbar tagg, dock aldrig sårande, för den som läser litet mellan raderna, det är:
med eftertanke. Lika con amore framställes den försynte Reinh. Norstedt och den mera
robuste G. B. A. Holm, den kultiverade Oscar Levertin och den begåvade, men något oskolade
Aguéli. Intressant är också bilden av Claes Lagergren. På grund av sin vidsynthet och
fördomsfrihet torde boken verka uppfostrande, den är nyttig att läsa. Hj. L—n.

Munthe, Arnold. Svenska sjöhjältar. 7. Flottan och finska kriget 1788—1790.
Otto Henrik Nordenskjöld. D. 5. Nst. 1919. 220 s. Ill. 15:—.

Arbetet utgör en ny del av kommendörkapten A. Munthes stora sjökrigshistoriska arbete
Svenska sjöhjältar. (Ang. föreg. delar se Bibl.-bl. 1917, s. 283, o. 1918, s. 99 samt Grkat,
s. 187). I det nu föreliggande bandet lämnas först en redogörelse för utrustningen av
örlogsflottan till 1790 års kampanj. Denna var förenad med betydande svårigheter på grund
av bristande medel och flottans storlek, den största svenska, som funnits. I krigsplanen
ingick att flottan så tidigt som möjligt skulle utlöpa för att kunna hinna överraska den ryska
flottan, som övervintrat dels i Reval dels i Kronstadt, och om möjligt krossa Revaleskadern
innan Kronstadtavdelningen kunde hinna ut. Den svenska flottan hann utlöpa ovanligt tidigt.
Anfallet på Reval åter misslyckedes på grund av att man ej genast anföll ryssarna utan dröjde
tills de hunnit sätta sig i försvarsskick. Skildringen av Revalslaget såväl som av
skärgårdsflottans nästan samtidiga seger över en rysk skärgårdseskader vid Fredrikshamn liksom av
örlogsflottans strid mot den ryska Kronstadteskadern utanför Kronstadtviken är synnerligen klar och
åskådlig. — Munthes omdöme om åtgärden att efter det anfallet på Reval misslyckats segla
med örlogsflottan långt in i Finska viken är skarpt men berättigat. Däremot ser förf. ej i
flottans insegling i Viborgska viken något större missgrepp. Arbetet prydes av teckningar av
amiral J. Hägg. E. N—nn.

Rossier, Edmond. Drottningprofiler. Övs. [fr. fra.] av Anna Bagge. W.
& W. 1919. 233 s. 5:75.

Innehåll: Isabella av Kastilien. — Katarina av Medici. — Elisabet av England. — Anna
av Österrike. — Maria Teresia. — Katarina II. — Luise av Preussen. — Viktoria [av England].

Förf. har ur nya tidens historia plockat ut några för olika europeiska land representativa
drottninggestalter och låter dem här passera revy inför läsaren, som på samma gång han får
en intressant inblick i dessa framstående kvinnors personligheteter också bibringas en värdefull
kunskap om de politiska förhållandena omkring dem. Förf. förenar en gedigen kännedom om
sitt ämne med en utmärkt stilistisk talang, och det är med verkligt nöje man studerar boken.
Av på senare tider försvenskade kulturhistoriska arbeten är detta ett av de mera framstående.
I översättningen brister det på några punkter. J. F.

Svensk biografisk kalender. 1. Gullberg, Hjalmar, o. Uggla, Torsten.
Malmöhus län. H. T. 1919. 379 s. 30:—.

En uppslagsbok, upptagande 2,050 mera kända personer bosatta inom Malmöhus län.
Utom kortfattade biografiska uppgifter om de upptagna personerna lämnas notiser om deras
hustru och barn. En stor brist är däremot den så gott som fullständiga frånvaron av alla
uppgifter om tryckta skrifter. Trots denna ej minst för biblioteken kännbara brist har boken
givetvis stort värde särskilt för sådana bibliotek inom länet, som ha läsrum.

Avsikten hade varit, att arbetet skulle fortsättas, så att det i sin helhet skulle omfatta ett
30-tal fristående delar för landets särskilda områden. Det är emellertid tveksamt, om det kommer
att fullföljas i enlighet med den från början uppgjorda planen. K. T.

Clemenceau, Georges. Geffroy, Gustave. Clemenceau. Förord av
Lucien Maury. Övs. [fr. fra.] av Gösta Gideon Molin. Sv. andelsf. 1919. 92 s.
Ill., portr. 2:75.

Det är ganska behövligt, att den svenska allmänheten göres en smula bekant med de stora
män, som under världskriget (eller dessförinnan) spelat en dominerande roll inom sina resp.
länder. Sv. andelsf. har utsänt några biografier (Joffre, Kitchener, Wilson), som varit lämpliga
och läsvärda. Av dessa är den om Clemenceau icke den minst intressanta. Den ger oss i
korta drag en bild av läkaren, tidningsmannen och politikern och klargör den ofantliga
betydelse han haft och det stora inflytande han än äger inom Frankrike. Oaktat den är skriven
av en av Clemenceaus intimaste vänner, förefaller den att vara objektiv. En brist har den i
sina ibland något hätska uttalanden om Tyskland. J. F.

Ehrenström, Marianne. Schück, Henrik. Den sista gustavianska
hofdamen. Ur Marianne Ehrenströms minnen. H. G. 1919. 201 s. 13:50.

Ur memoarer, förvarade i Svenska akademiens arkiv, har prof. Schück sammanställt en teckning
av överstinnan Marianne Ehrenströms liv och minnen, varvid man särskilt fäster sig vid
den tid, då hon var hovfröken hos drottning Sofia Magdalena. Det är naturligtvis en både
underhållande och lärorik bok. F. V.

Händel, Georg Friedrich. Rolland, Romain. Handel. Övs. [fr. fra.] av
Hugo Hultenberg. Nst. 1919. 222 s. Litt. 7:50.

I olikhet mot de övriga verken av musikaliskt innehåll av R. är detta rent vetenskapligt.
Visserligen behandlar förf. Händels liv och utveckling som konstnär på ett för alla lättfattligt
sätt, men därjämte ingår han på analyser av H:s kompositioner i en grad, som fordrar rätt
ingående kunskaper i musikläran och kompositionstekniken. Sorgligt nog har översättaren
tydligen saknat t. o. m. de mest elementära insikter i dessa stycken, varför den svenska
terminologien här och var blir rentav löjeväckande. Det är att förmoda, att förlaget föranstaltar om
en ny upplaga, i vilken de många felen och misstagen bliva rättade. I ett sådant skick blir
naturligtvis arbetet av den art, att det på det varmaste bör rekommenderas till alla mera
musikkunniga läsare. C. F. Hbg.

Lincoln, Abraham. Skarstedt. Ernst. Abraham Lincoln. En levnads-
och karaktärsteckning. L. & O. 1918. 132 s. Portr. 1:—.

Washington och Lincoln äro de två stora namnen bland Förenta staternas presidenter.
Washington var den store ledaren av befrielsekriget mot England; åt Lincoln överlämnades
tyglarna under en icke mindre kritisk tidpunkt i Amerikas historia, inbördeskriget mellan
Nord- och Sydstaterna i anledning av slavfrågan. Men medan Washington har något av
söndagsskoleideal över sin gestalt, har Lincoln med alla sina ofullkomligheter och kantigheter en långt
mänskligare charm. Hans historia — han föddes som son av en fattig nybyggare — har blivit
en slags symbol för den frihet som amerikanarna älska att tro sig besitta, friheten för den
fattigaste bland de fattiga att stiga till de högsta värdigheter och rikedomar. Under sin
presidenttid lade Lincoln i dagen stora statsmannaegenskaper, och han torde ha varit en av de
ädlaste karaktärer historien känner. — En biografi över Lincoln av ungefär samma storlek och
art som Skarstedts är utgiven av Grip. (Lb. 1918, pris 2:—.) G—a L.


Tersmeden, Carl. Memoarer. I sammandrag utg. av Nils Erdman. [6.].
I Ehrensvärds Carlskrona. W. & W. 1919. 319 s. Portr. 11:—.

Med föreliggande band avslutas de Tersmedenska memoarerna. I likhet med föregående
band (jfr Bibl.-bl. 1919, s. 50) lämnar även detta kulturhistoriskt värdefulla skildringar.
Framställningen av flottpolitiken är av intresse, enär Tersmeden var motståndare till de nya idéerna,
som under Trolle och Chapman bröto igenom. Tersmedens försök till gensaga, t. ex. vid den
kommission som 1786 granskade nybyggnaderna, var förgäves. Den gamle amiralens
anteckningar om vad man i Karlskrona visste om tillkomsten av kriget med Ryssland 1788 äro av
särskilt värde liksom hans omdömen om krigföringen och uppgifter om Anjalamännens politik.
Ett antal noter och personalnotiser underlättar arbetets användande. E. N—nn.

K. Geografi.
Holmström, C. T[orsten]. Från länder och stränder. Natur- och
reseskisser. Saml. 2. Nst. 1919. 217 s. 8:—.

Just nu, när så mycken oäkta naturromantik utbasunas, är det en njutning att stifta bekantskap
med en naturskildring sådan som C. T. Holmströms, där varje detalj bär det seddas
eller upplevdas verklighetsprägel, och vilken aldrig gör sig skyldig till det grova effektsökeri,
som utmärker mer än en av de nyaste succésböckerna på området, utan med konstnärlig
säkerhet använder de språkliga uttrycksmedlens finast stämda valörer. En verkligt fin och
därtill verkligt rolig bok. — Ang. saml. I jfr Grkat. s. 227. M. F.

Lampén, Ernst. Till lands och sjöss i Finland. Söderström, Hfors 1918.
299 s. Ill. 12:50.

Till största delen utgöres innehållet av reseminnen från skilda lokaliteter i Finland, skrivna
med gott humör och innehållande åtskilliga drag ur finskt folkliv. I boken ingår också ett
kapitel kulturhistoria från Savolaks med skildringar från svensktiden, vilket läses både med
nöje och intresse. Arbetet synes förtjäna att få plats på våra geografiska bokhyllor. S. S.

Marett, R[obert] R[anulph]. Antropologi Övs. [fr. eng.] av C. N. Carleson.
Tiden 1919. 247 s. (Modärnt vetande.) Inb. 3:—.

En god och vederhäftig — kanske något ordrik — överblick över vissa av antropologiens
och etnologiens huvudkapitel. Lämplig för folkbibliotek. Rg.

Bianchini, Amadeus. Sörmländska socknar. Gårdar, byar, herresäten,
kyrkor och deras minnen. Bygdeskildringar.

Saml. 1  (= h. 1—3), 2:1 (= h. 4). Gullb. 1917, 19. Ill. 9:—, 4:—.

Friska och medryckande äro de skildringar från sörmländska bygder, förf. lämnar. Med
Gnesta som utgångspunkt har han vandrat mot norr och mot söder, utefter Klemmingen och
Sillen, och även gjort avstickare till Yngaren, m. fl. trakter. Man märker, att det är en
naturentusiast, som talar, och som också kan förmå dem han träffar att berätta sina minnen.
Folklivsskildringar och gamla sägner uppta rätt stort utrymme, och det är naturligtvis av värde
att få dem samlade, ehuru en del äro desamma som påträffas i andra delar av vårt land. En
del berättelser kunde utelämnas, detta gäller särskilt några i h. 4. Även för lantbruket har
förf. intresse. En del biografiska uppgifter lämnas, antagligen hämtade ur Tham, Nyköpings
län, m. fl. källor. Över tvåhundra illustrationer ingå, huvudsakligen efter fotografier. Áven
där kunde man nog gallra. Många äro dock värdefulla, dels av folkseder och folktyper, dels
av äldre byggnader, särskilt av några ryggåsstugor, antagligen snart dömda att försvinna. Även
en del minnen från krisåren äro upptecknade.

Skildringarna lämpa sig till »folk»-läsning, och förtjäna väl en plats i de sörmländska
folkbiblioteken. M. E—n.

— — Vikbolandet. Hösten 1917. 1. Gullb. 1919. 95 s. 3:50.

Skildringarna äro förlagda till södra delen av Bråvikens mynning, huvudsakligen till
Arkösunds-trakten. Förf. uppehåller sig mycket vid livet i havsbandet. Det som sagts om
»sörmländska socknar», gäller även om denna. För dem, som ha intresse för dessa trakter, är boken
värdefull. M. E—n.

Bååth-Holmberg, Cecilia. Vid slott och sund. Intryck och livsbilder.
Lb. 1919. 414 s. Ill., portr. 16:—.

I den samling av skildringar från olika svenska landskap förf. de sista åren utgivit är
denna bok det senaste bidraget. Den torde också vara den bästa och mest sympatiskt skrivna.
Det är ett utmärkt syfte förf. här fullföljer att från olika landsändar samla intryck av flydda
och nuvarande tider och av tidigare eller ännu verksamma främjare av andlig eller materiell
kultur. Vår litteratur lider brist på kulturhistoriska verk av detta slag, och den läsande
allmänheten är utan tvivel förf. tacksam för en fortsättning i dessa arbetens riktning. Boken
handlar om Kalmarsundets stad och strand. Värdefullast i boken synas mig vara de intressanta
kapitlen om »skandinavismen i Kalmar» samt om »franska konungar i landsflykt». Där förf.
rör sig med nutidsförhållanden, äro skildringarna ganska starkt subjektiva, varom givetvis intet
är att anmärka i ett arbete som detta. För folkbiblioteken är boken värdefull. Man beklagar
blott det höga priset; det har väl sin förklaring i de många vackra bilderna. J. F.

Forsstrand, Carl.  Malmgårdar och sommarnöjen i gamla Stockholm. H. G.
1917. 224 s. Ill. 13:50.

Forsstrand fortsätter i detta arbete sina skildringar av Stockholmslivet under slutet av
1700-talet och början av 1800-talet. Från Bellevue vid Brunnsviken gives en åskådlig bild av
dess glansperiod, då överståthållaren, den inflytelserike Carl Sparre, där vistades fri från statens
värv. Piperska murens öden behandlas från den tid, då Karl XII:s mäktige minister Carl
Piper där hade sina trädgårdar, fram till början av 1800-talet. Roande skildringar givas av det
ordensliv, som här hade en av sina brännpunkter. Av särskilt intresse är kapitlet om Bellman
och hans förbindelser med arkitekten Palmstedt och dennes hustru. Anders Reimers insats till
uppodling och förskönande av den holme, som efter honom fått sitt namn, är föremål för
en intresseväckande skildring. Arbetet prydes i likhet med Forsstrands föregående arbeten av
porträtt och bilder av de olika malmgårdar, som behandlas. E. N—nn.

Meddelanden från Dalarnas fornminnesförening. 5. Billengren, E. Borganäs.
— Geijer, H. Sägnen om prästdråpet i Rättvik. Zander & Säger, Falun
1918. 110 s. Ill. 2:—.

Den senare av de båda uppsatserna innehåller en ingående och detaljrik diskussion av den
tradition, som är anknuten till en mycket gammal, på Rättviks kyrkogård befintlig gravsten.
Efter en skarpsinnig utredning kommer förf. till slutsatsen, att traditionen har en historisk
kärna och kan tänkas återgå på händelser, som inträffat i Rättvik 1521, medan Gustaf Vasa
befann sig som flykting i Dalarna, och varom en antydan finnes i Peder Svarts bekanta
krönika. S. S.

Tufveson, Theodor. Ur sekretärer och kistelädikor. Anteckningar från skilda
tider. Framt. 1918. 168 s. Ill., portr. 7:50.

Innehåll: De sista bladen i Magdalena Rudenschölds levnadsroman. — En dansk
äventyrare i Skåne [kammarherre R. Eppinger]. — Thorilds familj. — Afze [A. J. Afzelius] och
Augusta Nielsen. — Från 1850-talets Lund. — Ur en Almqvistbeundrares papper [C. W. Bergman].
— Orvar Odd som landskapstecknare. — Per Nyman.

Ett knippe älskvärda kultur- och personhistoriska uppsatser, delvis med ämne från
författarens skånska hembygd i gångna tider. Rg.

L. Rätts- och statsvetenskap (med sociala frågor).
Bauer, Otto. Vägen till socialismen. Övs. [fr. ty.]. Tiden 1919. 55 s. 1:50.

En framställning av den socialistiska politikens förutsättningar, vägar och mål, med särskild
hänsyn tagen till det aktuella läget i Österrike efter världskrigets slut, då förf. såsom en
av de första socialistiska ministrarna inträtt i den nya republikens regering. J—i.

Hagerup, F[rancis]. Rätt och kultur i nittonde århundradet. Övs. fr. no.
av Axel Nihlén. Nst. 1919. 189 s. (Det nittonde århundradet.) 9:—.

Detta arbete utgör en självständig del av det kulturhistoriska serieverket »Det nittonde
århundradet», redig. av Aage Friis. Författaren, en av nordens allra främste och tillika
mångsidigaste rättslärare, med ett känt namn även på det politiska området, angiver själv skriftens
syfte vara att i fråga om tidsperioden 1814—1914 söka påvisa den växelverkan, som finnes
mellan rätten å ena sidan samt å den andra de ekonomiska, politiska, sociala, etiska och
intellektuella strömningarna och övriga element i kulturutvecklingen. Denna uppgift fyller
författaren på ett med avseende å såväl innehåll som form mästerligt sätt.

Först behandlas de allmänna frågorna om rätt, rättstillämpning, rättsvetenskap och rättskällor.
Den senare framställningen är uppdelad på de särskilda juridiska facken: statsrätt, straffrätt,
rättsskipning, privaträtt och folkrätt.

Arbetet, vilket föreligger i en vårdad översättning, kan rekommendera såsom en ytterst
lärorik läsning för en var, som intresserar sig för modernt samhällsliv. G. T.

Kautsky, Karl. Demokrati eller diktatur. Övs. [fr. ty.]. Tiden 1919. 56 s. 1:50.

Utgör ett inlägg i frågan om de bolsjevistiska samhällsidealens förenlighet med socialistisk
och marxistisk åskådning. Författarens ställning som den erkänt främste kännaren av Karl
Marx och hans verk ger givetvis broschyren ett särskilt intresse. J—i.

Kelly, Edmond. Socialismen i det XX århundradet, Övs. [fr. eng.] och
förkortad av E[va] W[igforss]. Tiden 1919. 262 s. (Sociologiskt bibl. 2.) 5:75.

Förf. var amerikansk universitetsman och har förut gjort sig känd genom studier rörande
utvecklingslärans tillämplighet å samhällslivet. Arbetet har intresse huvudsakligen såsom en
kritisk framställning av moderna amerikanska samhällsförhållanden. I författarens socialistiska
åskådning intaga särskilt de kooperativa idéerna en framskjuten plats.J—i.

Lenin, N. Revolutionen och staten. Övs. fr. ry. av Hannes Sköld. Fram 1919. 149 s. 3:—.

En framställning av de bolsjevistiska revolutionärernas samhällsåskådning, sådan densamma
framträdde vid den tidpunkt, denna rörelse kom till makten i Ryssland. Arbetet skrevs
på sommaren 1917. Sista kapitlet, behandlande de ryska revolutionerna 1905 och 1917, blev
aldrig fullbordat, innan förf. måste lämna skiftställarverksamheten för den aktiva politiken. J—i.

Lärobok i rättskunskap för blivande landsfiskaler utg. av Robert Malmgren.
D. 5. Förvaltningsrätt, av utg. — D. 6. Finansrätt, av utg. Utg., Lund 1919.
110 + 32 s. För hela arb. tills. 14:—.

Detta arb. fyller den hittillsvarande bristen på lämplig lärobok för dem det närmast avser
och är tillika att rekommendera såsom en för allmänheten lämpad handbok i resp. ämnen.
Inom förvaltningsrätten redogöres för de huvudsakligaste hithörande rättsreglerna beträffande
bl. a. polisväsendet och vad därmed sammanhänger ävensom för det offentligas ingripande med
avseende på den enskildes liv och hälsa samt i det ekonomiska livet. Inom finansrätten
redogöres bl. a. för skatteväsendet. G. T.


Melander, Emil. Arbetare och fribytare. Nst. 1919. 238 s. 7:50.

En skildring av intryck och erfarenheter från den den tid, då förf. — en 60 års man —
i en arbetares skepnad besökte olika arbetsplatser för att på denna väg söka vinna fördjupad
inblick i arbetarklassens levnadsförhållanden och livsåskådning.J—i.

Vandervelde, Emil. Socialismen mot staten. Till sv. [fr. fra.] av Sven
Backlund. Tiden 1919. 206 s. 3:75.

Den belgiske socialistledaren vänder sig i detta arbete mot den felvisande åskådning, som
i det av finansiella hänsyn motiverade förstatligandet av vissa näringsgrenar ser ett förverkligande
av socialistiska samhällsideal. Arbetet skrevs till större delen före världskriget, men dess
aktualitet torde ha blivit än större genom de senaste årens händelser, då stora områden av
folkhushållningen på grund av krigets nödtvång lagts under statlig reglering. J—i.

M. Teknologi.
Forssell, Carl. Teknik och kultur. Föredrag. Nst. 1919. 59 s. 2:—.

Ett glänsande och medryckande skrivet försvar för tekniken och dess stora kulturinsats i
människornas liv. Långt ifrån att tekniken, som så många tro, verkar mekaniserande och
förflackande på vårt görande och låtande, så vill författaren visa, att det just är tack vare den,
som vårt kulturlivs höga ståndpunkt uppnåtts och möjliggjorts. I. B.

Geitel, Max. Världsindustrien. Teknikens segertåg i ord och bild. Övs.
[fr. ty.] o. bearb. Nord. bokförl. 1918. 1360 + 47 s. Inb. 25:—.

Ett intressant, vederhäftigt och väl utstyrt arbete, omfattande teknikens alla områden.
Särskilt lägger man märke till det rikhaltiga och vackra illustrationsmaterialet. Tyvärr
innehåller dock boken ej de allra nyaste framstegen på teknikens område. Den synes vara skriven
omkring 1910, och med den hastighet, med vilken kulturutvecklingen nu fortskrider, har
mycket värdefullt tillkommit sedan dess. Lekmannen får naturligtvis det intrycket vid läsningen
av boken, i synnerhet som dess tryckår är 1918, att han fått en översikt av teknikens
nuvarande ståndpunkt, då han i stället har fått den för en tio år tillbaka. Boken innehåller
naturligtvis ändock mycket av värde, och har man bara tidsbegränsningen i minnet, kan den på det
varmaste anbefallas den tekniskt intresserade läsaren. I. B.

Hector, D[avid] S[tefan]. Kemisk-teknisk receptbok. Med över 1,000
tillförlitliga recept för framställning av de flesta kemisk-tekniska artiklar. Efter
utländska källor. 6 omarb. o. tillök. uppl. Universalbibl. 1919. 590 s. 20:—.

Den enda på svenska skrivna, mera omfattande receptsamling för framställning av kemisktekniska
preparat, såsom puts-, poler- och tvättmedel, smörjoljor, läcker och fernissor, bläck,
parfymer, munvatten, hårmedel, etc. Boken lämnar en hel del goda uppslag för dem, som
vilja försöka sig på framställning av dessa saker. Fullständigt kan man dock ej alltid följa
föreskrifterna, utan få de mera tjäna som orienterande handledningar, i vilken riktning arbetet
skall utföras. Den nya upplagan skiljer sig från de äldre bl. a. genom nytillkomna recept för
tillverkning av konditorivaror, smörjoljor, näringspreparat samt recept för läder- och
skoindustrien. I. B.

Naumann, Einar. Om kopiering av boktryck och illustrationer på fotografisk
väg. En elementär sammanställning. Gle. bokh. 1919. 22 s. Ill. 1:75.

En kortfattad handledning att på egen hand med eller utan kamerans tillhjälp förfärdiga
avbildningar av boktryck, teckningar, planscher o. d. I. B.

Sveriges industriförbund 1910—1920. Minnesskrift utgiven med anledning
av förbundets tioåriga tillvaro. [N. bokh.] 1920. 4:0. 182 s. Ill., portr. 30:—.

Ett praktverk, som jämte en med talrika porträtt illustrerad framställning av industriförbundets
historia samt en i korta drag given översikt över svensk industri under åren 1910—
1920 innehåller en serie uttalanden av på olika områden ledande svenska industri- och
finansmän, belysande dels problem av allmän betydelse för industrien i dess helhet, dels några av
de viktigare svenska industrierna och deras framtidsutsikter. Industriförbundets nuvarande ordf.
Axel Vennersten har sålunda tagit upp till behandling frågan om industriledningen och
arbetarna samt behovet av samförstånd dem emellan. Bankdirektör Marcus Wallenberg påvisar
bankernas betydelse för industrien, och Nordiska kompaniets chef J. Sachs undersöker
industriens gagn av utställningar och varumassor. Direktör Erik Falk meddelar några anteckningar om
Sveriges kopparförsörjning under krigsåren, som slutar med det uttalandet, att »det kan vara
bättre, att i riksbankens förråd ligger en del koppar i stället för motsvarande guldvärde, än att
den situationen skulle kunna inträda, att koppar ej kunde uppbringas för guld». I övrigt
behandlas av fackmän på resp. områden den svenska järnhandeln och det svenska kvalitetsstålet,
tändsticks-, pappers-, varvs-, Eskilstuna-, trävaru-, läder-, gummi- och textilindustrierna, den
kemiska industrien och stenkolsproduktionen m. m.

Även om man ej får vänta att i allmänhet finna några mera ingående utredningar i denna
jubileumsskrift, innehåller den intressanta synpunkter och uppslag och är av värde för dem,
som önska få känning med de problem, som äro på dagordningen inom svensk industri. F. H.

Upmark, Aug[ust]. Handledning i maskin- och redskapslära för
jordbrukare. Utg. under medverkan av E. Hubendick och V. Jonsson. D. 1.
[Hushålln.-sällsk., Malmö] 1917. 311 s. Ill. Inb. 6:—.

Maskinkraftens användning i jordbruket har nu blivit en synnerligen aktuell fråga, varför
varje sakkunnig handledning, som lämnas jordbrukarna på detta område, måste hälsas
välkommen. Föreliggande första delen av detta arbete innehåller följande avdelningar: I.
Allmän maskinlära; II. Värmemotorer; III. Redskap och maskiner för jordens bearbetande
och skördens tillvaratagande. Såväl utgivarens som hans tvänne medhjälpares kända,
vederhäftiga sakkunskap borgar för arbetets värde, vilket ytterligare förhöjes genom talrika
illustrationer. Utgivandet har skett på uppdrag av kommitterade för skånska maskinskötarkurserna.
Synnerligen lämplig för landsbygdens socken- och skolbibliotek. A. Ö—n.

N. Ekonomi.
Handbok för trädgårdsodlare, utg. av Nils Sonesson under medverkan av
framstående fackmän på trädgårdskonstens olika områden. A. B. 1919. 1268
s. Ill., litt. Inb. 36:—.

En bok som genom sitt omfattande och rikhaltiga innehåll och sin sakliga behandling
därav kan tillfredställa envar som söker upplysning i trädgårdsfrågor på olika områden. Det
väl valda bildmaterialet underlättar i hög grad den goda undervisning denna nya lärobok i
allt om trädgårdsodling har att ge. E. N.

Lundén, Ossian. Köksväxtodling. Handbok för trädgårdsodlare och
trädgårdsundervisningen. 2 uppl. Söderström & C:o., Hfors 1919. 375 s. 10:—.

En bok med Ossian Lundéns namn på titelbladet tilldrager sig alltid uppmärksamhet, även
i andra upplagan. Och då den denna gång är så väsentligt tillökad, måste den för alla
trädgårdsvänner vara välkommen. Och dess utarbetning för trädgårdsodlare och trädgårdsundervisning
i Finland hindrar ingalunda dess användbarhet i Sverige. Tvärtom, varför denna nya bok
av vår på detta område förnämste fackman på det varmaste förordas till alla bibliotek. E. N.

Molisch, Hans. Trädgårdsväxternas livsföreteelser. Växtfysiologi som
trädgårdsodlingens teoretiska grundval. Övs. av Nils Sonesson och Rudolf Florin.
A. B. 1919. 298 s. Ill., litt. 18:—.

Utan praktisk övning och handledning kommer man i trädgårdsodling ingen väg. Men
långt på den vägen kommer man först genom det teoretiska underlag i sin kunskap, som
svarar på frågorna varför. Och det är långt vi väl numera sikta. Till detta mål ger ovanstående
bok en synnerlig god hjälp genom det sammanhang, i vilket den ställer vetenskap och
praktik, närmare fysiologi och trädgårdsodling. Boken, som för att citera förf. »bör vara såväl
teoretikern som den intelligente praktikern till gagn» får således ej saknas i något välförsett
bibliotek. Om innehållet ge de stora huvudavdelningarnas rubriker sporrande och lockande
besked: Näringsupptagandet; Andningen; Tillväxten; Om växters förfrysning och frysning;
Fortplantningen; Frönas groning; Variabilitet, ärftlighet och växtodling. — En ypperlig
litteraturförteckning understryker den vetenskaplighet, för vilken för övrigt förf:s namn och stora
erfarenhet är borgen nog. E. N.

Norén, G. Trädgårdstäppan. Illustrerad trädgårdsbok för trädgård och
täppa. 2 uppl. Lb. 1919. 127 s. Ill. 2:50.

En liten ny bokjpå detta område, som enkelt och kortfattat redogör för det som vid smärre
trädgårdar och arbetet därinom är gott att veta. E. N.

P. Naturvetenskap.
Arrhenius, Svante. Kemien och det moderna livet. H. G. 1919. 345 s. Ill. 15:50.

En givande och intresseväckande bok, skriven av en av vår tids största forskare, av en,
som gjort sitt namn världsberömt just genom undersökningar på en hel del av de i boken
berörda områdena. Författaren behandlar nästan alla de viktigaste kemiska företeelserna och ger
på ett lättfattligt och överskådligt sätt läsaren en klar och gedigen kunskap om desamma.
Börjande med en synnerligen intresseväckande översikt av kemiens historia från äldsta tider
fortsätter förf. med en sakrik och medryckande skildring av vad denna vetenskap nu förmår.
Bland de många olika behandlade områdena märkas: elden, oxidation och reduktion,
metallerna, kiselsyrans kulturvärde, jordskorpans, vattnets och luftens kemi, bränslefrågan,
elektriciteten och kemien, färgämnen, luktämnen, läkemedel, cellulosa och kautschuk, kemien och
brödfrågan m. m.

Genom hela framställningen löper dessutom som en röd tråd tvänne stora synpunkter.
Den första är uppvisandet av vilken stor och oumbärlig roll ej blott den kemiska utan även
alla andra experimentella vetenskaper ha och ha haft för människans liv och uppehälle, och
hur svårt vi skulle haft att reda oss dem förutan. Den andra är varningen för att allt för
mycket slösa med jordens materialtillgångar. Vi få ej blott tänka på stunden eller de
närmaste 100-tals åren, utan även på den framtid, som är ändå mera långt avlägsen. Fortsätta
vi i det tempo, vi nu börjat att förbruka våra naturprodukter, skulle en hel del efter några
100-tals år vara slut. Vi måste redan nu inrätta oss därför, vara sparsamma och söka
ersättningsmaterial.

En av de mest utmärkande egenskaperna hos boken är dock tonen och ändan, vari den
alltigenom är skriven. Från varje sida framlyser författarens kärlek och aktning för sitt ämne,
hans tro på dess välsignelsebringande nytta för mänskligheten och på dess oanade utvecklingsmöjligheter.
En så skriven bok kan aldrig förfela att göra det allra starkaste intryck på sina läsare. I. B.

Rendahl, C[arl], o. Söderborg, B[engt]. Astronomi. Sv. andelsf. 1919 104 s. 2:75.

Ett nytt värdefullt tillskott till vår astronomiska litteratur. Arbetet utmärker sig genom
sin stora klarhet och lättlästhet samt för sin fullständighet till vad såväl text som


illustrationsmaterial beträffar. Särskilt lägger man märke till de med stor omsorgsfullhet utförda
överskådliga och rediga schematiska teckningarna över de olika himlakropparna, deras banor och
egenskaper. På grund av sin lättfattlighet lämpar sig boken utmärkt till självstudier för dem
som ej hava tid att läsa igenom alltför vidlyftiga arbeten, men som likväl vilja få en inblick
i stjärn värld ens mysterier. I. B.

Q. Medicin.
Becker, W. H. Till sinnessjukas anhöriga. Råd i brevform. Övs. [fr. ty.]
av Robert Larsson. A. B. 1919. 81 s. (Pop. vetensk. avhandl. 46.) 2:25.

Beckers namn och erfarenhet borgar ju för bokens kvalitet och man kan ej säga annat än
att, trots dessa brev till sinnessjukas anhöriga vända sig till en tysk publik, de dock äga stort
intresse och värde även för en svensk genom sin enkla framställning av en del olika
sinnessjukdomar och deras  betydelse i det praktiska livet. J. B.

Bohlin, Knut. Läsebok i biologi för realskolan. 1:1. Hälsolära. 2 uppl.
Fri. 1919. Ill. Inb. 3:65.

De utmärkta illustrationerna och den rediga texten göra denna lärobok synnerligen
värdefull beträffande den första delen som innefattar »människokroppen», den senare delen
innefattar »personlig hälsovård», »samhällelig hälsovård» och »plötsliga sjukdomsfall» och är lika
överskådlig och välskriven samt fotad på fullt modern hygienisk grund. Födoämnesläran behöver
kanske ses i sammanhang med nyare forskningsresultat, vilket är synnerligen enkelt ifall varje
skolbibliotek som komplement till denna bok hölle Hygienisk revy. J. B.

NYARE LITTERATUR PÅ DANSKA OCH NORSKA.
Uppgjord med ledning av tidskriften For folkeoplysning. Föregående översikter äro
införda i Bibl.-bl. 1919, s. 141 ff. samt s. 197 ff. Ang. rabatt på dansk och norsk litteratur
se s. 141.

B. Teologi.
Fridrichsen, A., [n.]. Den nytestamentlige skriftsamlings historie. Aschehoug 1918.
47 s. 1:25. (En ovanligt klar och åskådlig översikt över nya testamentets tillblivelse och över
urkristendomens skrifter.)

Ricard, O., [d.]. Ungdomsliv. Lohse 1919. 190 s. 2:—. (Vittnar om förf:s ingående
kunskap om brytningar och ideal hos nutidens ungdom.)

D. Uppfostran och undervisningsväsen.
Fischer, D. C., [eng.]. En Montessoribog for mødre. Overs. af Astrid Arup. Pio
1919. 173 s. 6:50. (En framställning av den italienske läkaren Montessoris uppfostringsmetod,
i vilken den Fröbelska Kindergarten på de senare åren har fått en ganska svår konkurrent.)


Rasmussen, V., [d.]. Barnehave-barnet. Verdensbillede och begavelse. En monografisk
skildring. Gyldendal 1918. 128 s. 4:50. (Förf. bygger på iakttagelser och anteckningar
ang. sina egna två små flickor. En friskt och roligt skriven bok, som kan lämna både
lärare och föräldrar vägledning.)

Rubin, E., [d.]. Kan hugkommelsen forbedres? Naturlig hugkommelseteknik. Gyldendal
1919. 84 s. 4: 75. (En på en gång grundlig och populär anvisning på olika metoder av
»minnesteknik».)

F. Litteraturhistoria.
Collin, C., [n.]. Det geniale menneske. 3 opl. Gyldendal 1919. 286 s. Ill. 11:50.
(Ej en sammanhängande framställning av den geniala människan och hennes insats utan en rad
fristående specialundersökningar om geniala män, särskilt skönlitterära författare, deras liv och
verk. Fängslande på grund av förf:s lärdom och  rikedom på synpunkter.)

Krogvig, A., [n.]. Bøker og mennesker. Aschehoug 1919. 188 s. 5:50. (En värdefull
essaysamling, innehållande bl. a. essayer angående Björnson, Vinje, Gunnar Heiberg,
Kinck, Knut Hamsun m. fl., samt en rolig uppsats om August Strindberg och Björnstjerne
Björnson.)

G. Skönlitteratur.
Andersen, Tryggve, [n.]. Ulykkes-katten. Th. Steen 1919. 114 s. 4:25. (Utom en
del mindre essayer innehåller boken ett par smånoveller, av vilka titelnovellen är den bästa,
en sjöhistoria av en egendomlig hemsk stämning. Förf., som dog för ej så länge sedan, anses
vara en av de bästa nya författarna på norskt riksmål.)

Braaten, O., [n.]. Ulvehiet. Aschehoug 1919. 204 s. 7:50. (En vacker bok, som
med varm medkänsla berättar om det liv, som leves i »Ulvehiet», byns uslaste näste, och hur
till och med där under de mest ogynnsamma förhållanden en ny bättre anda kan växa upp.)

Bojer, J., [n.]. Dyrendal. Gyldendal 1919. 311 s. 9:50. (En skildring från
allmogens liv, behandlande bl. a. de problem, som ligga inrymda i förhållandet mellan
fosterföräldrar och fosterbarn, samt i bruket att de gamla »sitta på undantag».)

Bruun, L., [d.]. Oanda. Gyldendal 1919. 256 s. 4:75. (En bok om en ung flicka,
som vuxit upp på en ö i Söderhavet, den från förf:s föregående arbeten bekanta van Zantens
lyckliga ö, och sedan kastas in mitt i ett industridistrikt med de skarpaste sociala motsättningar.
Boken är ett mycket intressant experiment, men ej fullt lyckad i utförandet. Den lämpar
sig blott för vuxna.)

Duun, O., [n.]. I Blinda. Norli 1919. 285 s. 9:—. (En av de märkligare böckerna
på norskt landsmål från senaste år. — Utgör en forts. av den 1918 utgivna boken »Juvikingar»,
pris 5:75. Tillsammans bilda de en mästerlig skildring av en ätt i dess växt och fall.)

Elster, K., d. y., [n.]. Av skyggernes slegt. Roman. Aschehoug 1919. 300 s. 11:—.
(En vemodig och dock munter berättelse om en släkt som går under, skriven med varm
medkänsla. E:s främsta bok.)

Heiberg, J. L., [d.]. En sjæl efter døden. Udg. med indledning og noter af Oskar
Schlichtkrull. Pio 1919. 141 s. 4:—. (Detta arb., som utkom första gången 1841, anses
vara ett av den danska litteraturens yppersta verk. Det är en »apokalyptisk» komedi, som
gör upp räkningen med de kälkborgerliga själar, som aldrig förstå att lyfta sig över
vardagslivet. Kommentaren är grundlig och upplysande och ger arbetets historiska och filosofiska
förutsättningar.)

Hovden, A., [n.]. Rudningsmena Forteljning. Norli 1919. 225 s. 7:—.

(En hyllning till bondens yrke, som skildrar hans arbetsliv och hans samliv med naturen, skriven på
norskt landsmål. Folkläsning i ordets gamla bemärkelse: även lämplig för ungdom.)

Janssen, B., [d.]. Den fångne lehnsmand. Af Søren Norbys saga. Hagerup 1919.
197 s. 7:50. (En historisk roman i förf:s vanliga stil, behandlande det egendomliga
förhållandet mellan Sören Norby och Kristina Gyllenstierna, Sten Stures änka.)

Krag, V., [n.]. Viser og vers. Aschehoug 1919. 112 s. 4:80. (Innehåller både muntra
»visor» och vackra stämningsfulla »vers».)

Levin, P., [d.]. Hjem. En fortælling. Gyldendal 1919. 198 s. 7:50. (Berättar om
ett av de lyckliga hem, där alla känna sig väl, där folk kommer och går och där det ständigt
är liv och glädje.)

Nexø, M. A., [d.]. Ditte menneskebarn. Syndefallet. Aschehoug 1919. 229 s. 8:—.
(Tredje delen av Ditte menneskebarn, ang. d. 2 se Bibl.-bl. 1918, s. 198.)

Ring, Barbra, [n.]. Guldkappen. Aschehoug 1919. 272 s. 10:—. (En omstridd
bok, där förf. skildrar en ung kvinnas utveckling.)

Rolfsen, Nordahl, [n.]. Oldfruen. Interiörer og figurer fra det gamle Bergen. Aschehoug
1919. 198 s. 6:50. (Färgrika och karakteristiska bilder ur livet i det gamla Bergen för
hundra år sedan.)

Rung, O., [d.]. Paradisfuglen. Roman. Gyldendal 1919. 350 s- 9:50. (En skildring
från krigsårens Köpenhamn av en som väl känner till både det ljusskygga affärslivet och
de många mystiska existenserna. Av intresse för en vuxen publik. Övs. t. sv. H. G. 1920,
341 s., 10:50.)

Thommessen, O., [n.]. Vers, egne og oversatte. Cammermeyer 1918. 99 s. 4:—.
(Av störst värde äro T:s fullödiga översättningar av fransk och engelsk poesi. T. är för övrigt
mest känd som tidningsman och mångårig utgivare av Verdens gang.)

Uppdal, K., [n.]. Stigeren. Tarber Landsems far. Aschehoug 1919. 234 s. 7:50.
(Skildrar en bygd, där man börjar gruvdrift men gruvans rikedom blott leder till olycka och
fattigdom för befolkningen. Det bästa av U:s prosaarbeten, en hård och bitter bok, skriven
med intensiv styrka. Lämpar sig blott för vuxna.)

Øksnevad, R., [n.]. Fransk livsvisdom. En antologi. Th. Steen 1918. 124 s. 3:75.
(En samling aforismer hämtade från franska tänkare och författare från 1600- och 1700-talen.)

I. Historia.
Den tyske revolution. 9 novbr. 1918—9 novbr. 1919. Med bidrag av Olav Scheflo,
Edv. Bull, Jakob Friis [m. fl.]. Det norske arbeiderparti 1919. 96 s. Ill. 3:50. (En kort
översikt över det första året efter tyska revolutionen, skriven av några män, som stå nära
norska arbetarpartiet. Ger en klar inblick i idémotsättningen i den politiska striden, men tar
lidelsefullt parti för de längstgående socialistgrupperna mot regeringen, och är något
journalistisk till sin läggning.)

J. Biografi.
Goethe, J. W. v. Paasche, F., [n.]. Goethe. Aschehoug 1918. 139 s. 4:50. (Ger
trots sitt ringa omfång en levande bild av Goethes personlighet.)

Ibsen, H. Dresdner, H., [ty.]. Henrik Ibsen som nordmand og européer. Utg.
besørget ved H. H. Aall. Gyldendal 1918. 119 s. 3:—. (Ett intressant bidrag till den tyska
Ibsen-kritiken. Förf. söker draga upp grundlinjerna till utvecklingen av Ibsens idévärld. Det
synes emellertid tveksamt, om han ej därvid ofta uppfattar personliga egendomligheter som
typiska drag i norsk nationalkaraktär.)


Sand, George, [pseud. för Aurore Dudevant]. Casse, Emma, [d.]. George Sand. En
berømt fransk kvindes levnedsløb. Pio 1919. 243 s. 6:50. (En livlig och underhållande
skildring av den franska författarinnans romantiska öden. Ger däremot ej någon djupare
förståelse för hennes litterära betydelse.)

Sverdrup, V. Koht, H., [n.]. Johan Sverdrup. 1. 1816—69. Aschehoug 1918. 522
s. 15:—. (En utförlig framställning av Norges mest framträdande politiker under 1800-talet,
vänsterpartiets stiftare J. Sverdrup.)

K. Geografi.
Mohr, A., [n.]. Keiserdømmet Indien. Buddhas, stormogulernes og kasternes land. D.
2. Cammermeyer 1919. 143 s. Ill. 10:—. (Ang. d. 1 se Bibl.-bl. 1919, s. 199. — D. 2
behandlar Indiens historia från slutet av 1600-talet till våra dagar.)

Rasmussen, V., [d.]. Japan i fortid og fremtid. 2 opl. Gyldendal 1919. 5:75. (En lättläst
och välskriven framställning av Japans geografi och historia, näringsliv, seder och bruk,
religion och konst, förd fram till den allra senaste tiden.)

L. Rätts- och statsvetenskap med sociala frågor.
Nielsen, R. P., [d.]. En lønreform. Lidt om arbeidets andel i driftsudbyttet. Hagerup
1919, 113 s. 2:75. (Uttalar sig för arbetarnas andel i vinsten samt redogör för såväl en del
försök i Danmark som utländska system med detta syfte. Behandlar frågan även från
jordbrukssynpunkt.)

TIDSKRIFTSÖVERSIKT.
(Förkortningar: F. = Forum, L. = Litteraturen, N. Sv. = Det nya Sverige, N. T. =
Nordisk tidskrift, O. o. B. = Ord och bild, Sv. T. = Svensk tidskrift.)

B. Teologi. Montelius, O. Mariakulten. 2. (N. T. s. 97—119.) — Ribbing,  G.
Statens ställning till kyrkans frihetskrav. (Sv. T. s. 186—94.)

C. Filosofi. Landquist, J. Bertrand Russels nya liberalism. (F. s. 224—37.) —
Rubin, E. Herbert Iversen, forfatteren til »To essays om vor erkendelse». (L. 2, s. 724—26.) —
Tegen, E. Vad innebär en modern världsuppfattning? (Sv. T. s. 109—27.)

D. Uppfostran och undervisningsväsen. Eklund, J. A. Demokratien och vår
högre skolbildning. (Sv. T. s. 204—17.) — Jeppsson, J. Känslotänkande och folkuppfostran.
(N. Sv. s. 123—33.)

F. Litteraturhistoria. Burchardt, C. Engelske bøker 1919. (L. 2, s. 736—44.) —
Gad, Lily. Nogle danske romaner. (L. 2, s. 758—62.) — Ek, S. Svenska romaner och
noveller. (O. o. B. s. 230—40.) — Marcus, C. D. Den nya tyska dramatiken. (O. o. B. s.
163—71.) — Stéenhoff, Frida. La princesse de Cleve. (L. 2, s. 727—35.)

H. Skön konst med teater. Fåhræus, K. Carl Larssons minnesutställning. (O. o.
B. s. 197—208.) — Normann, I. C. To skuespillere. (O. o. B. s. 129—38.) — Poulsen, F.
Et nyt Platonportræt. (O. o. B. s. 187—93.) — Romdahl, A. L. John Sten i Utbynäs
kyrka. (O. o. B. s. 194—96.) — Strömberg, K. R. G. Teaterbetraktelser från
huvudstadshorisont. (F. s. 259—69.)




I. Historia. Dumont-Wilden, L. Brev från Paris. (F. s. 238—46.) — Ferrero, G.
Språkens förbistring. (F. s. 159—78.) — Hallendorff, C. Historisk litteratur från år 1919.
(Sv. T. s. 151—57.) — Heuss, T. Den tyska mars-stormen. (Sv. T. s. 218—23.) —
Landtman, G. Förfinskningssträvandena vid Helsingfors universitet. (N. Sv. s. 187—94.) —
Levertin, Anna. Paris under bombardemanget. (O. o. B. s. 145—62.) — Ribbing, O.
Sovjet-Rysslands militära utformning. (Sv. T. s. 224—32.) — Rohrbach, P. Tysklands olycka. (N. Sv.
s. 134—46.) — Staël von Holstein, L. Folkförbundet och allianserna. (N. Sv. s. 162—71.)
— Vinberg, O. Estlands kamp fram till frihet. (Sv. T. s. 98—108.)

J. Biografi. Vetterlund, F. Romantisk mytologi i [Atterboms] »Lycksalighetens ö».
(N. T. s. 82—96.) — Gustavson, J. F. M. Dostojevskijs livssyn. (O. o. B. s. 213—
29.) — Hemmer, J. Erik Grotenfelt. (L. 2 s. 745—51.) — Ree, Ø. Christian
Skredsvig. (L. 2, s. 752—57.)

K. Geografi. Algård, N. Åland. Något om landet och folket, (O. o. B. s. 177—86.)

L. Rätts- och statsvetenskap (med sociala frågor). Classen, E. Arbetarna och
produktionen i England. (F. s. 247—52.) — Heckscher, E. F. Vårt penningväsendes
närmaste framtid. (Sv. T. s. 179—85.) — Jönsson, J. Kan ett böndernas klassparti gagna
bondenäringen? (F. s. 179—84.) — Kuylenstierna, C. W. U. Kommunalskattereformen. (Sv. T.
s. 85—97.) — Lövgren, B. Konservativ demokrati. (Sv. T. s. 128—37.) — Tham, K. G.
Bostadsbristen. (Sv. T. s. 195—203.)

M. Teknologi. Johansson, A. Sveriges järnhantering efter världskriget. (N. Sv. s
100—13.)

O. Krigsväsen. Wijkman, S. Försvarsrevisionen. (N. Sv. s. 153—61.)

P. Naturvetenskap. Runnström, J. Befruktningens problem belyst av modern
forskning. (N. T. s. 120—25.)

Q. Medicin. Lundborg, H. Arv och miljö. (N. Sv. s. 114—22.)


VAD HÄFTET INNEHÅLLER.
De, som ha med våra dagars folk- och skolbiblioteksverksamhet att göra, ha
ofta känt det som en brist, att det ej finnes ett litet häfte, där på ett ställe är
samlat det viktigaste av det som man behöver känna till vid grundandet av ett
folk- eller skolbibliotek, och som samtidigt kan väcka intresse för biblioteken och
deras syften.

Sveriges allmänna biblioteksförening har beslutit att söka fylla denna brist,
och så har detta upplysnings- och agitationshäfte tillkommit. Det utkommer
samtidigt i form av ett häfte av Biblioteksbladet och som en särskild broschyr,
vilken dels tillhandahålles i bokhandeln, dels utsändes till skolråden inom samtliga
kommuner i landet, som ej f. n. äga vare sig folk- eller skolbibliotek.

Det grundläggande i allt biblioteksarbete måste vara att hos de unga väcka
intresse för läsning och lära dem förstå böckernas betydelse. »Skolbibliotek
åt alla Sveriges barn», det är det mål, som författarinnan till den första här
införda uppsatsen, fröken Alvida Sandberg, ställer upp, och för den saken är det hon
vill intressera framför allt dem som undervisa i eller eljest hava något att
bestämma över folkskolorna.

Bibliotekens betydelse för olika slag av mänskligt arbete och för olika samhällsklasser
behandlas därefter i särskilda uppsatser av fackmän på de olika områdena.

Spörsmålet om bönderna och biblioteket har från olika utgångspunkter
tagits upp av två författare, som båda dock syfta åt samma mål: skapande av en
stark, inflytelserik och kulturellt intresserad bondeklass. Den kände dalaförfattaren
Carl Larsson i By uppehåller sig särskilt vid den avtagande läslust, som han anser
sig kunnat konstatera hos allmogen och i vilken han ser en ganska viktig orsak till
att bondeklassen ej intar en ställning i samhället, som motsvarar dess numerär
och betydelsen av det arbete, den utför. Om Carl Larsson i By huvudsakligen är
kritisk, tar den andre författaren, som behandlat böndernas ställning till biblioteken,
föreståndaren för lantmannaskolan i Färgelanda, agronomen Sigurd Svensson,
mera sikte på de strävanden mot ett kulturellt rikare liv, som för närvarande
verkligen framträda inom jordbrukarklassen och som bl. a. tagit form i bildandet av
Jordbrukare ungdomens förbund.

De bildningssträvanden, som sätta prägel på en stor del av den svenska
industriarbetarklassen, skildras i en instruktiv uppsats av riksstudieledaren inom
Arbetarnes bildningsförbund fil. kand. Yngve Hugo. Den redogörelse, som här
lämnas över arbetets ordnande inom en arbetarstudiecirkel i en landskommun i
Skåne, bör kunna vara till ledning även för andra studieintresserade.

I nära samband med den senaste betydelsefulla reformen på folkundervisningens
område, som innefattar upprättandet av de praktiska ungdomsskolorna står en
uppsats av chefen för yrkesskolavdelningen i k. skolöverstyrelsen, undervisningsrådet
Nils Fredriksson »Om betydelsen av teknisk litteratur». Med styrka
framhålles här nödvändigheten av att biblioteken planmässigt anskaffa yrkeslitteratur
av olika slag som ett komplement till undervisningen inom de fortsättningsskolor,
vilka redan inrättats eller under den snaraste framtiden komma att inrättas.


Vad man har att tänka på vid inrättandet av ett bibliotek och hur
man lämpligast bör sköta detta, är ämnet för en något längre uppsats av bibliotekarien
vid Gustav Vasa församlingsbibliotek i Stockholm fröken Hildur Lundberg.
Under titeln »När vi börja» lämnas här en hel del praktiska råd och anvisningar
angående bokurval och bokanskaffning, bibliotekarie, lokal, katalog, utlåningssystem
o. s. v. Det är en erfaren bibliotekarie som talar, men det är en bibliotekarie
för vilken tekniken endast har betydelse som ett medel att göra biblioteket mera
skickat att utföra sitt arbete i folkbildningens tjänst.

Utom dessa här nämnda uppsatserna innehåller detta häfte en serie anvisningar
av olika slag: redogörelse för villkoren för statsbidrag till folk- och skolbibliotek
och förslag till stadgar för dylika bibliotek, några allmänna upplysningar angående
studiecirkelarbetet,  förteckning över biblioteksmaterial och bibliotekslitteratur.

SKOLBIBLIOTEK ÅT ALLA SVERIGES BARN!
Av Bibliotekarien vid Göteborgs folkskolor fröken Alvida Sandberg.

Den tanken, att skola och bibliotek böra tjäna varandra, är lika gammal som
den svenska folkskolan. Fäderna från 1842 betecknade de föreslagna sockenbiblioteken
som »ett nödvändigt supplement till själva skolundervisningen». Man tänkte
sig »en samling av sådana nyttiga böcker, vilka både av ungdom och äldre kunde
begagnas för att genom läsning utvidga redan vunna kunskaper».

Som bekant ville A. v. Hartmansdorff kalla dessa boksamlingar »skolebibliotek»,
visserligen av motiv, som senare tiders biblioteksvänner inte vilja ge plats i sin
trosbekännelse, men det är ändå med tacksamhet man minns, att både saken och
namnet äro årsbarn med rikets lagstadgade barndomsskola.

Om adertonhundratalets folkbildningsvänner kunde skåda ner från sin olymp
och räkna de »skolebibliotek», som i närvarande stund äro själva undervisningens
supplement, månne de skulle finna summan imponerande?

Vad säger statistiken? År 1919 anhöllo 693 skolbibliotek och 843 folkbibliotek
om statsunderstöd. På många orter lära folkbibilioteken flitigast begagnas av
ungdom i ton-åren, och man torde därför kunna säga, att 1536 boksamlingar funnos
tillgängliga för skolungdom, oberäknat de bibliotek, som ej åtnjuta statsunderstöd.

Men det är de egentliga skolbiblioteken, som här närmast intressera oss.
Begreppet skolbibliotek har under de senare tjugu åren undergått en för barnen
glädjande förändring. Det betecknar inte längre en samling läro- och uppbyggelseböcker,
utan ett bibliotek, särskilt ordnat för skolungdomen för att tillgodose
behovet av både nytta och nöje.

De statsunderstödda skolbiblioteken äro tydligen verkliga barnbibliotek, och
låtom oss därför glädja oss åt, att de äro 693. Men hur många folkskolor i riket äro
ej fortfarande utan. År 1918 funnos 6,619 folkskolor, därav 5,893 på landsbygden.
Lämna vi de 146 stadsförsamlingarna ur räkningen och hålla oss till de 2,358 lands-
och 65 kapellförsamlingarna hade år 1918 endast 960 av dem statsunderstödda
folk- eller skolbibliotek. Huru många församlingar voro sålunda utan? Svar: 1,463.

I var och en av dem finnes en eller flera skolor med 40—70 eller flera små gossar
och flickor. Många av dem ha kommit långa vägar, somliga ha fått traska halva
milen och mera, ofta i ur och skur på obanade stigar — alla för att lära sig den
förnämsta av alla färdigheter: konsten att läsa i bok.


Det är ju något stort detta, att alla svenska barn, t. o. m. de imbecila, tack vare
våra utmärkta undervisningsmetoder, kunna lära sig att mekaniskt avläsa en tryckt
eller skriven text.

Därmed har man räckt dem nyckeln till den skattkammare, som innehåller
mänsklighetens erfarenheter genom tiderna: böckernas värld. Man har givit dem
möjligheten att stifta bekantskap med de visaste, lärdaste och bästa, de gladaste
och kvickaste människor, som solen någonsin lyst på. Den, som kan läsa, behöver
aldrig ha tråkigt, aldrig stå handfallen inför en uppgift, ifall han nämligen har
tillgång till böcker och förstår att sällskapa med eller rådfråga de levande personer,
som han träffar mellan pärmarna av en bok. Det är därför som stat och kommun,
föräldrar och lärare offra pengar, tid och möda att ge varje ny generation detta
»Sesam, öppna dig!» till kunskapens värld och denna möjlighet till ett så förnämligt
umgänge.

Hur många av barnen i skolor utan bibliotek förstå väl, vilken välgärning, som
— ofta med lock och pock — bevisas dem? Det är ingen större överdrift i det
påståendet, att flertalet av dem anser, att skolan är till för att bereda dem för
konfirmationsundervisningen. När de »gått fram», då äro de även färdiga med böckerna.
Farväl, katekes och bibliska! På hyllan med dem och de andra läxböckerna!
Nu är det slut med läsningen, nu börjar det verkliga livet.

Hur många av barnen i en skola utan bibliotek ha själva erfarit läsningen som
ett nöje, att de i böckerna träffa levande människor, som de kunna umgås med
liksom med sina lekkamrater och andra »riktiga» personer?

Naturligtvis har läraren talat om för dem, att det finnes en mängd roliga och
trevliga böcker, som de böra skaffa sig tillfälle att läsa, när de bli vuxna. Men detta
är ju nästan som att säga dem, att på Nya Zeeland bo några utmärkt hyggliga
ungdomar, som de i en framtid böra stifta bekantskap med.

Det är inte nog att predika värdet av goda böcker. Handling är mer än ord. I
detta fallet gör den allt. Låt barnen under sin skoltid själva få göra erfarenheter
bland en mängd för dem lämpliga böcker, och man kan sedan spara sig en god del
agitation för bibliotekssaken i vårt land! Först då blir den, vad den nu långtifrån
är: en levande tanke hos vårt folk.

Den, som under sin barndom fått läslusten väckt, kan sedan inte vara utan
böcker. Har skolungdomen i en bygd fått kärlek till god läsning, kommer det
allmänna biblioteket som ett brev med posten. Skolbiblioteket kommer även att
påverka de äldres uppfattning av böckers värde. Det finns inga bättre bokspridare
än skolbarnen, ty de böcker, som tagas hem från skolbiblioteket, läsas även med
nöje och behållning av föräldrar och vuxna syskon. Barn- och ungdomsböcker äro
den mest tilltalande lektyr för den med läsning mindre vane. Som ett bevis härpå
må nämnas, att en högre officer yttrat, att Saga-biblioteket är den mest omtyckta
läsningen i kasernerna.

Äldre personer, som äro mindre boksynta, ha svårt att finna sig till rätta i ett
bibliotek eller att komma sig för med läsning. Barn och ungdom däremot äro lika
svampar, som girigt suga till sig allt, som bjudes dem i en tilltalande form.

När man besinnar, vad barnen i de många skolorna utan bibliotek förlorat och
ännu dagligen gå miste om, är man färdig att gråta över människors kortsynthet,
tröghet och likgiltighet.

Stackars Lars och Stina, som aldrig fått fröjdas åt en samling svenska
folksagor, aldrig varit på Robinsons ö; inte under Tusen och en natt vandrat i Arabiens
land eller med Den siste mohikanen smugit omkring i amerikanska urskogar! De
ha heller inte blivit god vän med den präktige Punkt och den snälla Lena »Bland

fält och ängar»; inte delat Lilla Nellys bekymmer; inte åkt i pulka med Lajla eller
sprungit i alpängarna med Heidi; inte heller med Mowgli och hans bröder lärt sig
Djungelns lag.

Starbäcks och Ingemanns ädla riddare och sköna jungfrur höra inte till deras
bekanta. Topelius är inte deras farbror, och sitt lands underbara öden känna de
endast från en »tunn» Svensk historia. Washington, Lincoln, Gordon och Edison
ha de ju hört litet om, men namnen väcka inte några varma tankar eller äggelser
till ädel självuppoffring, mod och arbetets stordåd.

Det är en stor synd att förmena barnen att komma under de goda böckernas
inflytelse under de år, då grunden lägges till den vuxna kvinnans och mannens
karaktär. De personer, som barn träffa i böckerna, äro för dem lika levande, som
dem de umgås med i vardagslivet, och de ideal, som väckt vår hänförelse i
barndomen, öva det starkaste inflytande på våra handlingar längre fram i livet.

Det anses ju, att en bildad person känns igen på sin rikedom av idéassociationer,
men dessa äro frukten av en rörlig fantasi och ett odlat tankeliv. Finns det väl
något verksammare medel att väcka fantasien, skapa ett rikt känsloliv och skärpa
eftertanken än läsning av den bästa litteraturen inom olika områden av mänskligt
vetande? Månne det är försvarligt att låta slumpen avgöra, vilka tryckalster, som
komma i barnens händer, att låta tillfällighetens vind föra i deras väg Brokiga blad,
Allers familj-journal eller prov av den s. k. kiosk-litteraturen? Även barnen på
landsbygden komma förr eller senare att frestas av böckerna med de granna
framsidorna. Den, som inte hunnit få bättre bokvänner, blir gärna så förtjust i dessa
spännande och underbara berättelser, att han förlorar smaken för all läsning, som
inte river i halsen.

Tillräckligt många förklaringar finnas till att skolbibliotekets betydelse förbisetts,
eller dess anskaffning skjutits åt sidan för »viktigare angelägenheter». Det
gör ingen människa glad att upprepa dem. Ett måste likväl betonas: det är inte
alltid den svenska fattigdomen, som bär skulden till underlåtenhetssynden, heller
inte likgiltighet för folkskolan. Många kommuner, både rika och mindre välbärgade,
ha gjort stora uppoffringar för sitt skolväsen men äro ännu i saknad av såväl folk-
som skolbibliotek.

Ibland kan det förefalla, som om det endast fordrades ett litet »snit i öiet» på
de kommunala styrelserna för att få böcker åt alla våra läshungriga barn. Vem
utför den lilla ögonoperationen? Visar dem, som makten hava, vilken nytta och
nöje en väl vald boksamling gör, inte minst i en folkskola på landet? Landsbygdens
skolor måste ju i flera avseenden stå efter de stora städernas med de senares tillgång
till muséer och andra bildningsmöjligheter, men i biblioteket finns ett medel att
utjämna skillnaden. Det borde även påpekas, vilket billigt uppfostringsmedel
detta i stort sett är, och med hur många — eller hellre — hur få ören det kommer
att tynga debetsedeln, ävensom att staten tager sin andel av utgifterna. Det råder
nog intet tvivel om, att många »stämmor» skulle bevilja det lilla anslaget, om det
bleve klart för dem, vad saken gäller.

Hedersamt för vårt folk skulle det vara, om det visade sig förstå vår oroliga
tids krav på en fördjupad folkbildning och på frivillighetens väg skaffade medel till
skolornas boksamlingar. 1842 års män litade på frivilligheten för sockenbibliotekens
räkning i den förhoppning, att den ökade folkupplysningen skulle skapa ett
oavvisligt behov av mera boklig bildning. Erfarenheten har ju till en del givit dem
rätt. Mycket är förändrat, men den kommunala sparsamheten är fortfarande en
dygd, även då det gäller folkbildningsfrågor.

Det behövs ingen livligare fantasi eller någon profetisk gåva för att veta, hur

många kommunalstämmor skulle upptaga ett förslag om bibliotek åt församlingens
skolor. Några skulle svara ett tvärt nej, andra komme att resonera så här:
»Boksamlingar åt skolorna! Jo, jag tackar! Det var en vacker tanke. Mycket tilltalande.
Men det bleve dyrt. Men vi ska fundera på saken. Vänta bara! I en framtid få
vi nog bibliotek i den här socknen med.»

Nu vet var man, att en god sak ingen värre fiende har än den, som vill ställa
den på framtiden.

Biblioteksvännen kan ju trösta sig med att utvecklingen nödvändigt måste gå
därhän, att en boksamling i skolan anses lika oumbärlig som verktyg för hantverkaren.
Han vet, att biblioteket är något ännu mera: ett fönster ut till världen, ett fönster,
som skänker vid utsikt och släpper in floder av ljus och frisk luft i barnens liv. Hur
många generationer av skolbarn måste ännu gå miste om en sådan välsignelse?

Av alla tecken att döma befinner sig skolbibliotekssaken även i vårt land i en
uppförsbacke, men det är nog så tålamodsprövande att se, hur trögt lasset går.
Man frågar sig, om inte kraftigare dragare kunde spännas för än det kommunala
godtycket. Där inte frivilligheten räcker till, måste staten gripa in. Låtom oss
därför arbeta för obligatoriska skolbibliotek!

Våra nya skolförfattningar anbefalla s. k. fri läsning bredvid läxorna och bildandet
av studieföreningar bland ungdomen — vilket allt förutsätter tillvaron av
skolbibliotek. Har man sagt A, får man även säga B.

Kanske invänder man, att obligatoriska skolbibliotek inte skulle bli välkomna
på åtskilliga håll.

Troligen inte. Varken folkskolestadgan eller förordningen om heltidsläsning
eller obligatoriska fortsättningsskolor hälsades med någon större hänförelse på
somliga orter. När samhällsutvecklingen så fordrar, anses det ju vara statens plikt
att ordna en angelägenhet till det allmännas bästa, även då den att börja med stöter
på motstånd. Den svenska folkskolan har nu i 78 år väntat och väntar fortfarande
på »det nödvändiga supplementet till själva undervisningen».

Medan vi arbeta för och motse förordningen om obligatoriska skolbibliotek,
låtom oss pröva vad en kraftig agitation kan åstadkomma!

Den svenska allmänheten är en upplyst allmänhet med aktning för kulturella
värden. Den är även en älskvärd och varmhjärtad allmänhet och en glad givare,
helst då det gäller barnen. På sistone ha vi fått så många s. k. »dagar», d. v. s.
tillfällen att visa våra allra bästa sidor. Varför inte även skaffa oss en allmän svensk
»biblioteksdag» med upplysningsverksamhet (inte för de redan »upplysta») och
glada offerfester? Naturligtvis skulle behållningen gå till barnens bibliotek i
främsta rummet.

Förslaget torde kunna locka ungdomen till energiska ansträngningar, och mellan
kommunerna borde uppstå en ädel tävlan om, vilken som ginge i spetsen och hade
de rikhaltigaste och mest anlitade boksamlingarna.

De förnämsta drivkrafterna i agitationen för skolbiblioteken måste naturligt
nog bli folkskolans lärare, ty ingen vet bättre, hur en välskött boksamling »rycker
upp» skolarbetet.

Vi leva i arbetsskolans tecken. Man ger inte lärjungarna färdiga resultat i räkning,
kemi eller fysik, utan de få själva lösa sina uppgifter, medan läraren gör sig
så litet märkbar som möjligt. På liknande sätt böra barnen föras in på det
experimentalfält, som heter skolbiblioteket, att där vänja sig att på egen hand hämta
upplysningar ur böcker, en färdighet, som är av den största praktiska betydelse.

För att skolbibliotek skall stå i undervisningens tjänst, bör det vara ordnat
efter en bestämd plan och den största omsorg ägnas bokanskaffningen. Vid
inköpen måste man således tänka på:

a) den rena nöjesläsningen; b) en avdelning s. k. facklitteratur; c) böcker
för bredvidläsning; d) handboksamlingen.

Barnen måste först och främst ha s. k. roliga böcker för att få läslusten väckt och
för att bli övertygade om, att deras skolbibliotek innehåller bara »bra» böcker.
Framför allt skaffar man de gamla goda favoritböckerna i så många exemplar, som
man har råd till. Däremot behöver man inte jäkta efter att köpa de »allra nyaste».
Ju mindre boksamlingen är, ju viktigare, att den inte innehåller några »döda» böcker.

Stort intresse och omsorg bör ägnas »bredvidläsningen», som avser att
fullständiga det å lärorummet genomgångna. Mycket välkommen är en sådan förfriskande
fyllnadsläsning i ämnet geografi. Vid genomgången av Amerika t. ex., kan man
ha nytta av »Kolumbus», »Erövringen av Montezumas rike», »Amerikas hjälte» och
»Onkel Toms stuga», alla i Saga-biblioteket samt Thayers Abraham Lincoln-biografi.

Bredvidläsningsböckerna böra finnas i 10—20 exemplar av samma bok att
lånas och läsas just i det psykologiska ögonblicket. Boken bör bli föremål för
samtal i klassen, den kan ge stoff till små föredrag, skriftliga arbeten m. m. Skada, att
vår litteratur är så fattig på lämpliga böcker för detta nyttiga biblioteksarbete,
och att vi sakna en förteckning på dem, som redan finnas.

Till bredvidläsningen kan man ju även räkna de uppgifter, som enskilda lärjungar
i de högre klasserna få av läraren att ur någon bok i skolbiblioteket besvara
frågor eller hämta stoff till uppsatser i modersmålet eller att förfölja ett ämne, som
har fängslat en eller flera elevers intresse. Biblioteket behöver då kunna stå till
tjänst med en god ämneskatalog.

Skolbiblioteket får inte sakna en handboksamling, hur anspråkslös denna i de
flesta fall måste bli. Finns ett lärarnas förberedelsebibliotek, behöver ingen gräns
stakas ut dem emellan. Man behöver inte befara, att böckerna äro för svåra för
barnen. Huvudsaken är, att lärjungarna få reda på att det finns en
handbokslitteratur, och att de lära sig hämta upplysningar ur densamma.

Undervisningen i användning av handböcker måste ske i skolsalen eller i
bilioteksrummet, där sådant finnes. Barnen erhålla bestämda, skrivna uppgifter att
besvara jämte litteraturanvisningar. Uppgiften väljes omsorgsfullt och formuleras
klart och koncist, så att intet missförstånd är möjligt. Den får inte vara för vid
utan måste kunna besvaras på ett enkelt sätt, kort och rakt på sak. Vanligen får
varje barn sin särskilda uppgift, men samma fråga kan även ges åt en mindre grupp,
beroende på hur många exemplar av uppslagsboken man äger. På ett högre
stadium kan man ge enskilda lärjungar i uppgift att ur flera arbeten hämta
upplysningar om ett och samma ämne, t. ex. en naturföreteelse, en viss ort, en historisk
händelse o. s. v.Jfr en framställning av den danske biblioteksmannen och folkskolläraren Jørgen Banke,
Bøgers brug, Kraks förlag, København 1919, 87 s., pris inb. 3:—.

Under åratal ha i Förenta staternas skolor och bibliotek dylika planmässiga
övningar bedrivits i syfte att ge ungdomen förmåga att på egen hand skaffa sig
det vetande, som i ett givet ögonblick kan behövas.

Bland handböcker, som utan större kostnad kunna göra tjänst vid detta slag
av biblioteksundervisning, må nämnas Östergren, Våra vanligaste främmande ord
(Verd. småskr. 146), Sveriges kommunikationer, en telefonkatalog, en
adresskalender, någon statistik, kartor, almanackan.

Utrymmet tillåter inte någon mera ingående redogörelse för arbetet i ett skolbibliotek.
Ett måste dock få tilläggas: intet skolhus bör byggas utan ett rymligt,
lätt tillgängligt biblioteksrum. I folkrikare trakter kan det hållas öppet några
timmar på e. m. för läsning på stället.


Medan vi vänta på de obligatoriska skolbiblioteken, bör man inte försumma
att använda de tillgångar, som  finnas.

Bokförmedlingsanstalterna låna ut vandringsbibliotek även till skolorna. En
sådan liten låda böcker kan bereda jordmånen för de fasta biblioteken, och där
skolbibliotek redan finnas, kan en liten tillökning av det kanske knappa förrådet
bli välkommen.

Större församlingar göra klokt i att ordna ett huvudbibliotek, från vilket
vandringsbibliotek sedan kunna sändas till skolor i »ut-rotarna».

— — — — — — — — — — — — — — — — — — — — — — — —

Ju längre man arbetar i ett skolbibliotek, ju mera känner man de brister och
hämmande omständigheter, som hindra biblioteket att bli den faktor i skolarbetet,
som det borde vara. Den enskilde bibliotekarien förmår så litet uträtta, och vi,
som arbeta för samma mål, veta så litet om och ha ingen kontakt med varandra.

I intresserade kretsar har en tid varit på tal att söka bilda en sammanslutning
av skolbibliotekens arbetare och vänner, helst som en sektion av S. A. B.Ang. det initiativ i denna riktning, som tagits vid S. A. B:s årsmöte 1920, se
Biblioteksbladet 1920 h. 5.

Bland ärenden, som vänta på en sådan förening, må här nämnas arbetet på ett
mera allmänt utnyttjande av skolbiblioteket i undervisningen, framskaffandet
av lämplig bredvidläsningslitteratur, försök till samarbete med förläggare av
barn- och ungdomslitteratur och först och sist: skolbibliotek åt alla Sveriges barn.

BÖNDERNAS AVTAGANDE LÄSLUST.
Av Skriftställaren Carl Larsson i By.

Bland de många och stora förändringar av vårt folks livsförhållanden, hela
vår samhälliga karaktär, som det sista halvseklets stora materiella omvälvningar
medfört, är ingen så betydande som vårt bondestånds tillbakavikande. Det gamla
jordbrukslandet Sverige har förvandlats till ett industriland, och vår urgamla
jordbrukarklass har från att vara den stora huvudmassan av folket trängts tillbaka
till en klass bland de andra klasserna. Och i dess ställe sväller arbetarklassen ut
till det stora bottenlagret i vår samhällsbyggnad. Procenten av jordbrukare cch
vid jordbruk sysselsatta individer sjunker för varje år, och den i bondekretsar
allmänna klagan över bondeklassens minskade politiska och ekonomiska inflytande
saknar inte grund. Bondeklassen går faktiskt tillbaka.

I dem av landskommunerna, där större eller mindre industri förekommer,
minskas böndernas inflytande, och växer de andra samhällsgruppernas. I de
egentliga industrisocknarna ha bönderna redan trängts tillbaka till en liten butter och
rådlös minoritet, och de allra flesta av de gamla kommunala förtroendeuppdragen
glida ur deras händer. Samma är förhållandet i landsting och delvis i riksdag
De enda institutioner, där bönderna ännu betyda något och ha kvar sin gamla
rangplats äro häradsrätterna och hushållningssällskapen; men även där. varslar ett
nyval då och då om en ny tid. Vad nu de enskilda kommunerna beträffar har
förhållandet sin naturliga grund i den ringa tribut till kommunalbudgeten, som
bönderna på grund av ett bristfälligt kommunalskattesystem hittills erlagt. Arbetare,
löntagare och inkomsttagare ha över huvud burit den ojämförligt största bördan,
och då tränga de sig också fram till avgörandets bord och bänkar. Och i de större


samfunden, landsting och riksdag, trängas bönderna tillbaka genom den allmänna
rösträttens princip, som ökar väljarmassorna med förut utestängda folkgrupper.

Söker man efter orsakerna till detta minskade inflytande, så räcka dock inte de
materiella förändringarna till för att förklara det. Den minskade utsträckningen i
massa behöver inte betyda en minskning i inflytande. En kvalitativt högtstående
minoritet har stora möjligheter att göra sig gällande inom vårt samfundsliv. En stor
del av orsakerna till tillbaka vikandet ligger hos bönderna själva, som under det sista
halvseklet blivit mer och mer likgiltiga för allmänna spörsmål, både politiska och
kulturella. Tiden efter laga skiftet, en av de mest genomgripande reformer, som
någonsin ägt rum i vårt land, kännetecknas av en minskning i allmänandan hos
våra bönder och en tillväxt av den mera individuella självhävdelsen. Byalagen
sprängdes, vägen till grannen blev längre, och när en hel del förut gemensamma
arbeten och intressen försvunno, när självständigheten på den nya gården
med de samlade tegarna ökades, gick man inte till grannen så ofta som förr.
Ståndsintressena sjönko tillbaka, individen växte fram och med honom en skiftning och
splittring i intressen, som förlamade. Med indelningsverkets och grundskatternas
avskrivande försvunno de sista av de gamla ståndsbanden. Soldatroten var den
sista speciella bondesammanslutningen av de nedärvda, de som ha sin rot i utvecklingen.

Tiden närmast efter böndernas frigörelse, ty en frigörelse var det ur sekelgamla
missförhållanden och tryckande band, kännetecknades av en storartad kulturell
utveckling av bonden som individ. Den bonde, som på sexti- och sjuttitalen var
med om att grunda, folkskoleväsendet ute i landssocknarna och genomföra
skiftesverket, var en vaken och andligt intresserad man, han byggde själv vidare på den
undervisning, som bestods i de nya folkskolorna, han läste världshistoria och
Medborgarens bok vid skenet av spisbrasan om kvällarna, sedan arbetet var lyktat.
Och de representanter för bondeståndet, som efter representationsreformens
genomförande togo säte och stämma i riksdagen voro ståtliga gestalter, män med
självskapad bildning och vidsynta begrepp. Man behöver bara erinra om män sådana som
Karl Ivarsson, Carl Anders Larsson i Maspelösa, A. P. Danielsson, Liss Olof
Larsson och andra det gamla goda Lantmannapartiets män för att förstå, att ett
inflytande och en livsgärning som dessas inte kan ernås utan allmänanda och
lyckosam strävan efter kunskap.

Sextitalets bönder voro synnerligen intresserade för folkbildning. De inte bara
läste själva, utan de grundade lånebibliotek i socknarna och de åtogo sig i flera fall
årliga bidrag till nystartade folkhögskolor, dit de skickade sina söner, om de själva
voro för gamla. Men egendomligt nog sjönk detta intensiva bildningsintresse ganska
fort. Böndernas materiella förhållanden förbättrades, gårdarna byggdes om,
jordbrukets produktion höjdes, men böndernas bildningsbehov sjönk. Den lysande
perioden i det svenska bondeståndets politiska historia blev helt kort. De nutida
bonderepresentanterna i riksdagen äro sina föregångare underlägsna i inflytande.
För närvarande torde i stort sett böndernas fallna mantel upptagits av de unga
arbetarmassorna. Nu är det deras tur att grunda folkhögskolor och bibliotek,
studiecirklar och bildningskurser. Och det är deras tur att tränga sig fram till konungens
rådsbord och att i skilda institutioner leda landets och folkets öden. Bönderna
sitta stilla och surmulna, på sina gårdar, utanför de stängda grindarnas och de
lummiga häckarnas ro brusar en ny tid, full av nya och svåra frågor, som de betrakta
med misstro och vilka de inte göra sig mödan att lösa, därför att de inte förstå dem.
De ha vuxit fram under deras frånvaro.

Bönderna ha slagit sig tillro för mycket, nöjda med den frigörelse de ernådde

för årtionden sedan. De ha frånkopplat sig själva från samhällets och kulturens
nuvarande liv. Litteraturen känna de inte till, och i våra dagars intensiva
bildningsarbete ta de ingen del, emedan det tagit sig nya former, och emedan nya
folkgrupper trängt sig fram däri, med vilka de inte tro sig ha något gemensamt. Det är
en känd sak, att bönderna taga ringa eller ingen del i t. ex. föreläsningsföreningarnas
arbete. Sällan sitta de i föreläsningsföreningarnas styrelser, sällan äro de medlemmar
och sällan bevista de föreläsningarna. En del föreståndare för föreläsningsföreningar
klaga över att bönderna aldrig bevista föreläsningarna, och om de välja aldrig så
viktiga och för bönderna betydelsefulla föreläsningsämnen, komma de inte ändå.
En föreläsare, som bland sina ämnen har bondefrågan, har uppgivit, att vid de
tillfällen då detta ämne valts har han den allra fåtaligaste publiken. Och ej heller
läsa bönderna böcker. En författare utgav för några år sedan en bok, där
bondefrågan behandlades i dialogform, och där en del för bönderna aktuella spörsmål
ingående diskuterades. Då boken skulle utkomma beräknade både förläggare och
författare, att den skulle gå bra, då den ju var en speciell bondebok, och bönderna
voro så många. Men den var ytterst hårdsåld. En och annan bonde fick ju tag i
den och författaren fick åtskilliga brev, däri bönder anhöllo om att få låna boken
av honom.

Frågar man en bokhandlare, om bönderna numera köpa några böcker, svarar
han alltid, att så sällan eller aldrig sker. De komma ibland in i boklådan, men det
är för att köpa grammofoner eller leksaker till jularna — böckerna, frånsett
25-öresromanerna, ägna de sällan någon uppmärksamhet.

Frågar man föreståndare för större eller mindre bibliotek på landsbygden, om
bönderna låna några böcker, svara de att det förekommer ibland men ytterst
sällan, och om det förekommer är det mest förströelselitteratur. I ett sockenbibliotek
stod ett dammigt exemplar av norrlandskommitténs stora betänkande. Det hade
aldrig en bonde tittat åt. Det hade varit utlånat en enda gång åt en skollärare
som kandiderade till riksdagen.

Man måste fråga sig hur det är fatt med en stor samhällsklass, som på detta sätt
gör sig oåtkomlig för litterär påverkan. Pehr Thomassons böcker utgingo i
proportionsvis större upplagor än många nu levande författares arbeten, trots att
bondelivet numera ofta skildras mera förtjänstfullt och mera ingående än i Pehr
Thomassons skrifter. Men hans samtida bönder läste mera än nutidens. Nu kan det
invändas att litteraturen nu för tiden är mera rik än egentligen värdefull, och att det
är mot det myckna skräpet som kommer ut, som bönderna i sin sundhet reagera. Men
varför träffar man då så många 2 5-öresböcker och så få värdefulla böcker i
bondgårdarna? Saken är nog den, att bönderna anse litteraturen vara något som inte
är för dem, liksom den moderna konsten, De köpa oljetryck och tavlor med
bibelspråk målade på glas av kringvandrande krämare, och de prenumerera på Triumf
och Allt. för Alla. Det räcker till för deras nuvarande konstnärliga och litterära behov.

Nu kan det likaledes invändas, att böckerna äro så dyra, att det är av ren
sparsamhet eller brist på medel, som bönderna inte köpa böcker. Det är nog tyvärr
inte så heller. Böndernas lyxutgifter äro inte så små. De köpa grammofoner och
paneldivaner, så att om någon fattigdom kan det inte gärna vara tal. Och
varför anlita de då inte lånebiblioteken, som ingenting kosta? Orsaken ligger nog
tyvärr djupare. Den ligger i en avtagande läslust, ett avtagande bildningsintresse rätt
och slätt. Nu måste det medges att de lantliga biblioteken i många fall skötts rätt
slappt förr. Förströelselitteraturen bredde ut sig på den värdefullares bekostnad,
och skötseln av sockenbiblioteken låg i rätt likgiltiga händer. Det var i många
fall endast skolungdom och yngre personer, som lånade. En »biblioteksbok» ansågs


mindre värdefull, och oftast var det en sönderläst, flottig lunta av mindre värde.
Biblioteken gjorde ingenting för att öka lånefrekvensen, gjorde ingen reklam för
sig utan nöjde sig med att vegetera på sina anslag och inköpa böcker, som resp.
föreståndare för sin del ansågo »roliga».

Men numera kan man inte längre tala ringaktande om sockenbiblioteken. Äro
de rätt skötta, så erbjuda de en rik samling litteratur, som fritt står till allmänhetens
förfogande, och det är egentligen ett slöseri, att de inte anlitas mera än som sker.
För bönderna ha de den allra största betydelse. Där ha de ju ett tillfälle alldeles
inpå knutarna att få sätta sig in i en del frågor och problem, som äro för ingående
och djupa för dagspressens ytliga behandling. Där ha de arbeten av största värde
för deras ekonomi, för deras ställning i samhället, kort sagt de rikaste tillfällen att
sätta sig in i tidens olika skiftande frågor och hålla sig själva i nivå med hela
samhällets kulturella liv.

I dessa för bondeklassen bistra och betydelsefulla tider kunna bönderna inte
längre stå till svars med sin gamla liknöjdhet för bildningen och de olika
samhällsproblemen. Arbetarklassen hotar att alldeles överflygla dem på alla områden, och
det är en ung klass utan traditioner. Den har inte hunnit fram ännu till det
nedärvda samhällsansvar, som bönderna besitta. De ha ingen forntid, de vilja bara
skapa sig en framtid, och få de hållas, skapa de den efter sitt eget beläte. Bönderna
representera den sociala och ekonomiska ryggraden i vår samhällsorganism, och det
är inte bara till deras egen skada, om de sjunka tillbaka. De måste rycka upp sig
till att deltaga i samhällslivets olika yttringar, de måste lära sig inse, att man
kommer längre med en positiv, på kännedom om förhållandena byggd insats än
genom ett negativt ofruktbart missnöje enbart. De måste lära sig, att kulturens
frukter även äro för dem, och att de böra taga emot dem ur samhällets hand, då
de erbjudas. Det är inte bara deras rättighet utan nästan mer deras skyldighet
— de ha kulturella traditioner och en kulturell ställning att försvara.

LANTUNGDOMENS BILDNINGSARBETE.
Av sekreteraren i Jordbrukare-Ungdomens Förbund Sigurd Svensson.

En skärpning av klassmotsättningarna är i närvarande tid minst av allt önskligt.
När lantungdomen organiserar sig, är det ej eller bör det ej vara för att ställa
sig i harnesk mot andra samhällsklasser. Vare all politisk besmittelse fjärran den
uppväxande ungdomen. Landsbygdens säregna förhållanden, dess avskildhet,
jordbrukets särställning bland näringarna, detta och mera till talar emellertid för,
att en bildningsorganisation bland jordbrukets ungdom är i hög grad önsklig.

I och med den gamla allmogekulturens försvinnande förlorade allmogen sitt
andliga fotfäste och prisgavs åt den nyskapade stadskulturens förflackande
avigsidor. Den nya tidens av industrien frambragta materiella förmåner (t. ex. telefon,
elektrisk kraft m. m.) kunde landsbygden i sin avskildhet och med sin glesa
befolkning draga mindre nytta av, och av samma orsaker kunde den nya tidens rika
andliga värden (skolor, bibliotek, teater, musik o. s. v.) ej bli lantfolkets förstfödslorätt.
Men det lätta skummet från tidens av rika inre krafter upprörda hav drevs av
vinden ut kring landet och uppsnappades med glädje av de andligen hungrande som
ett lättfånget byte ur den nya kulturens rika skattkammare. Stillösa »villor», fula
möbler, »slimskläder», dragspel och slagdängor ersatte de gamlas vackra gårdar,
gedigna möbler, folkdräkterna, fiolen och folkvisorna — för att nämna några exempel.


Samtidigt fick jordbruksnäringen att kämpa med den nya tidens nya ekonomiska
förhållanden. »Kapitalet» blev en faktor av förut ej anat värde och fick i samhällslivet
ett dominerande inflytande. Jordbruket måste ekonomiseras på ett helt annat
sätt än förr för att kunna bestå i den allmänna kampen om brödet. Här möttes och
mötas den nya tidens bönder av svårigheter, som flertalet än i dag knappast kan
överblicka och som årtiondens arbete ej skall till fullo kunna reda upp.

Vilka verksamhetsområden öppna sig ej för de unga jordbrukargenerationerna!
Här ha nu nämnts tvänne stora fält, som båda kunna locka starka och handlingsdugliga
plöjare. Det ena: kulturens åker, som fordom bar fädrens starka och goda
korn, bär nu en gles sådd av den nya tidens vete men ett rikt ogräsbestånd
därjämte. Bort med ogräset och fram med nya rikgivande utsäden för morgondagens
sådd! Det andra: jordbrukarens yrke, vari farfar på sin tid var fullärd, kräver nu
all den intelligens, som landsbygden kan frambringa, vakna, driftiga utövare.
Nu för tiden blir ingen fullärd.

Härav torde klart framgå, att de specialuppgifter, som vänta lantungdomen,
äro sådana, att en särorganisation av denna ungdom med allsidigt fostrande syfte
ej blott äger berättigande utan är ett trängande behov. En sådan organisations
betydelse skall ligga ej blott i de fördelar, som av densamma ur ren klassynpunkt
stå att vinna (ekonomiskt och kulturellt uppsving). En livaktig och kulturellt
högt stående jordbruksbefolkning är ett modernt industrifolks största, rikedom. I
de rena industridistrikten äro nämligen degenerationsf aktörer na av så stor
betydelse, att framstående rasbiologer utan tvekan dödsdöma industrifolk, hos vilka
modernäringen är stadd i obeveklig tillbakagång. Vår framstående rasbiolog,
docenten Lundborg, skriver: »Stat och enskilda böra hjälpas åt att som motvikt
mot den rasfientliga s. k. industrialismen uppbygga mönsterhem på landet. En
kraftig jordbrukande befolkning är ett livsvillkor för ett folk, som ej vill urarta.»
Det är alltså i stolt medvetande av att ej endast drivas av klassegoistiska motiv,
som jordbrukets ungdom kan gå till sitt självuppfostringsarbete.

Jordbrukare-Ungdomens Förbund (J. U. F.) bildades vid 1918 års lantbruksvecka.
Dess mål framgår av vad här ovan sagts. Detta mål vill förbundet söka
uppnå genom att

»bibringa de unga en fördjupad hembygdskunskap, förvärvad under studier och
strövtåg i hembygden,
låta varje medlem självständigt utföra försöksodlingar,
på landsbygden söka skapa ett sunt och gediget nöjesliv samt
på olika sätt främja och stödja ungdomens verksamhets- och bildningsbegär.»

Det är ett allsidigt bildningsarbete, som åsyftas. Till skillnad från andra
riksförbunds studiearbete vill J. U. F. ge även den uppväxande ungdomen, från de
första ton-åren, den ledning, som nu i alltför många fall helt saknas. Må vi akta oss
för att ge alltför stolta bragelöften; vi veta nogsamt, att det vi åsyfta är oerhört
krävande, att arbetet är mycket och vingårdsmännen få, men det lilla, som redan
gjorts, ger vid handen, att mycket kan göras.

För den uppväxande ungdomens vidkommande vill J. U. F. i någon mån
komplettera skolarbetet. Ledaren för barnen ut i naturen. De ha läst geografi men
kunna kanhända ej hitta rätt på väderstrecken ute eller med ledning av en karta
gå fram i okänd mark. De ha läst historia men känna kanske intet om hembygdens
historia och om gångna generationers liv och arbete. Ledaren för dem till
hembygdsmuseet och t4ll traktens historiska minnesmärken, och åtskilligt kan han också
under strövtågen berätta om bygdens geologiska historia, om hur den skogklädda
grusåsen bildades, eller hur torvmossen blev till. Barnen ha i skolan sökt fästa i

minnet detaljer om växterna, men känna föga om deras betydelse. Nu skola vi visa
dem kulturväxterna och deras olika uppgifter, ogräsen och deras egenart, deras
spridningssätt och deras skadegörelse, visa dem vilda växter av betydelse inom
läkekonsten och andra vilda växter, som äro matnyttiga. Barnen ha kanske reda
på antalet tår på fåglarnas fötter men kunna ej ute i naturen utpeka de vanligaste
fågelarterna. Nu ska vi visa dem, hur fåglarna bygga och bo, och vad de leva av,
och särskilt skall de insektätande fåglarnas oerhörda ekonomiska betydelse för
jordbruket uppmärksammas och i samband därmed fågelskydd praktiskt övas.

Ett arbete sådant som detta skall alltid behövas. Skolväsendet kommer
säkerligen att alltfort förbättras, trots de äldre jordbrukarnas i viss mån förklarliga
motstånd, men ett fritt bildningsarbete skall dock alltid bli av nöden, så visst som att
skolorna aldrig kunna ge en avslutad bildning utan blott en grund att framdeles
bygga på. Om den unge blivande jordbrukaren efter att ha genomgått folkskolan
med dess fortsättningsskola samt folkhög- och lantmannaskola äger ett djupt inre
medvetande om att endast stå på första trappsteget upp mot bildningens höjder,
vars högsta plattform aldrig kan nås och tillika känner ett starkt behov av att få
vandra vidare steg för steg uppåt — då ha sannolikt skolorna fyllt sin uppgift.

Lantungdomens självbildningsarbete, i studiecirklar, genom studiekurser och
enstaka föreläsningar, bör givetvis främst omfatta ämnen, som ligga jordbrukarungdomens
i början av denna uppsats nämnda verksamhetsfält nära. Vi behöva
stridbara män i arbetet på jordbruksnäringens renässans, och den verkliga
stridbarheten såväl som den varma, ej slocknande entusiasmen, nås först genom en djup
förståelse av de mål, för vilka vi arbeta. Hembygdsstudierna i vidsträcktaste
bemärkelse, omfattande geografi, geologi, kulturhistoria o. s. v. böra alltså stå främst
på våra studiecirklars arbetsschema. Men även andra ämnen böra där återfinnas,
ty först genom att höja vår allmänbildning ska vi lyckas ge jordbruket den höga
ställning, som vi önska, att det må intaga. Genom ökad allmänbildning öppnas
väg för oss till erkännande av andra sociala rörelser och till förståelse av olika tiders
strömningar och dessas betydelse för det mänskliga framåtskridandet.

»Det är lätt att säga tulipanaros, men gör'na», invänder nu den klentrogne, cch
från nog så tongivande håll framkastas med anmärkningsvärd pessimism, att
läslusten på landsbygden avtar. Ja, vår tid är sannerligen ej en tid av kontemplation
och inre samling. Till och med på landsbygden är det en mångfald av mer eller
mindre tomma intressen, som verka splittrande och hålla läslusten borta. Nog
läses dock även av jordbrukarbefolkningen mera nu än förr om ock liksom i städerna
övervägande »lätta» saker. För ringa är emellertid läslusten, det må villigt medges
och vore den ej det, hade vi ju knappast behov av en organisation att driva fram
bildningsarbetet. Är läslusten borta, ej tjänar det något till att veklaga däröver.
Låt oss i stället väcka den! Det är en uppgift, som främst väntar en
jordbrukarungdomens studierörelse. Att detta i vidaste omfattning skall lyckas, därpå tvivlar
ej den, som sett stora skaror av ungdom strömma till vid J. U. F:s kallelserop.
Och har man i likhet med den, som skriver dessa rader, rest kors och tvärs på Sveriges
landsbygd, skall man ej ha undgått att möta den där unge jordbrukaren eller
bondesonen, som med levande intresse sköter sitt dagliga arbete i jordbruket och
som vid aftonlampan njuter en god bok ur en förvånansvärt välfylld bokhylla. Lite
var torde vi ha mött honom och en stunds samtal med honom har övertygat oss
om, att varken Goethe eller Platon, Hans Larsson, Mæterlinck eller Wells, som
prydde hyllan, stodo där blott »til Lyst». Sådana lysande exempel äro ej alltför
tunnsådda, och de låta oss med förhoppningsfull visshet vänta underverk av alla de
unga, friska krafter, som dess bättre ännu finnas på Sveriges landsbygd.

<chapter name="Om arbetarklassens självbildningsarbete.
Något om A. B. F:s organisation och arbetsmetoder.">
OM ARBETARKLASSENS SJÄLVBILDNINGSARBETE.
Något om A. B. F:s organisation och arbetsmetoder.

Av Fil. kand. Yngve Hugo.

Omkring de olika slagen av folkbibliotek har under de senaste åren framvuxit
ett bildningsarbete, avsett att åstadkomma ett mera systematiskt utnyttjande av
bibliotekens bokskatter. Särskilt äro de försök som gjorts att anknyta föreläsningar
och studiecirklar till bibliotekens verksamhet värda att uppmärksammas. Då de
kommunala myndigheterna gå att ordna de olika kommunernas biblioteksförhållanden
är det därför att hoppas, att de samtidigt genom ekonomiskt understöd och
på annat sätt uppmuntra den planmässiga studiecirkel- och föreläsningsverksamhet,
som finnes organiserad inom de olika föreningarna. Särskilt böra skolråden på
bästa möjliga sätt söka ordna lokalfrågan för studiecirklarna och föreläsningskurserna.
I nedanstående uppsats vill undertecknad lämna en kort redogörelse för
den bildningsverksamhet, som av Arbetarnes Bildningsförbund (A. B. F.)
organiserats inom den svenska arbetarrörelsen och särskilt för det samarbete, som
förbundet sökt åstadkomma mellan bibliotekens, föreläsningskursernas och
studiecirklarnas verksamhet.

A. B. F. utgör en sammanslutning av 14 riksorganisationer inom den svenska
arbetarrörelsen med ett gemensamt medlemsantal av cirka 900,000 medlemmar.
Förbundets uppgift är att befrämja en planmässig bildningsverksamhet inom
arbetarrörelsen, huvudsakligen genom att stödja de olika lokalorganisationernas
biblioteks-, föreläsnings- och studiecirkelverksamhet. A. B. F:s huvudstyrelse
utgöres av dess representantskap, bestående av valda representanter för de olika
riksorganisationerna. Representantskapet utser A. B. F:s centralbyrå, som har
hand om den egentliga studieledningen. Inom de olika länen organiseras särskilda
A. B. F.-distrikt, utgörande sammanslutningar av länens distriktsorganisationer
inom arbetarrörelsen. A. B. F.-distriktens styrelser utse instruktörer, vilka genom
att stå i intim kontakt med A. B. F:s centralbyrå kunna vid sidan av centralbyrån
meddela distriktets arbetare råd och upplysningar angående bildningsarbetet. På
varje plats, där ett flertal för bildningsarbetet intresserade arbetarföreningar
finnas, organiseras lokala bildningsråd, bestående av representanter för dessa
föreningar. Dessa bildningsråd ha till uppgift att på bästa möjliga sätt befrämja
arbetarnas självbildningsarbete. Då tyngdpunkten av arbetarrörelsens bildningsarbete
numera är förlagd till dessa bildningsråd skall här lämnas några exempel på vad
som utförts av några av de livaktigaste av dem under det senaste arbetsåret.Närmare upplysningar om A. B. F. kunna erhållas genom att från A. B. F:s centralbyrå,
Brunnsvik,  Sörvik, rekvirera förbundets upplysningsbroschyrer.

Till A. B. F:s Stockholmsavdelning har under arbetsåret 1919—20 varit anslutna
101 föreningar. Inom avdelningen ha under året 113 studiecirklar med sammanlagt
1,556 medlemmar varit i verksamhet. 83 av dessa cirklar ha arbetat under lärares
ledning; i 30 cirklar ha studierna letts av en bland kamraterna. Inalles ha cirklarna
haft 1,203 sammankomster. Bland de ämnen, som cirklarna studerat, må nämnas:
svenska språket (20 cirklar), skönlitteratur (13), stats- och kommunalkunskap
(7), socialismen (6), stenografi (6), bokföring (4) och kammarmusik (2). Cirklarnas
lokalfrågor ha lösts på olika sätt: 30 ha erhållit lokal i folkskola, 19 i



fackföreningslokaler, 15 ha fått lokaler upplåtna av arbetsgivare, 8 ha hållit till i kafélokaler,
6 i medlemmarnas och 5 i lärarnas bostäder o. s. v. 18 av cirklarna ha under
arbetsåret köpt böcker för tillsammans kr. 202:35. Dessutom ha cirklarna i stor
utsträckning lånat böcker från det ej till A. B. F. anslutna Arbetarbiblioteket i Folkets Hus.
Avdelningens föreläsningsverksamhet har dels omfattat söndagsföreläsningar i
Folkets Hus A-sal, dels föreläsningsserier i medborgarkunskap anordnade
gemensamt med Arbetarinstitutet och Stockholms Arbetarkommun i Arbetarinstitutets
lokal, dels ock enstaka föredrag, i regel hållna vid de olika föreningarnas
sammanträden. I avdelningens arbete ingår även planmässigt ordnade museibesök under
sakkunnig ledning. Till Riksmuseet ha sålunda under året förmedlats besök för
39 grupper omfattande 1,339 personer, till Nordiska museet för 31 grupper med
1,670 deltagare och till Nationalmuseum för 14 grupper med tillsammans 279
personer. En sektion av Stockholmsavdelningen, »Föreningen Nöjeskultur» har under
lördags- och söndagsaftnar anordnat ett 50-tal nöjesaftnar i Folkets Hus B-sal.
Nöjesaftnarna, av vilka de flesta varit abonnerade av olika föreningar, skola enligt
bestämmelserna vara »kulturella, lärorika, värdiga och samtidigt roande». För
nöjeskulturens höjande verka också Stockholmsavdelningens teateramatörer och
dess folkdanslag. Icke mindre än fyra gymnastikgrupper ha å olika lokaler haft
regelbunden kvällsgymnastik under sakkunnig ledning. Till sist må nämnas, att
Stockholmsavdelningen intimt samarbetar dels med Birkagårdens folkhögskola,
dels med den s. k. Söderskolan. I bägge läroanstalterna tillsätter avdelningen halva
antalet styrelsemedlemmar. Till A. B. F:s Stockholmsavdelnings verksamhet har
Stockholms stadsfullmäktige beviljat ett årligt anslag av 3,000 kr.De som önska ta närmare del av Stockholmsavdelningens arbete kunna från A. B. F:s
Stockholmsavdelning adr. Folkets Hus, Stockholm, rekvirera dess tryckta verksamhetsberättelse.

En liknande verksamhet bedrives av A. B. F.-avdelningarna i en hel del andra
städer, såsom Göteborg, Malmö, Västerås, Kalmar, Eskilstuna, Jönköping o. s. v.
Arbetet omfattas överallt med samma intresse och åtnjuter anslag såväl av
föreningar, bolag och enskilda som av stadsfullmäktige.

Som ett exempel på vad ett lokalt bildningsutskott ute i landet kan utträtta kan tagas
Högsjö bildningsutskott. Detta utgör en sammanslutning av platsens föreningar
med ett gemensamt medlemsantal av omkring 650 personer. Varje förening erlägger
en årsavgift av 50 öre per medlem. Utskottet har indelats i en studieavdelning,
en nöjesavdelning, en idrottsavdelning och en biblioteksavdelning. Studieavdelningen
har organiserat studiecirklar i kommunalkunskap, hälsolära, socialismens
historia och om förbränning och ljus. Årets bokinköp uppgå till inemot 800 kronor.
Nöjesavdelningen har bl. a. anordnat lekaftnar, planerar till sommaren utflykter
och bollspel och har planer på att anskaffa egen biograf för att därigenom få
kontrollen på detta område. I drotts avdelningen har ordnat en idrottsplan, anskaffat
idrottsredskap, organiserat två gymnastikgrupper, som vardera ha övning två
gånger i veckan. Biblioteksavdelningen har organiserat samarbete mellan de olika
biblioteken på platsen bl. a. angående tryckning av gemensam katalog. Från
»bolaget» har bildningsutskottet erhållit ett anslag av 1,200 kr. »att användas efter
gottfinnande till bildningsändamål». Till hösten skall begäras kommunalt anslag.

Som ett prov på vad en ensam studiecirkel kan uträtta lämnas här ett kort
sammandrag av rapport från A. B. F:s studiecirkel n:r 1,000 i Höör. Cirkeln har
samlats varje tisdagskväll i Folkets Hus lilla sal. Inalles har hållits 25 möten.
Deltagarantalet har under höstterminen varit 32 och under vårterminen 31. Under
höstterminen studerades hembygdskunskap efter följande plan:

Den 4 nov. »Höörs utveckling de sista 50 åren» anförande av O. A. Samtal. »Bosjökloster»,
skildring av O. H. — Samtal om munkväsendet. — Skånska låtar på fiol av N. O.
11 nov. »Ernst Ahlgren», levnadsbeskrivning av N. O. — »Kamrater» m. fl. noveller av Ernst
Ahlgren, uppläsning av C. O. och O. V. A. — Samtal om »Kamrater».
18 nov. »Livet i Ingelstads härad för 70 år sedan», anförande av O. L. Uppläsning av Harald
Johnssons »Göingar». — Sång. — Rikhaltig litteratur från kommunalbiblioteket.
25 nov. »Höörs-afton». — »Emil Kleens författarskap», anförande av O. A. Uppläsning ur hans
Valda dikter. — »Hanna Söderlund-Hammar», anf. av N. O. Uppläsning och referat av noveller
ur »Hård mark» och »Lyckta dörrar» av A. V. F. — »De nya kommunallagarna», anf. av
riksdagsman Olof Andersson. Samtal över fullmäktigeinstitutionerna. — Fiolmusik. — Litteratur:
»De nya kommunallagarna».
9 dec. Referat ur T. Norlinds »Svenska allmogens liv», i synnerhet kapitlen om Luciafirandet,
Byalaget och bröllopsseder, N. S. — Samtal. Sång.
15 dec. »De nya kommunallagarna», anf. av Olof Andersson. Samtal över stämmor och stämmors
hållande. — Fiolmusik.
22 dec. Kommunalstämma, ordf. Olof Andersson.

Vårterminens arbete pågick efter följande plan:

27 jun. »Sveriges Statskunskap», anf. av fil. mag. Carl Darelius. Särskilt skildrades och
debatterades: Samfundsbildning, Sveriges första bebyggare, forntiden. — Uppläsning (H. Wranér)
av O. A. — Sång.
2 febr. »Sveriges Statskunskap», av Carl Darelius: Medeltiden, häradsindelning och tingslag. —
Uppläsning (H. Wranér) av O. A. — Sång. Fiolmusik.
25 febr. »August Bondesson-afton», anf. och uppläsning ur Bondessons folklivsskildringar av fil.
mag. G. Freudenthal. — Sång ur Bondessons visor av N. O.
17 febr. »Sveriges Statskunskap» av Carl Darelius: Övergången från medeltiden till nyare tiden. —
Samtal. — Uppläsning (Pelle Molin) av N. O.
24 febr. »Sinnes-psykologi», anf. av fil. mag. G. Freudenthal.   Praktiska försök. — Uppläsning (H.
Wranér) av J. Å.
2 mars »Sveriges Statskunskap» av Carl Darelius: 1500—1600-talet. — Samtal: Kungamakt och
folkmakt. — Uppläsning (H. Wranér) av O. A. Musik: fiol och piano.
9 mars. »Sveriges Statskunskap» av Carl Darelius: 1700-talet, Frihetstiden. Samtal: Envälde. —
Uppläsning (Pelle Molin) av N. O.
16 mars. »Psykologi» av G. Freudenthal: Föreställningsivet; associationer och deras betydelse
som faktorer i uppfostran. Samtal: Våra barns religiösa och moraliska fostran. —
Uppläsning  (H. Wranér) av N. O.
25 mars. G. Freudenthal. Samtal över: hur våra åsikter bildas, folkbildningsrörelsen,  tidningspressen m. m.
30 mars. »Sveriges Statskunskap», av Carl Darelius: 1800-talet. Samtal. — Servering.
8 april. »Sveriges Statskunskap» av Carl Darelius: 1800-talet. — Uppläsning ur G. Frödings
folklivsskildringar av G. Freudenthal. Samtal.
20 april. »Sveriges Statskunskap» av Carl Darelius: Författningen, riksdagen, hur den väljes
och hur den arbetar. — Samtal. — Uppläsning (Fröding) av G. Freudenthal.
27 april. Uppläsning ur Frödings dikter av G. Freudenthal. — Fiolmusik.
4 maj. »Sveriges Statskunskap» av Carl Darelius: Den centrala förvaltningen. — Samtal.

Cirkelns medlemmar utgöras av arbetare inom skilda yrken på platsen.
Talrikast representerade äro järnvägsmännen. Cirkeln äger ej eget bibliotek, men
anlitar flitigt kommunalbiblioteket. Till hösten ämnar cirkeln söka kommunalt
anslag och torde efter framvisandet av det gångna årets arbetsresultat knappast,
kunna förvägras sådant. Att medlemmarna, som studieledaren i brev meddelar,

»hysa ett verkligt intresse för saken och fatta studiearbetet på fullt allvar» kan
man lätt nog förstå sedan man tagit del av rapporten.

Vilka svårigheter en studiecirkel kan ha att kämpa emot framgår av följande utdrag
ur ett brev till A. B. F:s centralbyrå från en studieledare i en landsförsamling
i Södra Sverige:

»Som bekant bildades här en studiecirkel, som erhöll anslutning till A. B. F. Som vi ej har låtit
höra av oss med några bokrekvistioner kanske Ni fått den uppfattningen, att cirkeln är död. Så
är emellertid ej fallet. Jag skall därför be att få lämna några upplysningar och meddelanden om
densamma,

Cirkeln, som började sin verksamhet i nov. månad erhöll vid starten något över 50 medlemmar.
Medlemsantalet är nu uppe i över 80, vilket jag tycker är ganska mycket i en församling med 422
invånare.

— — — — — — — — — — — — — — — — — — — — — — — — — — — — — — 

Våra böcker ha vi inköpt privat eller direkt från bokförlagen. Skulle vi köpt böckerna genom
bokförmedlingen så hade vi kanske icke fått dem före jul och då hade cirkeln dött under tiden. Alla
medlemmarna ville nämligen ha böcker att läsa med detsamma. Vi ha redan 75 band inköpta.
Böckerna äro köpta hos Bonnier, Svenska Andelsförlaget, Bohlin & C:o, samt Nutidens förlag.
De flesta (48 band) äro skönlitteratur av de författare som äro mest lästa inom studiecirklarna.
de övriga äro stats- och kommunalkunskap.

Avgiften är 1 kr. per kvartal men kommer att sänkas, när vi erhålla statsanslag. Cirkeln har
studiemöte var 3:dje vecka. Cirkeln åtnjuter av kommunen följande förmån: fria lokaler för
studiecirkeln i sockenstugan och för föreläsningarna i skolan, fri vedbrand m. m. Jag skall till hösten
försöka ombilda studiecirkeln till specialcirklar, enär det visat sig att vi äro för många i en gemensam
cirkel.

— — — — — — — — — — — — — — — — — — — — — — — — — — — — — — 

Ingen människa kan tänka sig eller räkna ut vilket arbete som nedlagts innan vi kommit så
långt som vi gjort. För det första är det ej så lätt att starta en cirkel på landsbygden som i
fabrikssamhällen, för det andra har jag hitintills varit så gott som ensam om att ordna alltsammans. Men
nu är det värsta över ty nu är intresset väckt och nu börjar det bli allt fler som intressera sig för
och sätta sig in i cirkelarbetet.

Det värsta var, innan jag lyckades få någon lokal, att övertyga pastorn här i församlingen.
När jag framställde min förfrågan om lokal och redogjort för cirkelns uppgift m. m. fick jag följande
utlåtande av pastorn: 'Jaha jag vet aldrig om jag skall töras lova det, för jag vet hur det går till
med sådana där föreningar. Det börjar så fint och vackert, det lovar så stort och mycket men bäst
som det är så är di socialister allihop, så jag vet aldrig om jag törs lova det. Men vill ni gå med på
mitt förslag så kanske det skall låta sig göra.' Pastorns förslag var detta: 'Ni skall ha bestämda
dagar som ni samlas på och då skall ni göra på följande sätt: Ni skall lära er verser ur psalmboken
eller stycken ur katekesen. Så skall ni skriva av dem på mötena och rätta åt varandra. På det viset
kommer det att gå bäst i längden ty då vinner ni de äldres aktning och sympati samtidigt som ni
få dubbel nytta av edra studier.' Vad pastorn särskilt varnade oss för var litteraturen. Hans sista
förmaning till mig var denna: 'det ber jag Er, akta Er för litteraturen ty det ligger en snara dold
i den. Det är inte allom givet att förstå litteraturen, det fordras en särskild förmåga och en särskild
begåvning härför som ni inte ha.'

Antingen skall man tycka det är synd om pastorn eller också om församlingen.

Det skulle vara roligt att veta vad Ni tror om vår studiecirkel och dess arbete.»

Detta brev — ett bland många liknande, som A. B. F:s centralbyrå fått mottaga
— vittnar om vilket brinnande bildningsintresse, som finnes ute i bygderna, och
vilken stor och ansvarsfull uppgift A. B. F. och dess lokalavdelningar har att fylla
i vårt land. Hitintills är det huvudsakligen industriarbetare, som mera aktivt

<chapter name="Om betydelsen av teknisk litteratur i folkbibliotek
för hantverkare och industriarbetare.">
deltagit i A. B. F:s arbete. Under de senaste åren ha emellertid lantarbetarna
strömmat till i allt större utsträckning. I år har också Svenska Lantarbetarförbundet,
som räknax 10,000, medlemmar, ansökt om inträde i A. B. F. Den beryktade
tråkigheten på landsbygden torde nog också bäst avhjälpas genom att lantbefolkningens
kulturella och sociala intressen höjas. Om människorna endast få
kulturella behov så finna de alltid vägar att fylla dem.

Arbetarnes Bildningsförbund har under det senaste arbetsåret kunnat glädja
sig åt en framgång större än något år förut. I A. B. F:s matrikel ha under de gångna
åtta åren inregistrerats 1,017 studiecirklar. Av dessa ha under senaste året 800
varit i verksamhet. Cirklarnas gemensamma bokförvärv detta år representerar en
summa av kr. 48,310:44. Härav har cirklarna erhållit i anslag av staten kr.
10,612:59. Under arbetsåret ha anordnats 300 föreläsningskurser med tillsammans
1,200 föreläsningar. Kostnaderna härför uppgå till kr. 53,405:25, varav staten
bidragit med kr. 8,750. Som en mätare på verksamhetens omfattning kan nämnas,
att till A. B. F:s centralbyrå under året inkommit 9,813 postförsändelser och att
från byrån expedierats 9,198 försändelser. Orsaken till denna framgång torde dels
vara att tillskriva den lättnad av det ekonomiska trycket, som världsfreden
medfört, dels den lagstadgade begränsningen av arbetstiden, som givit de svenska
arbetarna bättre möjlighet än förut att ägna sig åt självbildnings verksamhet. Den
beslutade utvidgningen av medborgarrätten, som ställt tusentals arbetare inför nya
samhällsuppgifter, ställa givetvis också nya krav på arbetarnas bildningsorganisationer.
Det är att hoppas, att de kommunala myndigheterna till fullo uppskatta
vikten av detta arbetarnas självbildningsarbete och att de vid uppgörande av
inkomst- och utgiftsstat ej underlåta att bland de ordinarie utgifterna till
kulturella ändamål också upptaga anslag till Arbetarnes Bildningsförbund.Ang. studiecirkelverksamheten i allmänhet se anvisningarna s. 158.

OM BETYDELSEN AV TEKNISK LITTERATUR I FOLKBIBLIOTEK
FÖR HANTVERKARE OCH INDUSTRIARBETARE.
Av Undervisningsrådet Nils Fredriksson.

Den tekniska litteraturen på vårt språk är långt ifrån så rikhaltig, som man
skulle önska. För dem, som kunna läsa främmande språk, exempelvis tyska, står
däremot en mycket omfattande och detaljerad litteratur till buds. Vid de tekniska
läroanstalterna, särskilt på de högre stadierna, äro läroböcker och handböcker till
stor del av tyskt, stundom engelskt eller franskt ursprung. För de lägre stadierna,
i vilka bristen på kunskaper i främmande språk gör det omöjligt att lita till utländsk
litteratur, finnes visserligen åtskilliga böcker på svenska, och några av dessa äro
förtjänstfullt utarbetade, men de hava i allmänhet icke kunnat erhålla sådan
spridning att författandet blivit tillräckligt lockande. Därtill kommer, att teknikens
hastiga utveckling gör, att den tekniska litteraturen hastigt föråldras. Det fordras
alltså även en rask omsättning för att den skall kunna hållas tillräckligt modern.
Svårigheterna för oss att åstadkomma och vidmakthålla en teknisk litteratur av


önskvärd omfattning och beskaffenhet ligga naturligtvis huvudsakligen däri, att
vi äro ett litet folk, att svenska språket läses av endast några få millioner människor,
under det att tyska och engelska läses av hundratals millioner. Emellertid är det
uppenbart, att vi icke kunna undvara en svensk teknisk litteratur och att vi böra
söka göra den så omfattande och så god som möjligt. Kravet härpå framstår så
mycket större som, tack vare riksdagens år 1918 fattade beslut angående
upprättande av praktiska ungdomsskolor, den lägre tekniska och yrkesundervisningen
kommer att väsentligt utvidgas. Denna omständighet torde emellertid i sin mån
bidraga till att skaffa den tekniska litteraturen ökad spridning och därigenom skapa
bättre förutsättningar för tillkomsten och utvecklingen av svensk sådan litteratur.
Härtill kunna även folkbiblioteken bidraga genom att mera än hittills beakta och
framhålla den tekniska litteratur, som redan finnes.

Det är naturligtvis icke meningen, att bibliotekens styrelser och föreståndare
skulle göra detta för att skaffa författare och förläggare ökad avsättning. Även
tanken på främjandet av den tekniska litteraturens utveckling kan lämnas å sido.
Det är skäl nog, att den tekniska litteraturen i och för sig äger ett stort
bildningsvärde och att den tekniska kunskapen blir mer och mer nödvändig icke blott
för yrkesmannen utan för alla, allt efter som teknikens tillämpning sprider sig till
fler och fler områden, så att den ingår i snart sagt all mänsklig verksamhet.
Utvecklingen av fortsättningsskolan, vilken inom få år skall vara obligatorisk i hela riket
och vilkens undervisning skall, såvitt möjligt, läggas i praktisk riktning, torde böra
kompletteras genom folkbibliotekens utökning med motsvarande litteratur, så att
det begär efter praktiska kunskaper, som i fortsättningsskolan väckes, må kunna
finna sin tillfredsställelse bland annat genom läsning av teknisk litteratur — icke
blott sådan allmänt beskrivande som Uppfinningarnas bok och dylikt utan i all
synnerhet sådan, som kan rikta den unge med sådana upplysningar, som äro direkt
tillämpliga i hans praktiska verksamhet. Såsom redan är nämnt, finnes ännu så
länge ej mycken sådan litteratur på svenskt språk att tillgå, men det gäller att
tillgodogöra den, som ändå finnes. Vi få väl hoppas, att tillkomsten av ett större
antal lärlings- och yrkesskolor skall medföra bättre tillgång på just sådan teknisk
facklitteratur, som mest saknas. Det blir då av vikt, att även folkbiblioteken
intressera sig för densamma icke blott på orter, där lärlingsskolor finnas eller kunna
tänkas uppstå, utan i all synnerhet där lärlingsskolor saknas, och de unga alltså
måste hänvisas att söka ersättning genom självstudier. På goda grunder har det
sagts, att vårt folk äger särskild håg och fallenhet för de naturvetenskapliga och
tekniska vetenskaperna framför andra. Det förefaller naturligt, att denna egenart
skulle beaktas och återspeglas i våra folkbibliotek. I våra bygder påträffas ofta
tekniska snillen, naturbegåvningar, som i brist på studiemöjligheter aldrig kommit
fram, och säkerligen finnas många, som slumrande förgäves väntat på någon
väckande impuls och aldrig blivit upptäckta. Förekomsten av god teknisk litteratur
i våra folkbibliotek torde i många fall kunna förhjälpa sådana krafter att komma
fram, som eljest skulle blivit outnyttjade, och såmedelst tillföra landet oberäkneliga
värden, värden som lätt nog kunna täcka kostnaden för den tekniska litteraturen
i hela landets alla folkbibliotek och mycket mera därtill. Under alla omständigheter
kan man vara säker om, att den tekniska litteraturen, lämpligt vald och lämpligt
framhållen, genom våra folkbibliotek skulle kunna tillföra våra hantverkare och
industriarbetare många för deras dagliga yrkesutövning värdefulla impulser och
kunskaper till nytta för dem själva och därmed även för näringslivet och landet i
stort sett.

<chapter name="När vi börja.
Några praktiska vinkar angående grundande av ett folkbibliotek.">
NÄR VI BÖRJA.
Några praktiska vinkar angående grundande av ett folkbibliotek.

Av Bibliotekarien vid Gustav Vasa församlingsbibliotek fröken Hildur Lundberg

»Vad nytta har man egentligen av att skaffa ett offentligt bibliotek?» Den som
frågar så, skulle jag vilja inbjuda till ett besök i ett modernt folkbibliotek för att
se vad som sker där. Vi begiva oss således till stadsbiblioteket i en medelstor stad.

En rad upplysta fönster vid en av stadens huvudgator visa oss var lokalen är
belägen.

Över det rymliga kapprummet komma vi in i låneexpeditionen, som är ett stort
rum, väl upplyst och försett med låga bokhyllor, dels löpande i rad kring väggarna,
dels placerade som »ståndare» mitt på golvet i sådan riktning, att bibliotekarien
från sin plats vid expeditionsbordet kan se, vad som tilldrager sig i rummet.
Oupphörligt komma besökande in, lämna sina böcker vid disken, fråga efter nya eller
gå själva in genom ett vändkors och taga reda på de böcker de vilja låna.

Vi slå oss ned vid disken och se oss omkring. Bredvid oss ha vi kortkatalogen
och där står. en ung man och söker efter litteratur om fotografering. Här kommer
en äldre man och lämnar bibliotekarien ett par böcker för att få dem antecknade
för hemlån. Det är en åkeriidkare, som i många år åkt kring stadens gator, medan
han på sin lediga tid berest hela världen i sällskap med Hedin och Nansen,
Lewenhaupt, Rasmussen och många andra. Bredvid honom sticker en liten tös upp
huvudet; hon når knappast över disken, men hon lägger fram ett stort bokpaket,
som skall bytas ut mot ett lika stort. Hon är så viktig och beskäftig och det kan
hon väl också vara, ty utväljandet av hela familjens andliga spis för veckan är
anförtrodd åt henne. »Pappa frågade, om det finns någon bok om bilar och så sa
mamma, att hon ville ha en bok av Kuylenstierna-Wenster. Hon tyckte inte om
den här.» »Den här» var en bok av Per Hallström, som »fröken» tydligen gjort ett
litet försök med, men med dåligt resultat. »Och så skulle Oskar ha en indianbok,
om fröken ville leta ut en, och så skulle Per ha en sagobok» och det skulle hon själv
också och dem kunde hon nog på egen hand taga reda på. Men pappa ville också
ha en berättelse av Blanche. Med kritisk blick granskar hon sedan vad fröken
plockar fram för att avge sitt votum, om vederbörande haft boken förut. — Där
borta vid sagobokshyllan i barnens vrå tränges hon snart med en hel del småttingar,
som ivriga och förtjusta undersöka, vad som finns inne på hyllan den kvällen. Vid
ungdomsböckerna stå ett par halvvuxna pojkar och »se efter på bilderna, om det är
någon skarp bok». På en liten pall, avsedd för dem, som ej räcka upp till översta
hyllan, sitta ett par smågrabbar tillsammans och diskutera Gustav II Adolfs
förtjänster med ledning av Anna Maria Roos bok, och från barnens fackhylla kommer
en liten yngling traskande med Barnens Bibel (med Dorés teckningar), en älskad
och därför svåråtkomlig bok.

Det är mycket folk i kväll, det är måndag och det är en »god» dag. Vid
skönlitteraturen trängas människorna. De flesta ha sina favorit författare, men då och
då antastar någon, som är villrådig, en av tjänstemännen och begär hjälp. Där är
en medelålders arbetare. Han har läst Jack London, men på honom har han
tröttnat. Han vill ha berättelser med innehåll i. Onkel Adam gillar han särskilt, men
av honom har han läst så mycket och nu undrar han, om det finns något liknande
— eller — han har också haft en bok av Viktor Rydberg, vad den hette, minns han


ej, men —. Så följas bibliotekarien och han åt bort till hyllan, där Rydbergs
arbeten stå. Jo, nu känner han igen boken, »Fribytaren på Östersjön» var det. Om en
liten stund vandrar han bort med Vapensmeden.

Där är ett par ungdomar, som fråga, var Conan Doyle står, och en dam, som
vill ha en diktsamling av Oscar Stjerne eller Bo Bergman.

Där är någon, som vill ha ett råd om en bok, som passar för en gammal sjuk herre,
här önskar någon lektyr, som skall läsas högt i familjekretsen, där är en ung man,
som skall deklamera i en klubb.

Men icke heller facklitteraturen står orörd. Vid Religionen söker en liten
skolyngling efter litteratur till en kria om Bibelns inspiration. Bland många andra
ämnen har han valt just detta såsom det mest intressanta. Bredvid honom
diskutera ett par äldre män, en vaktmästare och en järnvägsman, Kristusfrågan och
rekommendera varandra olika arbeten. Bland filosofien letar »den lille filosofen»
— om förmiddagarna säljer han ost och smör o. d. i en kryddbod — efter något,
som kan ge honom svar på frågan om livets mening.

Där är så många huvuden, så många sinnen. Det frågas efter historia, memoarer,
reseskildringar. En vill läsa om månen och en om trådlös telegrafi, en skall
hålla föredrag om våra samfärdsmedel och en,vill bygga sig en kanot. Där kommer
en lycklig fader och berättar, att han behöver en bok i barnavård, och där är en
pojke, som önskar »Finare matlagning», d. v. s. mamma skall ha den, ty hon går
bort och lagar middagar. Där är en ung dam, som vill ha något om den nyaste
konsten, och där sticker en liten tös en lapp i handen på bibliotekarien. På den
står det, att store bror önskar en bok, där det finns en avbildning av
»Bältespännarna». Här kommer en yngling, som vill tinga Auerbachs lexikon till
studentskrivningen.

Från olika hem komma de, från skilda arbetsområden, med olika bildningsgrad
och olika förutsättningar, med olika tycken och smak, en vill njuta av de stora
mästarnas konst, en annan vill förströ sig med en »rolig» bok, den ene vill tränga
in i livets högsta problem, den andre vill fördjupa sina kunskaper i något som
sammanhänger med hans arbete eller kall, eller i något som kanske är vida skilt
därifrån, men som han intresserar sig för, En läser målmedvetet, en söker på måfå
något att fördriva en ledig stund med.

Vi göra också en titt in i de båda läsrumnen, som finnas ett på vardera sidan
om låneexpeditionen. Det ena är avsett för vuxna och försett med ett bibliotek
med uppslagsböcker och tidskrifter; det är trevligt möblerat och ser inbjudande ut.
Mitt på golvet står ett stort bord, omkring vilket i all sämja ha slagit sig ned en
gammal f. d. professor, naturvetenskapsman, som nu sitter här kväll efter kväll
och läser Bergman & Svenséns Världshistoria, en cigarrhandlare, som läser Jerome,
Three men in a boat, jämförande originaltexten med den svenska översättningen,
en gammal dam, som läser Idun, och en arbetare, som tittar i Almanack för alla.
Vid ett annat bord läser en ung man Teknisk tidskrift, vid en skrivpulpet sitta
på ena sidan en skolyngling och skriver en kria flitigt rådfrågande Nordisk
familjebok och »Schück & Warburg» och på den andra en vedgårdsarbetare, som gör
anteckningar ur Platons Gästabudet. Där kommer någon in och slår i Adresskalendern
och där frågar en annan efter Sveriges rikes lag. Det andra läsrummet är
barnens och här sitta småttingar sida vid sida bläddrande i bilderböcker eller läsande
i Saga eller några andra populära barnböcker; då och då artar det sig till ett litet
gruff mellan ett par sidokamrater, då och då bliva viskningarna om den gemensamma
bilderboken något för högljudda, då och då hörs ett kvitter från en liten mun, som
måste berätta något, då och då måste bibliotekarien komma och stifta fred, varna

och förmana, uppmuntra en blyg nykomling eller hålla förhör med ett par tredskande
orosfrön. Hit kommer stora syster med lille bror eller kanske är det »en, som bor
i samma hus», och som blivit anförtrodd i hennes vård; eller drager där in en lång
rad från »samma kvarter» med en ledare i spetsen, en som varit på »biblo» förr och
vet, att man kan få »tira böcker» där; små nätta flickor och sådana, som redan visa
slynfasoner, små pojkar med troskyldiga, ärliga ögon spelande av livslust och okynne
och sådana, som inte riktigt vilja se folk i ansiktet, välklädda småttingar och
riktiga små smutsiga trasvargar, som först efter en grundlig handtvagning kunna
släppas in; här ha de alla en lugn vrå, ett upplyst och varmt rum och en rolig bok att
drömma sig in i.

Då vi lämna biblioteket, hoppas jag, att vi blivit överens om, att inrättandet av
ett bibliotek är något, som ett samhälle har nytta av. Frågan är blott, hur
biblioteket bäst skall ordnas på den ena eller andra platsen. Det är klart, att en liten
landskommun och en större stad icke kunna, ja icke heller böra inrätta sina
bibliotek efter alldeles samma mönster. För att göra den nytta det är avsett för, måste
biblioteket inrättas med hänsyn till behovet hos dem som skola begagna det och
detta kan vara i viss mån olika på olika håll.

Låtom oss tänka oss, att vi skola inrätta ett litet bibliotek på landsbygden. Det
är fyra saker vi måste tänka på. 1. Att ordna den ekonomiska frågan. 2. Att skaffa
en lämplig boksamling. 3. Att få någon, som kan ordna, vårda och låna ut böckerna.
4. Att få en lämplig lokal.

Den första frågan anse vi till att börja med ordnad och taga upp den till sist.
Vi börja alltså med

Bokurvalet.

Vilka böcker skola vi då tänka på att först köpa in? Om inte något bibliotek
förut funnits på platsen, få vi nog antaga, att en stor procent av våra blivande
låntagare äro ganska ovana vid att läsa böcker; deras lektyr har säkert egentligen
bestått i tidningen, en och annan spännande s. k. 25-öres bok; i en del fall Bibeln,
psalmboken och en postilla. Vi måote se till, att vi kunna bjuda dem något som
kan intressera dem, något som de tycka är roligt att läsa.

Där äro de, som vilja glädjas åt folksagans något grovkorniga humor, eller med
spänning lyssna till de goda människornas strider på denna onda jord; till
halsbrytande äventyr eller till berättelser om de gamla goda hemmens lugna värld.
Många vilja höra, hur det går till i främmande land, men andra, kanske de flesta,
trivas bäst i svenska förhållanden med människor, hos vilka de igenkänna sina
egna tankar och känslor, eller med sådana, som äro omgivna av en rikedom och en
glans, vars strålar genom boken lysa upp läsarens egen, mera torftiga värld.

Det finnes böcker, vilka på ett särskilt obehagligt sätt ockra på människornas
begär efter äventyr och behov av sentimentalitet, råa och brutala eller sliskiga och
intetsägande skildringar. Sådana böcker skola vi helt och hållet bannlysa från
folkbiblioteken; de äro farliga, uppegga människors dåliga lidelser och förråa deras
smak.

Dessa böckers dåliga rykte har gjort, att en del människor förakta alla s. k.
äventyrsböcker, och på det hela taget alla böcker, som äro skrivna för att roa, mera
än för att giva något konstnärligt utbyte. Detta tyckes mig vara överdrivet. Det
finnes åtskilliga böcker, som vi med lugnt samvete kunna taga med, även om deras
estetiska värde ej är det största. Men vi få heller icke glömma, att det även finns
många verkligt goda författare, som skrivit roliga och lättlästa böcker, och dem böra
vi först och främst taga vara på.


Emellertid finnes det väl också bland våra låntagare mera tränade läsare, några
som hava sinne för en boks skönhets värde, som njuta av själva framställningens
konst, av personligheternas psykologiska sanning, några vilka vi kunna bjuda även
böcker, vilka för att njutas fordra en högre kultur hos läsaren.

I bibliotekets första inköp bör ingå en rätt avsevärd procent skönlitteratur,
särskilt romaner och berättelser. Att lämna någon förteckning över lämplig
litteratur är icke min mening, är väl också omöjligt, då förhållandena kunna vara
väsentligt olika på olika orter. Några anvisningar torde dock vara lämpliga.

Biblioteket gör rätt i att skaffa en samling äldre svenska författares böcker;
så bör t. ex. utom nationalupplagorna av Tegnérs och Runebergs skrifter, våra
äldre skalder finnas i smärre upplagor eller åtminstone i någon antologi t. ex.
Warburg, Svenska sången, Mjöberg, Svensk litteratur, eller Rodhe, Thomée och
Zimmerdahl, Ur svenska litteraturen. Av romanförfattare äro att rekommendera
sådana som Aug. Blanche, Fredrika Bremer, Emelie Flygare-Carlén, Onkel Adam,
Carl Georg Starbäck och Z. Topelius.

Dessutom av yngre: Selma Lagerlöf, som bör vara rikt representerad, Strindberg,
Heidenstam (Karolinerna samt Svenskarna och deras hövdingar), Viktor
Rydberg (till en början Dikter, Fribytaren på Östersjön och Den siste atenaren),
Gustaf Frödings samlade dikter, Karlfeldts och Snoilskys diktsamlingar, ett par
arbeten av Victoria Benedictsson, Helene Nyblom, Sophie Elkan (Konungen),
Anna Wahlenberg, Mathilda Malling, Mathilda Roos, Cecilia Bååth-Holmberg (När
seklet var ungt), Elin Wägner (Norrtullsligan och Åsa-Hanna), Jeanna Oterdahl,
Runa och Aiva Uppström (Stormor i Dalom). Böcker av Henrik Wranér, Aug.
Bondesson, Gustaf Schröder, Albert Engström, Gustaf Janson, Olof Högberg och
Gustaf Ullman läsas mycket. Det kan i allmänhet också vara skäl att tidigt
anskaffa arbeten av Sigfrid Siwertz, Sven Lidman, Gustaf Hellström, Martin Koch,
Hj. Söderberg, Fabian Månsson (Rättfärdiggörelsen genom tron) eller Lydia
Wahlström (Daniel Malmbrink). Dock finnas trakter, där dessa författare ej torde
genast kunna påräkna en intresserad läsekrets, och där man därför bör dröja med
deras anskaffande.

Av utländska författare bör man ganska snart anskaffa något av Shakspere.
Hans Julius Cæsar finnes bland Skrifter utg. av Modersmålslärarföreningen. I
övrigt hava vi bland översättningar ett stort antal omtyckta böcker. Jag vill
endast nämna några populära namn: Ch. Dickens, George Eliot, B. S. Ingemann,
W. Scott, Jules Verne, Fritz Reuter, Alex. Dumas, Victor Hugo, Björnson,
Ibsen, Lie, Kielland, Börje Jansen, Sophus Bauditz, Knut Hamsun, Wr. W. Jacobs,
F. H. Burnett, Mrs Humphrey Ward, W. Locke, R. Kipling, H. G. Wells, Jack
London, Emile Zola, Leo Tolstoj, Meresjkovskij, Romain Rolland, Maurice
Maeterlinck och Rabindranath Tagore.

Ovana läsare bruka gärna taga samlingar av småberättelsei samt barn- och
ungdomsböcker, varför biblioteket bör hava en samling sådana, även om barn icke
hava rättighet att låna. Angående urvalet av barn- och ungdomslitteratur hänvisas
till fröken Alvida Sandbergs uppsats om skolbiblioteken.

Vad facklitteraturen angår, så är det ännu svårare att giva några anvisningar.
Det gäller att taga hänsyn till läsekretsens behov. Dock måste man väl komma
ihåg, att vid sidan av sitt arbete hava de flesta människor något intresse, som
sysselsätter dem på lediga stunder. Det gäller för biblioteket att taga reda på vad som
intresserar deras låntagare och skaffa lämplig litteratur. Vad varje bibliotek bör
söka att så småningom anskaffa är en god uppsättning av trevliga reseskildringar,
roliga memoarer och biografier samt historia, jakt- och djurlivsskildringar, sport,

böcker om flygmaskiner, motorer och automobiler, om fotografi, om barnavård,
om huslig ekonomi och trädgårdsskötsel, om lantbruk och boskapsskötsel. Om
höstarna brukar astronomi vara eftersökt; en stjärnkarta skall finnas. Åtminstone
i staden äro konst, teater och musik omtyckta fack; litteraturhistoria läses mycket.
Dessutom äro där läroböcker i språk, handelskorrespondens och stenografi mycket
efterfrågade. Även filosofi och religion måste anskaffas. Dessa fack bliva allt
flitigare efterfrågade. Man bör se till, att olika åskådningar bliva representerade.
Hembygdslitteraturen får ej försummas.I Biblioteksbladet har ingått översikter över litteratur om Halland (årg. 1916), Bohuslän,
Småland och Östergötland (årg. 1917), Södermanland (årg. 1918) samt Örebro län (årg. 1919).
Även övriga landskap komma småningom att behandlas.

Ett konversationslexikon bör ej saknas. Det bästa är naturligtvis större upplagan
av Nordisk familjebok, dock är det knappast att tillråda ett litet bibliotek
att betunga sin årliga budget med delar av detta dyrbara verk, utan i stället välja
den förkortade upplagan, som är under utarbetande, eller också ett ännu mindre
t. ex. Fröléens konversationslexikon. Några tidskrifter böra hållas.En förteckning på en del för folkbiblioteken lämpliga tidskrifter finnes i Biblioteksbladet
1919, s. 220. Till denna förteckning skulle jag vilja lägga: Illustrerad tidskrift utg. av O.
Mannström (2:50), Vår lösen utg. genom kyrkliga frivilligkåren i Uppsala (5:50),
Husmodern (13:50) samt Flygning (9:—) och Nordiskt idrottsliv (9:—). — Biblioteksbladet
innehåller regelbundna översikter över innehållet i några viktigare allmänna tidskrifter, vilka — i
brist på en utförlig ämneskatalog över innehållet i tidskriftsuppsatserna — kunna göra nytta, då
män vill ha fast i tidskriftsuppsatser i ett visst ämne.

Det är mycket bra att, när man kan det, anskaffa flera exemplar av värdefulla
mycket eftersökta böcker; dock är detta icke att tillråda vid första inköpet, då det
gäller att få så många böcker som möjligt. Är en bok särskilt mycket efterfrågad,
kan man skriva upp abonnenterna och låta dem få boken i tur och ordning.

Till hjälp för bokvalet rekommenderas: Katalog över böcker, som folk- och
skolbibliotek kunna erhålla i statsbidrag. Den finnes utgiven i 3 häften och fortsättes
genom supplement, år från år. Den utdelas gratis till bibliotek, som erhållit
statsanslag. I bokhandeln kostar den 7,50 kr. För den nyaste litteraturen hänvisas till
bokanmälningarna i Biblioteksbladet (se nedan s. 168). Goda uppslag för ämnes-
och bokval i studiecirklarna och i mindre bibliotek lämnas av G. A. Ljungberg
i nämnda tidskrift, årg. 1919, s. 201.

Ett litet bibliotek kan lämpligen utöka sin boksamling genom att anskaffa
vandringsbibliotek, som tid efter annan kunna ombytas. Angående vandringsbibliotek
och villkor för erhållande av sådana lämnas upplysningar av vederbörande
anstalt: Folkbildningsförbundet (Norrlandsgatan 17, Stockholm), Västra
Sveriges folkbildningsförbund (Föreläsningsbyrån, Göteborg), Centralbyrån i Lund för
populära vetenskapliga föreläsningar och Folkbiblioteket i Luleå (se vidare s. 165).

Bibliotekarien.

Det är att rekommendera att den blivande bibliotekarien får vara med om
bokurvalet, varför man gör klokt i att så snart som biblioteket blivit bestämt se
sig om efter en lämplig person att sköta det. På landet är väl oftast skolläraren
villig att åtaga sig vården om biblioteket, men det kan också tänkas, att någon
annan kan vara lämpligare, och som bibliotekets framgång till så stor del är beroende
av bibliotekariens intresse och duglighet, är det av den allra största vikt, att man
får den rätta personen för kallet. Det har talats och skrivits mycket om alla de
egenskaper, som äro nödvändiga för idealbibliotekarien (jfr bl. a. en uppsats i

Biblioteksbladet 1917, s. 1 ff.). Idealet nå vi väl sällan, men vad vi önska är en
person med ett gott sätt och förmåga att förstå olika människors behov, en person
som kan ge råd utan att undervisa, som har ett stort och allvarligt intresse för att
dela ut som någon sagt »den rätta boken åt den rätta personen i det rätta
ögonblicket», någon som ej är rädd för att gå ett steg längre än nödvändigt, om det
skulle gälla; alltså en intresserad, beläst person med blick för människor och
ordningssinne. Därtill kommer, att han måste kunna en smula biblioteksteknik,
d. v. s. veta, hur man bäst ordnar böckerna och lånar ut dem. Man bör därför sätta
honom i tillfälle att besöka något välskött bibliotek och ta del av de metoder, som
användas där, samt dessutom låta honom genomgå någon av de korta kurser i
ämnet, som fr. o. m. detta år komma att hållas fyra om året, i olika län, vardera
på en vecka.

Bibliotekarien bör ha något arvode. Naturligtvis kan det på en eller annan
plats finnas någon, som frivilligt åtar sig arbetet för att minska kostnaden för
biblioteket och därigenom sätta det i stånd att t. ex. inköpa flera böcker eller dylikt;
men en sådan gåva är i längden ej till bibliotekets fromma och det bästa är, att
biblioteket från början får en avlönad bibliotekarie.

Lokalen.

Så komma vi till lokalfrågan. Det är av stor vikt, att biblioteket får en ändamålsenlig
och väl belägen lokal. Det bör läggas på någon plats, dit människor ofta
ha anledning att gå, på landet t. ex. i närheten av skolan, kyrkan, kommunalhuset,
järnvägsstationen, i staden, vid den mest trafikerade gatan, torget i närheten av
andra offentliga byggnader eller institutioner.

Naturligtvis är det mycket lyckligt att få en egen byggnad för biblioteket, helst
fritt belägen eller åtminstone en hörntomt, så att så mycket ljus som möjligt kan
vinnas. Men på landet är det väl mera sällan som biblioteket får den storlek, att en
hel byggnad behöves, och man kan där mycket bra dela en sådan med någon annan
institution, t. ex. skolan eller kommunalhuset. I de föreslagna s. k. »bygdegårdarna»
på landet ingår också lokal för bibliotek, vilket tyckes mig mycket tilltalande,
förutsatt att man tager verklig hänsyn till bibliotekets behov av utrymme och
inredning m. m. Skall man nämligen dela lokal med någon annan institution, bör
man se till att bibliotekslokalen blir i möjligaste mån självständig i förhållande till
sina grannar, i synnerhet, att den har egen utgång samt eventuella förstugor och
trappor för sig själv.

Men även i ett eller ett par rum i ett vanligt bostadshus kan man i brist på
bättre inrätta en ganska bra bibliotekslokal. Svårigheten är att få en våning, som
är både lämplig och väl belägen. Den bör icke ligga högre än en trappa upp;
bottenvåningen har sina fördelar, men man måste se till, att den är tillräckligt ljus.
Lokalen bör vara så rymlig som möjligt, och dessutom måste det finnas tillfälle
till framtida utvidgningar. Sedan får man genom att slå ned och sätta upp väggar
göra den så lämplig som möjligt. Med litet god vilja och förstånd skall man nog
lyckas.

Man bör alltid laga så, att man har ett par bord för dem, som vilja slå sig ned.
I närheten av dessa böra placeras en del uppslagsböcker, konversationslexikon,
lagar och förordningar, kalendrar m. m., och dessa skola icke lånas hem. Här lägger
man även löpande årgång av de tidskrifter, som biblioteket håller. En skrivpulpet
måste finnas för dem som vilja skriva en uppsats, ett brev eller dylikt. Bibliotekarien
bör alltid ha en skyddad arbetsvrå avstängd från publiken med en barriär eller

hylla, som på fig. 2—3. Han behöver ett ställe, där han kan förvara böcker, som
ännu ej äro i ordning för utlån, trasiga böcker o. d. Allra lyckligast är naturligtvis
att han får ett litet rum eller en skrubb helst med fönster.

För övrigt bör så stor del som möjligt av lokalen vara tillgänglig för låntagarna
och böckerna stå på »öppna hyllor», d. v. s. låntagaren bör själv få taga reda:på
den bok han önskar låna hem. Angående »öppna hyllor» se en uppsats av förste
bibliotekskonsulenten d:r F. Hjelmqvist i Biblioteksbladet 1916, s. 195 ff.


Fig. 1. Plan över biblioteket i Jefferson, Förenta staterna.

En enda sal om c:a 16,5x9 m. med plats för 32 vuxna och 24 barn. Hyllutrymme för
c:a 6.500 band, varav c:a 3,400 i utlåningsavd.  för vuxna, c:a 450 band uppslagsböcker, samt
c:a 2,600 band i barnavdelningen.

Teckenförklaring för planerna fig. 1 och 2.
A. Bokhyllor om 7 hyllbräden. — B. Bokhyllor om 7 hyllbräden, av vilka de två översta
försedda med klaff e. d. — C. Bokhyllor om 4 hyllbräden. — D. Bokhyllor om 3
hyllbräden. — E. Tidskriftshylla. —  F. Utlåningsdisk. — G. Bord. — H. Katalogskåp.

Hyllorna böra icke vara högre än att en person av ordinär längd utan svårighet
kan taga ned en bok från det högsta hyllbrädet. Måste man av utrymmesskäl göra
dem högre, får man ha pallar tillgängliga för dem som icke räcka upp. Hyllor, som
stå mitt på golvet, bruka göras något lägre än vägghyllorna. Hyllorna för barnen
göras lämpligen lika höga som de övriga. Man kan då på de övre hyllorna ställa
undan sådana böcker, vilka på grund av sitt format eller av annat skäl icke
lämpligen böra stå framme, t. ex. kalendrar, Barnbiblioteket Saga. I sådant fall kunna


Fig. 2. Förslag till lokaler för Halmstads stadsbibliotek.

En enda sal om c:a 18,5 X 13,5 m., med läsrum och utlåningsavdelning för såväl vuxna som barn. Större delen av
bokbeståndet sättas i utlåningsavdelningen på »öppna hyllor», en mindre del dyrbarare och sällan lästa arbeten sättas i bokmagasinet.
Bibliotekarien har ett mindre arbetsrum. Läsrummet för vuxna avstänges från övriga avdelningar genom en tunn vägg. Över
den låga hyllan D (samt i dörren) sättes glas om c:a 1 meters höjd, för att dels släppa igenom ljus till gången, dels möjliggöra
kontroll från disken över de besökande i läsrummet. Läsrummet för vuxna rymmer 18 sittplatser, läsrummet för barn rymmer 30
sittplatser. Sammanlagda hyllutymmet c:a 16,000 band, varav bortåt 6,000 i bokmagasinet.    Ang. tecknen se texten under fig. 1.

hyllorna täckas av klaffar med glasrutor. Gör man klaffarna av enbart trä och
förser dem med planscher eller dylikt, kan man använda hyllorna till förvaring
av trasiga böcker, biblioteksmateriel o. d.


Det finnes många dyrbara hyllmodeller av järn och trä, men man kan mycket
bra använda hyllor av furu, helst med flyttbara hyllbräden. Dessa fördyra
emellertid hyllorna, varför man nog kan nöja sig med fasta hyllbräden åtminstone för
skönlitteraturen, där böckerna i allmänhet hava samma format. 26 cm. mellan
hyllbrädena torde då varå ett lämpligt mått.

För utlåningen har man en disk eller ett bord med lådor för formulär o. d.


Fig. 3. Filial vid New Yorks offentliga bibliotek. De vuxnas avdelning.


Innehåller såväl en avdelning med öppna hyllor som en läsrumsavdelning. Märk utlåningsdisken i
förgrunden (med åtskilliga lådor och fack för blankettryck o. s. v. och tillräckligt stor för att
innesluta en arbetsplats), »anslagstavlan» längst till höger på planschen samt katalogskåpet i bortersta
hörnet av rummet. Publiken passerar framför disken genom en trång passage för kontrollens skull.
En motsvarande passage finnes på den på bilden ej synliga fjärde sidan av disken. Av hyllorna ha
de, som ej stå längs väggarna, blott 5 hyllbräden för att tillåta överblick över de besökande.

Väggarna böra vara ljusa, helst oljemålade eller täckta av fernissade tapeter,
och golvet skyddat med linoleummattor, så att lokalen lätt kan hållas ren och fin.
Gör lokalen så trevlig och inbjudande som möjligt, sätt gardiner för fönstren (dock
ej så att de taga bort dagern), häng upp vackra tavlor på väggarna, ställ krukväxter
i fönstren och en vas med grönt eller blommor på borden. Gör alla anslag om
nyinkomna böcker o. d. så prydliga som möjligt och sätt icke upp några fula anslag
om »spottning förbjuden» eller dylikt, gör det hela i stället så vackert, att varje

sådant förbud är överflödigt. Gör möblerna i björk eller ek och i en trevlig modell;
giv noga akt på den första repan i bordet och laga den, sedan kanske det ej blir
flera, men låter man den vara, är gärdet upprivet.

Är biblioteket flitigt besökt, få de, som vilja begagna det som läsrum, ej den ro
och det lugn, som de flesta önska för att kunna arbeta, varför man bör söka få ett
särskilt läsrum. Kan man även åstadkomma ett sådant för de yngre barnen, är
det mycket lyckligt. Består biblioteket sålunda av tre rum, är det bäst att förlägga
expeditionen till det mellersta. Kan man förse läsrummen med glasväggar mot
låneexpeditionen, kunna de övervakas från denna åtminstone under de tider, då
biblioteket är mindre besökt. På fig. 2 är tänkt, att man skulle avdela lokalen
med tunna brädväggar, en lämplig övergångsform.Ang. biblioteksbyggnader finnes ej på svenska någon utförligare framställning. På norska
finnes däremot ett utmärkt arbete av bibliotekarie Arnesen, Bibliotekbygninger, Stenersens
förlag, Kristiania 1919, pris 4:—. I Biblioteksbladet årg. 1918 (s. 58 ff.) ingår en uppsats om
norska folkbibliotek av Dr F. Hjemqvist, som bl. a. innehåller flera goda planer över moderna
biblioteksbyggnader.

Det första biblioteksarbetet.

När lokalfrågan är ordnad, återstår att rekvirera böckerna samt, sedan de
anlänt, ordna dem för hyllorna.

Vi skicka därför våra boklistor till den bokhandel, med vilken vi vilja träda i
förbindelse eller till någon bokförmedlingsanstalt, såsom Folkbildningsförbundets,
Svenska sällskapets för nykterhet och folkuppfostran eller Svenska nykterhetsförlagets
alla i Stockholm. Bokförmedlingsanstalterna giva en ganska hög procents
rabatt, Folkbildningsförbundet 20 %, Svenska sällskapet 25 %, Svenska
nykterhetsförlaget 20 %. Om man vill, ombestyra även dessa anstalter böckernas bindning.
Detta kan ju varå fördelaktigt för ett bibliotek på landet. Men om man ej har
långt till staden och det finns bra bokbindare där, är det ju trevligt att få själv
bestämma om banden. Det är en fördel att ej binda alla böcker i samma slags band
eller i samma färg; bibliotekarien lär snart känna varje boks storlek och färg och
kan även på avstånd se om den finns inne på hyllan eller ej samt hittar den lätt,
om den skulle vara felställd. I allmänhet bör man binda böckerna i någon stark
klot t. ex. kanfasklot, buckram eller dylikt; tunga böcker med många planscher
bindas helst i skinn. S. k. tvättbara klotsorter äro bra, de flesta äro dock tunna och
hårda så att de brytas lätt mellan ryggen och pärmen. Dock anses dermatoid vara
att rekommendera. Svart fårskinn, som förr ofta brukades i folkbiblioteken, är
dåligt och blir snart mycket fult. För min del föredrager jag att binda böckerna
i s. k. halvklot, d. v. s. rygg och hörn i klot och pärmarna överdragna med papper
i någon vacker färg. Blir det en fläck på klotpärmen, är bokens utseende skämt,
under det att man däremot lätt själv kan klistra över ett nytt papper. En del
bibliotek sätta pappersomslag på sina böcker för att skydda dem. Detta är bra,
när boken bäres ute, men det är förkastligt att låta böckerna stå på hyllorna i
sådana kapprockar. När boken är utsliten inuti, vad tjänar det då till att pärmen
är fin och ny!

Sköter man själv om bindningen, bör man i varje bok, som sändes till bokbindaren,
skriva en lapp med angivande av, hur boken skall bindas och vad som skall
stå på ryggen. När böckerna anlänt och vi kontrollerat, att vi fått vad vi begärt
och att ryggtitlarna äro riktiga, inskrivas böckerna i tur och ordning efter som
de förvärvas till biblioteket i förvärvskatalogen och få ett förvärvsnummer.
Förvärvskatalogen är i bokform; man kan köpa en färdiglinjerad sådan från
Folkbildningsförbundet.

Förvärvsnumret inskrives vidare på baksidan av bokens titelblad samt likaledes
på baksidan av huvudkatalogkortet (om detta senare se s. 150), dessutom i större
bibliotek även på bokkortet (om dessa se s. 163). För tidskrifter begagnar man
en fortsättningskatalog, vari de olika numren införas allt efter som de inkomma
till biblioteket. Härtill användes antingen kort, ett för varje tidskrift, eller en
vanlig anteckningsbok.

Därefter skall boken stämplas, signeras och katalogiseras.

Titelbladet samt en eller ett par sidor inuti boken böra märkas med bibliotekets
namn. Detta göres med en stämpel, antingen en kautschukstämpel, som är billigast,
eller en perforerande stämpel, vilken är det bästa, men ställer sig dyrare.

Böckerna måste naturligtvis placeras i en viss bestämd ordning på hyllorna,
så att man vet, var man skall söka en viss bok. Bäst är att dela upp böckerna efter
deras innehåll, »systematisk uppställning», så att all historia ställes för sig, all
skönlitteratur för sig o. s. v. Det finns emellertid böcker, om vilka det kan vara
tveksamt, till vilken grupp av litteratur de skola höra och därför bör varje bok förses
med en »platsbetecknmg», ett signum eller märke, som visar var den står. I stället
för att skriva historia o. s. v. i boken använder man sig lämpligast av en bokstav,
som man låter betyda historia, t. ex. K. De olika avdelningarna böra stå i en viss
bestämd ordning, »ett system». Sådana system finnas många. Svenska bibliotek
göra bäst i att använda det som utarbetats av en katalogkommitté utsedd av
Sveriges allm. biblioteksförening (se s. 161,168). Men det är ej tillräckligt, att böcker
av samma innehåll stå tillsammans; varje bok måste ha sin bestämda plats inom
sin avdelning. Man kan därvid förfara olika, så kan man t. ex. ställa böckerna i
den följd, efter vilken de kommit in i biblioteket och numrera dem 1, 2, 3 o. s. v.
Man får då det nyaste förvärvet sist. Detta sätt har den olägenheten, att man ej
kan taga reda på en bok utan att veta dess nummer. Det är därför bättre att
ordna böckerna så, att alla arbeten av en viss författare i ett visst ämne stå
tillsammans; författarna ordnas i bokstavsföljd» Då det emellertid är lättare at^ ställa
upp böcker efter nummer än efter författarens bokstavsföljd, giver man varje
författare ett nummer och lägger sedan till boktitelns begynnelsebokstav för att
därigenom skilja olika böcker av samma författare från varandra. För att på samma
gång få författarnas namn i bokstavs- och nummerföljd, måste man hoppa med
numren med tillhjälp av vissa tabeller. En sådan tabell lämplig för svenska bibliotek,
är under utarbetande.

Bokens signum skrives i vänstra hörnet på insidan av bokpärmen och tryckes
även helst på bokryggen (man kan också skriva det på en lapp, som klistras på
ryggen). Därjämte skall det finnas på katalogkorten (se s. 150) samt bokfickan och
bokkortet (se s. 163).

Platsbeteckningen består-således av två delar: avdelningens beteckning, t. ex. K =
historia, samt boknumret = författarens nummer och boktitelns begynnelsebokstav.
Ett visst arbete i historia får t. ex. signum: K (= avd. historia)
1075 (= författarens nummer)
g (= boktitelns begynnelsebokstav).

På bokhyllorna skola anbringas tydliga och prydliga skyltar, som ange vilka
avdelningar, som stå på de olika hyllorna. Hyllbrädena få ej helt fyllas, utan rum
måste lämnas, så att man kan ställa in en ny bok i dess ordningsföljd utan att
behöva flytta om boksamlingen. För att böckerna likväl skola stå upprätt, vilket
är icke blott prydligt, utan även nödvändigt för att de ej skola taga skada, sättes
stöd vid slutet, av bokraden. Ett lämpligt bokstöd, kan göras av en överklädd
tegelsten eller en likaledes överklädd cigarett låda (hellåda) fylld med sand. Ett
bra stöd göres också av en vinkelhake av målad järnplåt.

Kataloger.

I ett mycket litet bibliotek känner bibliotekarien varje bok och kan giva de
upplysningar om bokbeståndet, som önskas; men biblioteket växer, det byter kanske
bibliotekarie och dessutom bör allmänheten hava möjlighet att få reda på
bokförrådet utan bibliotekariens mellanhand. Böckerna måste därför förtecknas eller
katalogiseras och man gör bäst i att börja därmed redan, när det gäller det första
inköpet.

Det finnes flera slag av kataloger. Stora bibliotek uppgöra mycket detaljerade
bokförteckningar, vilka taga mycken tid och fordra vana och skicklighet hos
katalogskrivaren; men ett litet bibliotek kan väl reda sig med ganska enkla kataloger.

Man brukar framhålla tre saker, som katalogerna skola kunna giva besked om.
1. Vilka böcker av en viss författare t. ex. Oscar Levertin finnas i biblioteket? —
2. Finns en viss bok, vars titel men ej författare är mig bekant, t. ex. Hemmet (av
Fredrika Bremer)? Denna fråga har särskilt betydelse i fråga om skönlitteraturen.
— 3. Vilka böcker har biblioteket i ett bestämt fack eller ämne, t. ex. teknologi
eller alkoholfrågan?

Man uppgör först och främst en förteckning på böckerna, ordnad i alfabetisk
ordning utan avseende på om de stå på olika avdelningar i biblioteket, med
författarens tillnamn som »ordningsord». Utom ordningsordet lämnas också uppgift
om titeln, tryckort och tryckår, samt antal delar och upplaga i de fall, då arbetet
består av flera delar eller ej är första upplagan. Dessutom skrives vid sidan av
ordningsordet bokens signum, så att katalogen berättar ej blott, att boken finns,
utan även var den skall sökas. T. ex.
H Lagerlöf, Selma
3965 Jerusalem,
j 1, 2.
7 uppl. Sthlm 1909, 10.

Böcker utan författarnamn (»anonyma» arbeten), böcker skrivna av många författare,
tidskrifter m. m. ordnas efter första ordet i bokens (tidskriftens) titel. T. ex.
K        Sveriges historia intill tjugonde seklet. Under medverkan af O. Montelius,
8754       H. Hildebrand  [m. fl.] utg. af Emil Hildebrand.
Afd. 1—10 + register. Sthlm 1903—10.

Man gör också klokt i att, när det gäller skönlitteraturen, även göra hänvisning
från bokens titel till författarens namn, emedan låntagaren ofta minns bokens titel
bättre än författarnamnet. T. ex.
H        Konungen
2415       Se:
Elkan, Sophie.

En sådan katalog kallas alfabetisk författar- och titel- (eller nominal-) katalog: den
ger mig svar på de båda första uppgifterna, som man begär av katalogerna. Den
är bibliotekets huvudkatalog. En dylik katalog skrives bäst på kort, vilka, löpande
på en metallstång stucken genom ett runt hål i kortet, ordnas i en kortlåda. En
sådan anordning har den fördelen framför en katalog i bokform, att man kan sätta
in och taga bort kort, allteftersom bokförrådet ökas, utan att därför den alfabetiska
följden rubbas.

För att besvara den tredje frågan uppgöres en förteckning över de böcker, som
finnas på varje fack i det systern man bestämmer sig för, och inom varje fack
ordnas böckerna i alfabetisk följd. Man får på detta sätt avdelningarna geografi,
historia, naturvetenskap o. s. v. var för sig i särskilda grupper. En sådan katalog
kallas systematisk (eller real-)katalog. Den brukar ofta tryekas, för att låntagaren
skall kunna taga hem den och välja ut böcker hemma. En tryckt katalog blir

emellertid föråldrad, så fort ett nytt inköp gjorts, ja, är ibland gammal, innan den
hunnit komma från tryckeriet. Supplement måste därför ofta tryckas, vilket gör,
att katalogen ej blir så överskådlig, då man måste söka i flera kataloger. Man
använder sig därför ofta även av en skriven kortkatalog i st. f. eller vid sidan av
tryckta systematiska kataloger.

När man skall i en dylik systematisk katalog taga reda på, om ett visst begränsat
ämne, t. ex. Karl XII eller alkoholfrågan finnes behandlat i något arbete, måste
man först göra klart för sig, till vilken avdelning i systemet detta ämne hör. Detta
kan emellertid ofta varå en besvärlig omväg, och dessutom händer det ofta, att
arbeten, där ett visst ämne är behandlat, måste sökas på olika fack, såsom
också synes av det nedan anförda exemplet. I många bibliotek har man därför
antingen jämte den systematiska katalogen eller i stället för denna lagt upp en
katalog, som innehåller alla de ämnen, som behandlas i bibliotekets böcker, i en
enda alfabetisk serie. I en dylik katalog, ämneskatalog, är det alltid ämnesordet,
som är ordningsord. Alla arbeten, som behandla Karl XII, uppföras t. ex. under
detta ord, på ett gemensamt kort, och kortet ser ut på följande sätt:
Karl XII.
K 3045        Hjärne, H., Karl XII.
H 2856        Heidenstam, V. v., Karolinerna.
B 5597        Ord och bild 1918, s. 561—578 (Grimberg).

Ordningsordet skrives i detta fall lämpligen med rött bläck. Dessa ämneskort
kunna, om man så vill, föras in i nominalkatalogen och där blandas med författar-
och titelkorten i alfabetisk följd. Katalogen brukar då kallas ordbokskatalog.

För att katalogerna skola vara lätt användbara och giva de uppgifter, som de
äro avsedda att giva, måste böckerna förtecknas efter vissa regler, hänvisningar
göras mellan författares antagna namn (pseudonym) och hans verkliga, från
utgivare av ett arbete till detta o. s. v. Till hjälp för katalogiseringen bör biblioteket
anskaffa det) handbok, som är under utarbetande av Sveriges allmänna
biblioteksförenings katalogkommitté (se s. 168).

Om biblioteket har en systematisk katalog på kort, kan denna lämpligen användas
vid den helst årliga revisionen av bokförrådet. Är den däremot tryckt i
bokform, blir detta i längden omöjligt; det är därför i så fall bäst att från början
även göra en hyllista upptagande böckerna i den ordning de stå på hyllorna.
Denna skrives lämpligen på kort och behöver ej vara så utförlig, men i stället
upptaga antal exemplar av varje bok samt deras förvärvsnummer.

Komma vi så till böckernas

Utlåning.

Vi måste då först behandla frågan om huruvida biblioteket skall hållas tillgängligt
även för barnen eller ej. I en kommun, där skolbibliotek saknas, bör biblioteket
givetvis även se till, att barnen få komma och att hänsyn tages till dem vid
bokurvalet; finnes däremot ett skolbibliotek, fungerar ju detta i mindre kommuner
lämpligen som barnavdelning, helst som de båda biblioteken väl oftast skötas av
samma person, kanske också ha samma lokal. I större samhällen däremot med flera
skolor av olika slag tyckes det mig bäst, att det kommunala biblioteket har en
barnavdelning, som blir centralen för all barnbiblioteksverksamhet på platsen.
Åtminstone borde där finnas läsrum för barn. Sådana saknas ju i de flesta skolor och
dessutom är det av flera skäl synnerligen lämpligt att på detta sätt sammanföra
barnen från olika skolor.I fråga om förhållandet mellan skolornas boksamlingar och de allmänna bibliotekens
ungdomsavdelningar jfr en diskussion i Biblioteksbladet 1917, s. 162 ff.

I varje, fall bör minimiåldern för tillträde till biblioteket sättas så lågt; att
barnen kunna, begagna sig av det, så snart de lämnat skolan, eller allra bäst ett eller
annat år före skolgångens slut. Det är nämligen av stor vikt, att barnen tidigt göra
sig hemmastadda i biblioteket och vänja sig vid att anse det såsom ett av de nöjen,
som bjudas, och icke enbart sätta det i samband med begreppet skola, ett ord som
för en hel del nog, sorgligt att säga, icke har den bästa klang.

En barnavdelning under ledning av en med barn- och barnlitteratur väl
förtrogen och intresserad person kan göra mycket gott arbete bland barnen och är
synnerligen att rekommendera för bibliotek, som hava råd därtill. Barnen göra
även åtskillig reklam för biblioteket och mången far och mor har genom dem hittat
vägen dit.

Emellertid bör biblioteket för barn- och ungdom åtminstone ända tills de fyllt
16 år hava särskilda bestämmelser med avseende på hemlån, plikt m. m. och det
bör förvissa sig om, att föräldrarna gilla, att barnen låna hem böcker samt ikläda
sig ansvaret för eventuella ersättningar för förstörda böcker m. m.

Vad för övrigt angår rättighet till hemlån från biblioteket, så fordra en del
bibliotek borgen av känd person. Detta är emellertid ofta rätt besvärligt för den
som vill begagna sig av biblioteket, varför en annan anordning är mera att
rekommendera. Låntagaren skriver själv under en förbindelse (se s. 166). I samhällen,
där bibliotekarien icke känner till invånarna, bör ett legitimationskort sändas på
posten till den angivna adressen, som sålunda kontrolleras, och vederbörande får då
låna först, sedan han uppvisat kortet. Förbindelserna ordnas i bokstavsföljd efter
låntagarens namn i en låda, t. ex.  i utlåningsdisken.

Låntagarna inskrivas vidare i en journal samt erhålla ett nummer, som antecknas
på förbindelsen samt på de fickor eller kort, som användas för böckernas utlåning.
Angående utlåningssystem se s. 162.Se även en utförligare redogörelse av K. Tynell för olika utlåningssystem i Berättelse över
första allmänna svenska biblioteksmötet 1915 (pris 0:50, fås genom Sveriges allm.
biblioteksförening, Hantverkaregatan 3, Stockholm).

En annan viktig fråga är huru många böcker, som varje låntagare skall ha
rättighet att hava till låns samtidigt. Denna fråga beror ju på huru stort
bokförådet är i förhållande till antalet låntagare. I allmänhet är det nog så, att man
måste göra rätt stora inskränkningar, i synnerhet när det gäller den mest eftersökta
delen, nämligen romanerna. Många bibliotek måste begränsa utlånet av dessa till
endast en i sänder. Ehuru denna avdelning är synnerligen viktig, särskilt för ett
bibliotek, som bland låntagare räknar många »nybörjare», får den likväl icke så
dominera, att det icke finnes medel till inköp av den även viktiga facklitteraturen.

Slutligen kommer frågan om tiden för lånen. Den kan bestämmas till en månad
eller fjorton dagar, i allmänhet dock med rätt att förnya lånet åtminstone en gång.
Gäller det mycket eftersökta böcker, kunna särskilda anordningar träffas. Behålles
en bok över den stadgade tiden, kräver man i många bibliotek en plikt, t. ex. två
öre per bok och dag.

Reklam

Då nu allt är ordnat och färdigt, återstår att låta allmänheten få kunskap om
biblioteket, vad det har att bjuda på och. när det är tillgängligt. Vi uppslå därför
prydliga och synliga anslag på alla platser, dit folk kommer, dit de ha ärende,
kommunalhuset, skolan, järnvägsstationen, handelsboden, poststationen o. s. v. Vi
annonsera och lämna in notiser i ortstidningen. Naturligtvis sätta vi upp en trevlig
skylt vid själva lokalen. För övrigt göra vi den reklam vi kunna. Inuti lokalen fästa
vi upp en anslagstavla, där vi sätta upp en förteckning på littefatur i något ämne,
som vi tro intressera våra låntagare och som vi därför varit angelägna om att skaffa

oss goda böcker om. Kunna vi illustrera ämnen med någon plansch, fotografi eller
dylikt, göra vi det. För övrigt hänvisas till fröken Linders trevliga uppsats om
biblioteksreklam i Biblioteksbladet 1917, s. 242 ff. Återstår således att tänka på
den mycket viktiga fråga, som vi sparat till sist, frågan om

Ekonomien.Vid bokföringen kan användas en av folkskollärare Aug. Friberg uppgjord räkenskapsbok,
pris 12 öre arket, Bergvalls bokförlag.

Det går nog så bra att säga: så och så vilja vi ha det, men det är kanske icke
lika lätt att få medel till att göra det, ty ett bibliotek, hur litet det än är, kostar
pengar, och om man också kan säga, att det kapital, som offras på det, giver ränta,
så är det dock icke en sådan i vanlig bemärkelse. Det är av stor betydelse, att
biblioteket icke tager någon avgift vare sig för besök eller hemlån, varför också
kostnadsfria boklån är ett av villkoren för statsbidrag (se s. 155). Kräver biblioteket
plikt (se ovan s. 152), så är detta en inkomstkälla, som ej är alldeles att förakta
men som dock ej kan anses annat än som en liten biförtjänst.

Naturligtvis är det bäst, att man från början söker få ett kommunalt bibliotek,
så att de som begagna sig av biblioteket också äga det. I vissa fall kanske man
dock lättare kan få det till stånd genom att en del intresserade personer bilda en
förening, som upprättar biblioteket och underhåller det, tills ett allmännare intresse
vaknät, så att kommunen blir villig att övertaga det och fortsätta verksamheten.
Biblioteksföreningen kan ju lämpligen fortleva som understödjande förening. Man
kan tänka sig en sådan förening i form av en privat studiecirkel bland t. ex. skolans
lärarpersonal, vilken överlämnar sina använda böcker till biblioteket, eller skänker
en summa för inköp av viss litteratur, till vilken den då förbehåller sig
förstahandsrätten vid lån. I sistnämnda fall får biblioteket räkna denna summa med
bland sina inkomster vid beräknandet av statsbidrag. Ganska vanliga äro ju
en sorts bokcirklar, vars medlemmar inköpa böcker, som cirkulera bland dem.
I stället för att, som nu oftast sker, de utlästa böckerna utlottas eller bortauktioneras,
kunde de ju skänkas till biblioteket. Starten är naturligtvis det kostbaraste,
men finnes det blott några verkligen intresserade och energiska personer så blir
det skenbart omöjliga kanske en ganska lätt sak. Man bör icke försumma att
intressera sådana personer som kunna tänkas donera något, helst pengar, men det
finns ju också en hel del »naturaprestationer», som biblioteket har behov av, t. ex
lokal, värme, ljus, möbler. Det kan också finnas donatorer, som med sitt arbete
äro till hjälp vid ordnandet av lokalen, målning, tapetsering m. m. Men det måste
vara någon eller några som leder och ordnar det hela, så att det blir enhetligt och
på det för ett bibliotek bästa sättet. Gåvor av böcker äro ej heller att förakta,
ja äro synnerligen värdefulla, i fall det är böcker, som biblioteket har nytta av.
I varje fall bör man aldrig avvisa dem; alltid finns det någon eller några
användbara böcker, resten magasinerar man, eller kastar bort dem. Förresten bör man
kunna få in en grundplåt till biblioteket genom en liten fest med musik, sång,
föredrag om böcker och bibliotek (angående litteratur om läsning och bibliotek se
nedan s. 167) m. m. Ja varför inte också ställa till med en liten bazar. Som sagt,
slå några intresserade och energiska personer sig ihop, så få de nog biblioteket till
stånd. Redan första året kan biblioteket få statsbidrag. Om villkoren för
erhållandet av detta se s. 154. Om regler för biblioteket, styrelsens sammansättning
och befogenhet m. m. se s. 156 f.

<chapter name="Upplysningar angående statsunderstödet
till folk- och skolbibliotek.">
UPPLYSNINGAR
ANGÅENDE  STATSUNDERSTÖDET TILL FOLK- OCH SKOLBIBLIOTEK.
Vilka bibliotek kunna erhålla statsunderstöd?

1) Folkbibliotek, d. v. s. bibliotek avseende den stora allmänheten inom en kommun och
tillgängliga antingen endast för vuxna eller för både vuxna och ungdom.

Obs.! Endast ett folkbibliotek eller ett system av dylika kan erhålla statsunderstöd inom en
och samma kommun. Finnas flera folkbibliotek, bör man därför söka få till stånd en
sammanslutning.

2) Skolbibliotek, d. v. s. bibliotek avseende i första hand skolungdomen, i andra hand lärarna
inom följande slag av skolor:

folkskolor (endast ett folkskolebibliotek eller ett system av dylika kan erhålla statsunderstöd
inom en och samma kommun, se ovan folkbiblioteken),

högre folkskolor,
kommunala mellanskolor,
under statens kontroll stående folkhögskolor och småskoleseminarier.

Obs.! Om alla slags skolbibliotek gäller, att bokurvalet skall ske med huvudsakligt avseende
å skolungdomens behov, särskilt i fråga om skönlitteraturen. Ett skolbibliotek är alltså mera bundet
i fråga om litteratururval än ett folkbibliotek.

Även andra personer än skolbarn och lärare böra ha rätt att låna ur ett skolbibliotek, dock ej
i sådan utsträckning att bibliotekets egentliga ändamål därigenom förryckes.

Bibliotekets ägare och styrelse.

Folkbibliotek kunna agas antingen av kyrklig eller borgerlig kommun eller av enskild förening.
Äges ett folkbibliotek av enskild förening skall kommunalstämman utse en styrelsemedlem och en
revisor. Vägrar kommunalstämman, kan bibliotekets ägare anhålla hos länsstyrelsen om utseende
av en styrelsemedlem och en revisor.

Folkskolebibliotek få ej ägas av enskild förening. De skola tillhöra skoldistriktet (d. v. s. stå
under de kyrkliga myndigheterna utom i de städer, där skolärendena äro överlämnade till
stadsfullmäktige).

Övriga skolbibliotek kunna ägas av vederbörande skola.

Obs.! Förslag till stadgar för folk- eller skolbibliotek meddelas s. 156 f.

Statsbidragens storlek.

Folkbiblioteken kunna erhålla från 40 till 400 kronor;
Skolbiblioteken från 15 till 150 kronor.

Villkoren för statsbidrags erhållande.

Angående dessa märkes:

1. Anslaget från kommun eller enskilda

skall uppgå till minst lika stort belopp som det begärda statsbidraget (alltså i fråga om
folkbibliotek minst 40 kronor och i fråga om skolbibliotek minst 15);

skall avse det år, för vilket statsbidrag sökes (alltså det innevarande året, ej som enligt 1905
års förordning det föregående);

skall utgöra ett nytt tillskott till bibliotekets utveckling och vård (behållning från bibliotekets
föregående verksamhetsår får ej medräknas);



skall vara kontant (bokgåvor o. d. godkännas ej som motsvarighet till statsbidraget);

skall vara verkligt, ej fingerat (det duger t. ex. ej att åberopa hyresbidrag från kommun, om
denna är innehavare både av biblioteket och den uthyrda lokalen);

får användas även till andra utgifter än bokinköp (t. ex. till bibliotekariearvode).

2. Lokal.

Statsunderstött folkbibliotek får ej förvaras i för undervisning avsedd skollokal, om där ej
tillika finnes ett särskilt skolbibliotek, d. v. s. ett särskilt katalogiserat och uppställt skolbibliotek
med egna räkenskaper o. s. v. (om statsbidrag önskas för båda biblioteken, bör särskild ansökan
ingivas för vardera).

I övrigt bör tillses, att böckerna äro skyddade för fukt och damm.

Där så ske kan, bör ett särskilt biblioteksrum inredas.

3. Lånevillkor och öppningstider.

Det är ej tillåtet att taga upp avgift för boklån av allmänheten inom kommunen. Ett
skolbibliotek får t. ex. ej taga upp avgift av äldre låntagare. Däremot har biblioteket naturligtvis rätt
att taga mot årsavgifter av medlemmarna i biblioteksföreningen, om sådan finnes; likaså har
biblioteket rätt att utkräva plikt av försumliga låntagare.

Biblioteket skall hållas öppet regelbundet vissa tider i veckan (det är alltså ej nog med att det
hålles tillgängligt vid tillsägelse).

4. Bokbestånd.

Bibliotekarien skall över bokbeståndet upprätta en eller flera kataloger.

Osedlig litteratur får ej finnas i biblioteket.

Bibliotekets böcker få ej utan tillstånd av folkskolinspektör eller bibliotekskonsulent avhändas
biblioteket t. ex. genom köp, byte eller gåva. Dock må slitna eller föråldrade böcker utgallras.

5. Biblioteket skall vara brandförsäkrat.

Statsbidragsansökan.

Ansökan skall avfattas enligt de formulär I och II, som finnas bifogade gällande författning.

Blanketter kunna erhållas från Folkbildningsförbundet (adr.:  Bokförmedlingsbyrån,
Stockholm); Hasse W. Tullberg (Stockholm); Arlövs Skriv- och Ritboksaktiebolag (Nässjö) m. fl.

Tid och ort för ansökans inlämnande.

Ansökan skall inlämnas till vederbörande länsstyrelse före den 15 februari det år, för vilket
statsbidrag sökes.

Handlingar som skola vara bifogade ansökan.

1. Intyg angående det bidrag från annat håll, som står till bibliotekets förfogande för det år
som ansökan avser.

2. Redogörelse för bibliotekets verksamhet under närmast föregående år, avfattad enligt
formulär II. Häri skall även ingå en redogörelse för bibliotekets räkenskaper under samma år, även
om dessa ej hunnit granskas av revisorerna.

Obs.! Är biblioteket nyinrättat, kan naturligtvis ej en dylik fullständig redogörelse lämnas.
Dock bör formuläret ifyllas i den mån det är möjligt, och med iakttagande av att uppgifterna i vissa
fall skola avse ej vad som har skett utan vad som kommer att ske, t. ex. att biblioteket skall hållas
öppet de och de tiderna.

3. Intyg om beviljad ansvarsfrihet.

Ansvarsfrihet skall vara beviljad (ej blott av revisorerna tillstyrkt); den skall gälla det
räkenskapsår, vars förvaltning senast förelegat till granskning (i vanliga fall det näst sista året; man
behöver alltså ej vidtaga några särskilda åtgärder för att påskynda behandlingen av det sist förflutna
årets räkenskaper).

4. Ett summariskt förslag till inkomst- och utgiftsstat för biblioteket för det löpande året (detta
kan lämpligen avfattas i enlighet med den i formulär II ingående redogörelsen för bibliotekets
räkenskaper).

5. Förteckning å samtliga de böcker, som förvärvats,sedan ansökan om statsbidrag senast ingavs.

Obs.! Första gången ett bibliotek söker statsbidrag efter 1912 års författning, skall förteckning
inlämnas över bibliotekets hela bokförråd.

6. Ett exemplar av allt tryck rörande biblioteket, som utgivits, sedan ansökan om statsbidrag
senast ingavs.

7. Avskrift av de i tryck ej föreliggande stadgar eller stadgeändringar, som antagits, sedan
ansökan om statsbidrag senast ingavs.

Obs.! Första gången ett bibliotek söker statsbidrag, skall ett exemplar av gällande stadgar
bifogas.

8. I fråga om bibliotek, som äges av enskild förening, skola utom ovannämnda handlingar
bifogas:

intyg att kommun eller länsstyrelse utsett styrelsemedlem och revisor samt

förklaring att biblioteket ej tillhör sådant riksförbund, som åtnjuter statsbidrag i och för
biblioteksverksamhet genom studiecirklar.

Rekvisition av statsbidragsböckerna.

Beviljat statsbidrag utgår ej kontant utan i form av inbundna böcker.

Dessa skola rekvireras från Folkbildningsförbundet under adress Bokförmedlingsbyrån,
Stockholm.

Böckerna skola väljas ur en av ecklesiastikdepartementet utgiven katalog, som tillställes alla
bibliotek, som tillerkänts statsbidrag.

Dessutom är att märka, att tidskriften Biblioteksbladet i varje häfte innehåller bl. a. redogörelser
för ett större antal nyutkomna böcker.

Förslag till stadgar för folkbibliotek.

§ 1.
. . . bibliotek, som äges av . . . kommun (municipalsamhälle, församling, stad o. s. v.) är avsett
för hemlån och för läsning på stället för inom kommunen (municipalsamhället o. s. v.) bosatta
personer och för andra personer enligt styrelsens närmare bestämmelser.

§ 2.
Bibliotekets angelägenheter vårdas av en styrelse, som utgöres av fem ledamöter, valda av
kommunalstämman (kommunalfullmäktige, municipalstämman, kyrkostämman,
stadsfullmäktige o. s. v.) för en tid av . . . år. Biblioteksstyrelsen utser bibliotekarie och beslutar i samråd med
denne bokinköp. Styrelsen ansvarar ock för att de för statsbidrags åtnjutande föreskrivna
villkoren iakttagas och skall tillse, att bibliotekets stadgar och ordningsregler efterlevas.

§ 3.
Bibliotekarien handhar den närmaste skötseln av boksamlingen och upprättar däröver katalog.
Bibliotekarien åligger det ock att föra statistik över bibliotekets verksamhet, utvisande antalet
böcker, som för varje år tillkommit eller avförts jämte antalet boklån, såväl hemlån som lån på
stället, samt att upprätta förteckning över bibliotekets låntagare. Bibliotekarien har ock att föra
bibliotekets räkenskaper.

§ 4.
Styrelsens och bibliotekariens räkenskaper och förvaltning granskas av tvenne av kommunalstämman
(kommunalfullmäktige, municipalstämman o. s. v.) utsedda revisorer, som senast den 1
april (eller annan dag, lämpad efter ortsförhållandena) skola avlämna redogörelse för sin granskning.

§ 5.
Biblioteket hålles öppet för utlåning och läsning på stället . . . dagar kl. . . .—kl. . . . och . . .
dagar kl. . . .—kl. . . . Ingen låneavgift upptages.

§ 6.
Låntagare äger samtidigt till låns erhålla i regel högst två band. Lånfången bok får behållas
högst 1 månad; dock kan lånet efter denna tid förnyas, såvida ingen annan åstundar detsamma.
Underlåter någon att återlämna eller förnya boklån i stadgad tid, erlägges för varje överskjutande
dag en plikt av 2 öre för varje band.

§ 7.
De i läsrummet anslagna ordningsreglerna skola noga efterföljas.

§ 8.
Låntagare är skyldig att omsorgsfullt akta bibliotekets böcker. Särskilt iakttages, att
anteckningar eller ritningar i böckerna med blyerts, bläck eller dylikt ävensom vikning av bladen äro
förbjudna. Låntagare ansvarar för all skada, som vederfarits böcker under den tid de varit utlånta
till honom. Person, i vars hem smittosam sjukdom förefinnes, kan ej erhålla lån i biblioteket.
Låntagare, i vars hem smittosam sjukdom utbryter, skall därom underrätta bibliotekarien.

§ 9.
Person, som häftar i skuld till biblioteket för plikter eller skadeersättning, må ej erhålla nytt
boklån, innan skulden är gäldad.

Förslag till stadgar för skolbibliotek.

§ 1.
. . . skolbibliotek är avsett för hemlån och för läsning på stället för lärare och lärjungar
tillhörande . . . skoldistrikt (skola o. s. v.).

§ 2.
antingen:
Bibliotekets angelägenheter vårdas av skolrådet (skolstyrelsen), som utser bibliotekarie och
i samråd med denne beslutar bokinköp. Skolrådet (Skolstyrelsen) ansvarar ock för att de för
statsbidrags åtnjutande föreskrivna villkoren iakttagas och skall tillse, att bibliotekets stadgar och
ordningsregler efterlevas.

eller:
Bibliotekets angelägenheter vårdas av en styrelse, som utgöres av . . . ledamöter, valda av
kyrkostämman (skolrådet, stadsfullmäktige, skolstyrelsen) för en tid av . . . . år. Biblioteksstyrelsen
utser bibliotekarie och beslutar i samråd med denne bokinköp. Styrelsen ansvarar o. s. v.

§ 3.
Bibliotekarien handhar den närmaste skötseln av boksamlingen och upprättar däröver katalog.
Bibliotekarien åligger det ock att föra statistik över bibliotekets verksamhet, utvisande antalet
böcker, som för varje år tillkommit eller avförts, jämte antalet boklån, såväl hemlån som lån på
stället, samt att upprätta förteckning över bibliotekets låntagare. Bibliotekarien har ock att föra
bibliotekets räkenskaper.

§ 4.
Bibliotekariens (eller: Styrelsens och bibliotekariens) räkenskaper granskas av tvenne av
kyrkostämman (skolstyrelsen, landstinget o. s. v.) utsedda revisorer, som senast den 1 april (eller annan
dag, lämpad efter ortsförhållandena) skola avlämna redogörelse för sin granskning.

§ 5.
Biblioteket hålles öppet för utlåning och läsning på stället. . . dagar kl. . . .—kl . . . och . . .
dagar kl. . . .—kl. . . . Ingen låneavgift upptages.

§ 6.
Låntagare äger till låns erhålla i regel ett (två o. s. v.) band åt gången. Lånfången bok får
behållas högst . . . veckor; dock kan lån efter denna tid förnyas, såvida ingen annan åstundar
detsamma. (Underlåter någon att återlämna eller förnya boklån i stadgad tid, erlägges för varje
överskjutande dag en plikt av 2 öre för varje band.)


§ 7.
De i läsrummet anslagna ordningsreglerna skola noga efterföljas.

§ 8.
Låntagare är skyldig att omsorgsfullt akta bibliotekets böcker. Särskilt iakttages, att anteckningar
eller ritningar i böckerna med blyerts, bläck eller dylikt ävensom vikning av bladen äro
förbjudna. Låntagare ansvarar för all skada, som vederfarits böcker under den tid de varit utlånta till
honom. Person, i vars hem smittosam sjukdom förefinnes, kan ej erhålla lån i biblioteket.
Låntagare, i vars hem smittosam sjukdom utbryter, skall därom underrätta bibliotekarien.

§ 9.
Person, som häftar i skuld till biblioteket för plikter eller skadeersättning, må ej erhålla nytt
boklån, innan skulden är gäldad.

ANVISNINGAR ANGÅENDE STUDIECIRKLAR.
Ay Fredrik Hjelmqvist.

Studiecirkelns uppgift.

»Studiecirkeln är», har det sagts, »en sammanslutning av några kamrater, som vilja genom
inbördes hjälp skaffa sig kunskap i ett eller annat ämne».

Studiecirkeln är alltså en kamratkrets. Det är en krets, där man ej känner stelhet eller
tvång och där ingen är rädd för att fråga, om det är något som han ej vet. Men det är ej en
kamratkrets, vilken som helst, utan det är en förening, där man samlats för att hjälpa varandra i arbetet
för sin utbildning.

Att det är en kamratkrets utesluter ej, att det kan vara lämpligt och ibland rent av nödvändigt
att man anlitar någon person som lärare. Men studiecirkeln får ej bli en vanlig skola. Den skall
syfta längre. Dess uppgift bör vara — skulle man kunna uttrycka det — att hjälpa deltagarna att
utfylla sin fritid på ett förnuftigt sätt med förströelser, som kunna inverka förädlande, och med
studier, som kunna giva någon behållning. Då det i det föregående talats om »kunskap» och
»utbildning», bör man nämligen ej endast tänka på sådana studier, som kunna ha mer eller mindre direkt
praktisk betydelse för ens arbete och ens utkomst. Det är naturligtvis en mycket god sak, om man
genom sitt deltagande i studiecirkelarbetet kan förvärva sig ett ökat kunskapsmått inom ämnen,
som hava någon beröring med ens yrke eller som man kan på annat sätt ha någon praktisk nytta
av. Men lika viktigt är att man därigenom blir mer mottaglig för andliga kulturvärden överhuvudtaget.

Studiecirkelrörelsens omfattning.

Studiecirkel verksamheten har i ganska stor utsträckning kommit att sätta sin prägel på de
breda lagrens bildningssträvanden. Det har visat sig att studiecirklarna ha varit en lämplig form
för självhjälp på det andliga områder. Liksom man, när det gäller ekonomiska frågor,
sluter sig samman i sjukkasse-, konsumtions- och byggnadsföreningar o. s. v. och därigenom kan
nå bättre resultat än om var och en strävar för sig, så har man också på det andliga området funnit
sig mången gång ha nytta av att sluta sig tillsammans till föreningar för ömsesidig hjälp.

För närvarande arbeta i vårt land över 2,000 studiecirklar, i allmänhet anslutna till stora
förbund, omfattande hela landet. Omkring 1,200 cirklar äro sålunda i verksamhet inom
godtemplarorden (I. O. G. T.), omkring 300 inom andra nykterhetsorganisationer samt omkring 800 inom
Arbetarnes bildningsförbund, en sammanslutning av olika fackliga och politiska föreningar inom


arbetarvärlden. Deltagarna i cirklarnas arbete kunna beräknas uppgå till bortåt 30,000 och till
inköp och inbindning av böcker ha sista året använts betydligt över 100,000 kronor. Staten har
sedan år 1912 med ganska stora anslag understött denna verksamhet.

De flesta studiecirklar äro anslutna till något av de nämnda stora riksförbunden. Men det
finnes även fristående cirklar. Och överallt där det finnes ett välförsett populärt bibliotek borde
det vara en uppgift för bibliotekarien att organisera studieföreningar, som arbeta i nära anslutning
till biblioteket och efter de metoder, som utbildats inom de stora studiecirkelförbunden. Inte minst
borde det ligga nära till hands att man bland manskapet på de militära förläggningsplatserna söker
få till stånd dylika »föreningar för nytta och nöje».

Studiecirkelns arbetssätt.

En enda studiecirkel bör i allmänhet ej ha mer än omkring 20 medlemmar. Någon stor styrelse
behövs naturligtvis inte. Man behöver endast utse en person till studieledare, som skall svara för
att nödiga åtgärder vidtagas i och för sammanträdena. Det kan också vara nyttigt att lite var får
öva sig i konsten att som ordförande leda en förhandling eller att sätta upp ett protokoll, men man
måste därvid se till att diskussionerna, vilka, som vi skola se, äro en sådan viktig del av
studiecirkelns arbete, ej förlora sin karaktär av kamratsamtal.

Sammankomster böra hållas helst en gång i veckan, och bäst är, om lokalen, där
sammanträdena hållas, är inredd så att den kan skänka en känsla av hemtrevnad.

Vad själva arbetet angår, kan detta anordnas på flera olika sätt, inte blott när det gäller
val av ämne utan också i fråga om det sätt varpå ämnena behandlas.

Det enklaste sättet är att en av deltagarna läser upp en berättelse, några dikter eller en
populärvetenskaplig uppsats (en s. k. uppläsningscirkel). Efter uppläsningen resonerar man över
det lästa. Man talar om för varandra vad man tycker om det och bör därvid så mycket som möjligt
söka ge skäl för sina omdömen. Det är ej nog att säga: jag tycker så och så, utan man bör söka
göra klart för sig och de andra, varför man gör det. Är det något av det upplästa, som man ej
förstått, så frågar man. Det är därför lämpligt att den, som skall läsa upp något, på förhand har sett
igenom det och i uppslagsböcker (t. ex. Nordisk familjebok) tagit reda på sådant, som han ej utan
vidare förstår eller känner till. Bibliotekarien eller biblioteksföreståndaren står säkert gärna till
tjänst med upplysningar, om man frågar dem. Är det skönlitteratur, som man läser, kan det vara
nyttigt att utbyta tankar om vad författaren har åsyftat, om hans berättelse återger det
verkliga livet o. s. v.

Mera fordrande är ett annat slag av studiecirklar, där man, i stället för att helt enkelt läsa upp
något ur en bok, söker referera, d. v. s. med egna ord återge innehållet i ett arbete (en s. k.
referatcirkel). Det kan också tänkas, att man driver studiecirkelarbetet ännu längre. I stället för
att endast referera innehållet i en enda bok, söker man ge en något mera självständig redogörelse
för ett ämne (en cirkel, där man arbetar på detta sätt, skulle man kunna kalla »föredragscirkel»).
Både i referatcirkeln och föredragscirkeln, vilka för övrigt gå över i varandra, så att det inte alltid
är möjligt att göra någon bestämd skillnad emellan dem, bör man ordna det så, att det kan bli
diskussion i anslutning till referatet eller föredraget. Det kan därför vara nyttigt, att det finnes
någon i cirkeln, som jämte referenten eller föredragshållaren har på förhand satt sig särskilt in i
ämnet och kan börja diskussionen. Är det fler, som ha tillfälle att bereda sig på förhand, är det så
mycket bättre.

Vilket av dessa arbetssätt det än gäller, uppläsningar, referat eller föredrag, kan man ordna
arbetet antingen så att man vid varje särskilt sammanträde behandlar ett nytt ämne, eller så att
man under en följd av sammanträden sysslar med ett och samma ämne, som på detta sätt får en
grundligare och mera allsidig belysning. Det senare slaget studiecirklar, som man skulle kunna
kalla seriestudiecirklar, är givet det som ger mest behållning åt deltagarna.

I en seriestudiecirkel, som huvudsakligen arbetar som uppläsningscirkel, välja

medlemmarna en bok, vars behandling skall vara huvudpunkten på programmet för sammankomsterna.
Man kan t. ex. välja Selma Lagerlöfs Jerusalem eller Strindbergs Mäster Olof. Varje
sammankomst uppläses ett par kapitel ur romanen eller några scener ur dramat. Har man flera exemplar
av ett skådespel, kan det vara lämpligt och nöjsamt att läsa »med fördelade roller», så att var och
en av de i dramat uppträdande personerna företrädes av en av studiecirkelmedlemmarna.

Är det åter referat eller föredrag, som är den huvudsakliga formen för en seriestudiecirkels
arbete, kan man förfara på olika sätt. Det som kan tyckas ligga närmast till hands är, att
man väljer ett arbete, som behandlar det ämne, som man vill tillsammans studera, t. ex. om det
gäller nationalekonomi Sommarin, Ekonomilära eller om det är fråga om geologi Nathorst, Sveriges
geologi. I tur och ordning referera deltagarna i studiecirkeln var sin avdelning av arbetet, till dess
detta helt och hållet är genomgånget.

En lämplig utvidgning av detta program är — såsom redan förut framhållits i fråga om den
enstaka referat- eller föredragscirkeln — att man ordnar det sa att två personer kunna ha tillfälle
att samtidigt gå genom den avdelning av boken, som skall behandlas på mötet, den ene för att
referera, den andre för att inleda diskussionen, för vilket ändamål man bör skaffa två exemplar
av boken.

Men man kan gå vidare. Det kan ofta vara förhållandet, att det ej finnes någon bok, som
behandlar hela det ämnet, som skall studeras, eller också kan det vara så, att man önskar få ämnet
fylligare behandlat än som sker i det arbete, som innehåller en översikt över ämnet i dess helhet.
Det blir då inte bara en bok, som seriestudiecirkeln kommer att arbeta med, utan flera olika böcker,
som tillsammans ge en fullständigare framställning av det valda ämnet, än vad som kan ske genom
ett enda arbete. I detta fall är det synnerligen förmånligt, att man så vitt möjligt till grund för
arbetet lägger någon bok, som innehåller en allmän översikt av ämnet. Denna grundbok bör var
och en av deltagarna läsa igenom. Ämnet fördelas på lämpligt sätt på de olika sammanträdena,
och till varje sammanträde ger den utsedde föredragshållaren med tillhjälp av grundboken och övrig
litteratur en framställning av det ämnesparti, som han fått i uppdrag att behandla.

Som förut framhållits, kan det ofta vara nyttigt och ibland nödvändigt, att studiecirkeln anlitar
någon person som lärare. Det kan vara för en enstaka gång. Studiecirkeln anmodar t. ex. en
utanför densamma stående person att hålla en föreläsning över något ämne. Det vanliga är emellertid
att det är vid seriestudiecirklar, som lärare användas. Dylika tillsammans med lärare arbetande
seriestudiecirklar eller kursstudiecirklar, som de kunna kallas, kunna vara av två slag. De
kunna avse att meddela elementära kunskaper i de vanliga skolämnena inom ramen för folk-, real-
eller de lägre handelsskolornas kurser. Sådana skolkurscirklar kunna t. ex. anordnas i svenska,
engelska, matematik, bokföring o. s. v. I dessa fall måste cirkelarbetet till stor del gå ut på rena
övnings- och minnessaker, och lärarens undervisningsmetod måste ganska mycket ha karaktär av
skolundervisning.

Det kan emellertid också tänkas kursstudiecirklar, där ämnet faller utanför de vanliga mera
elementära skolkurserna. Undervisningen meddelas här huvudsakligen föreläsningsvis
(föreläsningskurscirklar), men på varje föreläsning bör följa diskussion. Varje deltagare i kursen
bör dessutom gå genom några grundlinjer eller någon grundbok, och även i övrigt böra
studiecirkeldeltagarna sporras till eget arbete så mycket som möjligt.

Då här talats om olika slag cirklar, »uppläsnings»-, »referat»-, och »föredragscirklar»,
»seriecirklar» och »kurscirklar», så bör man komma ihåg, att det lämpligaste ofta kan vara en kombination
av de olika slagen.

Om man, som nog i regel är bäst, väljer ett genomgående ämne, alltså vad här kallats en seriestudiecirkel,
kan det naturligtvis vara ganska upplivande att en och annan gång taga upp ett annat
ämne. Man kan t. ex., om man valt nationalekonomi till genomgående ämne, gärna någon gång
avbryta med en skönlitterär uppläsningsafton. Särskilt kan det varå skäl att man i fråga om
skolkurscirklar söker sätta det egentliga kursarbetet in i en ram av mera upplivande natur, så att man
t. ex. börjar eller slutar sammankomsten med uppläsning eller sång.

<chapter name="Klassifikationssystem
(plan för uppdelningen i en systematisk katalog).">
Litteratur angående studiecirklar.

Lämpliga anvisningar särskilt för seriestudiecirklar kunna erhållas i Bokstugan, studiecirklarnas
tidskrift utg. av Oscar Olsson och Yngve Hugo (pris 2 kronor per år) samt för enstaka
samkväm och uppläsningsaftnar både i den nämnda tidskriften och i Bååth-Holmberg, Förädlande
folknöjen (2 uppl. 1916, pris 0:75).

Bååth-Holmberg har sålunda förslag till landskapsaftnar (Värmlands-, Västmanlands-, Dala-,
Hallands- och Gottlands-aftnar), en Viktor Rydbergs- och en Selma Lagerlöfs-afton. I Bokstugan
finnas program för seriestudiecirklar i astronomi (1917:h. 11), psykologi (1919:6), allmän
kulturhistoria: den gamla Orienten (1917:4) och Antiken (1917:8), nationalekonomi (1919:8), hygien
(1917:5), ärftlighetslära (1920:1), Viktor Rydberg (1920:1). Där finns också förslag till en
Frödingsafton (1919:1) och en Karlfeldtsafton (1917:10).

Angående studiecirkelverksamhetens allmänna organisation hänvisas till Folkets studiehandbok,
utg. av Oscar Olsson, särskilt häfte 4:   Folklig självuppfostran (1918, pris 0:70).

Utom Bokstugan finnas ett par andra tidskriftsorgan för studiecirkelrörelsen: den i Gävle
av adjunkt M. Sterner utgivna Studiecirkeln (pris 2:50) samt den av Stockholmsavdelningen
av Arbetarnas bildningsförbund utgivna Studiekamraten (pris 5:50), vilka båda innehålla
goda anvisningar.

KLASSIFIKATIONSSYSTEM
(plan för uppdelningen i en systematisk katalog).

En katalog kallas systematisk, därför att man där följer ett visst system vid kortens ordnande
i olika grupper efter deras innehåll. Flera dylika system ha uppgjorts. Det som här föreslås har
emellertid den fördelen att det utarbetats just med hänsyn till svenska förhållanden. Under loppet av
år 1920 kommer det dessutom efter all sannolikhet att utgivas i tryck med en mycket långt gående
uppdelning av de olika facken och med ett ämnesregister, som kan tjäna till god hjälp för den som
är i beråd, hur en viss bok skall placeras (se s. 168).

Av systemet återges nedan de avdelningar, som synas möjligen kunna ha intresse även för
något mindre bibliotek.

A.   Bok- och biblioteksväsen.
B.   Skrifter av allmänt och blandat innehåll.
Ba. Encyklopedier (konversationslexikon).
Be. Allmänna tidningar.
Bd. Allmänna tidskrifter.
C. Religion.
Cj. Kyrkohistoria.
Cm. Allmän religionsvetenskap och ickekristna religioner.
D.   Filosofi.
E.    Uppfostran och undervisning.
F.    Språkvetenskap.
G.   Litteraturhistoria.
H.   Skönlitteratur.
He. Svensk (med finsk-svensk).
Hce. Översättningar till svenska.
Hd. Dansk-norsk i original.
I.    Skön konst.
Ij. Musik.
Ik. Teater.
J.    Arkeologi.
K.   Historia.
Kc. Sverige.
L. Biografi (med genealogi).
L (s). Samlingar.
M.   Antropologi och folkkunskap.
N. Geografi.
Ne. Sverige.
Nx. Kartor och kartografi.
O.   Samhälls- och rättsvetenskap (med nationalekonomi och statistik).
Og. Nationalekonomi.
Oh. Socialpolitik.
Oi. Statistik.
P.   Teknologi.




Q.   Ekonomi (med industri, handel och kommunikationer).
Qb. Huslig ekonomi.                                      
Qc. Lanthushållning.                                           
Qd. Trädgårdsskötsel.                                          
Qj. Handel (med bokföring).                              
R.   Gymnastik, sport, lek och spel.                     
S.    Krigsväsen.
T.   Matematik.
U.   Naturvetenskap.
Uc. Mekanik och fysik samt kemi.
Uf. Botanik.
Ug. Zoologi.
V. Medicin.

Vid tillämpningen av ovanstående system bör man ge akt på att de avdelningar eller underavdelningar,
som äro uppförda, äro avsedda att användas endast i den mån som man kan anse att
bibliotekets bokförråd gör en specialuppdelning önskvärd. Om det t. ex. gäller skönlitteratur,
kan man, om man så vill, samla all dithörande litteratur på huvudavdelningen H. Men det kan ju
hända att man har intresse av att skilja ut den svenska originallitteraturen. Då bildas en avdelning
Hc. Önskar man därjämte hålla samlad den svenska översättningslitteraturen föres den till
underavdelningen Hce. Danska och norska skönlitterära originalarbeten kunna samlas på Hd. All den
skönlitteratur, som ej på detta sätt brytes ut, stannar kvar på huvudavdelningen H.

De flesta små biblioteken komma förmodligen att anse det fullt tillräckligt med huvudavdelningarna
ensamt utom med avseende på avdelningen L, där det i regel är lämpligast att medtaga
underavdelningen L (s).

Angående vissa av avdelningarna torde kanske behövas några förklaringar. På huvudavdelningen
B placeras i allmänhet arbeten av så blandat innehåll, att de ej kunna föras till något
bestämt fack. Hit föras t. ex, Verdandis och Heimdals småskrifter, om dessa hållas samlade. På
avdelningen Bd kan man, om man så vill, samla alla tidskrifter som biblioteket äger. Framställningar
av den kristna religionen föras till huvudavdelningen C, om man bryter ut de här föreslagna
avdelningarna. Under L kan man lämpligen samla alla levnadsteckningar, utom sådana som handla
om regerande furstar, vilka böra föras till K (historia), då en regerande furstes historia i regel är rätt
svår att skilja från landets. Under L finnes upptagen en avdelning, där den andra bokstaven står
inom parentes. En på detta sätt utmärkt avdelning skall i katalogen gå före huvudavdelningen.
Ordningen blir alltså L (s) samlingar av biografier, L biografier över särskilda personer.

Om ett bibliotek behöver en särskild avdelning för ungdomslitteratur, kan den betecknas med
ett litet u framför vederbörande signatur. Nöjeslitteratur för barn kan alltså föras in under en
avdelning uH.

KORTSYSTEM VID UTLÅNINGEN.
I ett litet folkbibliotek, där utlåningen ännu är ringa, kan man vid denna mycket väl reda sig
med att anteckna varje boklån i en journal och låta låntagaren själv i journalen kvittera sina lån.
Men ju större omfattning bibliotekets verksamhet får, ju fler besökande som skola expedieras,
desto nödvändigare blir det att söka förenkla tillvägagångssättet vid utlåningen, så att lånens
expediering kan gå raskt undan och så att bibliotekarien kan få tid att ägna sig åt att hjälpa de
lånesökande i de fall där detta är behövligt. Största möjliga antal lån på kortast möjliga tid, det är
naturligtvis ett viktigt önskemål framför allt i bibliotek, där tillströmningen är stor och tjänstepersonalen
är fåtalig. I större folkbibliotek i vårt land har man därför mer och mer gått över till att använda
kortsystem vid utlåningen. Och även ett litet folkbibliotek där man ännu så länge kan utan egentlig
olägenhet reda sig med mera omständliga metoder, kan ha fördel av att lägga upp ett dylikt system,
då det alltid är en möjlighet, som man kan hoppas på och sträva efter, att frekvensen skall växa,
så allt fler skola begagna sig av biblioteket.


Olika kortsystem tillämpas på olika ställen i vårt land. Det vanligaste torde emellertid Vara det
s. k. Browneska systemet, och detta skall därför här beskrivas.

För varje bok i biblioteket skrives ut ett bokkort av det utseende som fig. 4 anger. På
bokkortet skrives överst antingen bokens platsbeteckning eller dess förvärvsnummer (se s. 149) eller
båda (vilket är särskilt att rekommendera, när man äger flera exempar av samma bok) och
därunder boktiteln med författarnamnet överst, om boken är katalogiserad med detta som
ordningsord (se s. 150). Titeln anges på bokkortet i kortast möjliga form. I många bibliotek brukar
man låta bokkortet uppdelas i kolumner på det sätt som den här införda bilden visar. Detta är
dock ej nödvändigt. Bokkortet bör helst ha rundade hörn.

Framsida.
Baksida.
Fig. 4. Bokkort för Browneska utlåningssystemet.
Lämpliga mått: 12x6 cm.

När boken står på sin plats på hyllan ligger bokkortet inskjutet i en ficka eller om man så
vill under en pappersremsa, som är fastklistrad på insidan av bokens bakre pärm.

Biblioteket skall vidare anskaffa kortpåsar av styvt papp och av det utseende som fig. 5 visar
Kortpåsarna skola vara nätt och jämt så vida, att bokkortet utan svårighet kan skjutas in och ut,
och ej vara högre än att titeln på bokkortet syns, när kortet är inskjutet. För att underlätta
instickande kan det vara lämpligt att kortpåsens baksida förses med ett »uttag» av en eller annan form
i övre kanten. Finnes föreskrift att man får ha till låns endast ett skönlitterärt arbete åt gången,
göras kortpåsarna i två färger, av vilka den ena är avsedd endast för lån av facklitteratur, den
andra för lån av all slags litteratur. För varje låntagare skrivas ut så många kortpåsar som det
högsta antal böcker, som man får ha till låns på en gång. (Är antalet böcker bestämt till två,
vilket torde vara det vanligaste, skrivas alltså ut två kortpåsar.) På kortpåsen skrives utom
låntagarens namn hans titel eller yrke och adress och helst också det nummer han erhållit, då han skrev
in sig som låntagare (ang. antecknings journal för detta ändamål se s.  166).

Vid utlåningen antecknas eller stämplas datum, då boken utlånats eller då den skall lämnas
igen, på en på insidan av bokens bakre pärm inklistrad remsa »datumremsan», varpå bokkortet
inskjutes i vederbörande låntagares kortpåse. Om man så vill, kan man på bokkortet i de därför
avsedda kolumnerna skriva låntagarens nummer och stämpla eller skriva samma datum som på
datumremsan. Detta är nyttigt men ej absolut nödvändigt. Kortpåsarna med inneliggande bokkort
ordnas i en kortlåda (se nedan) efter utlånings- eller återlämningsdatum samt för varje datum
alfabetiskt efter ordningsordet på kortet. För varje datum inskjutes ett datumkort som räcker
upp c:a 1 cm. över bokkortens överkant och där överst antecknats eller tryckts en datumsiffra.

Vid en boks återlämnande uppsökes kortpåsen med ledning av det sista datum, som finnes på
datumremsan i boken, varpå bokkortet uttages och insättes på sin plats i boken.


Framsida.

Baksida.

Fig. 5. Kortpåse för Browneska utlåningssystemet.
Lämpliga mått: 8.5 x 6.3 cm.

Kortlådorna göras av papp eller trä och göras nätt och jämt så vida att kortpåsarna kunna lätt
sättas in och tagas ut. Om utlåningen är något så när stor, böra kortlådorna innehålla flera fack för
kortpåsar. I varje fack bör finnas en skjutbar kloss, som hindrar påsarna med korten att falla, om
facket ej är fullt. Om man så vill, kan man göra ett lock av papp eller trä att lägga över kortlådan.
Om en person ej begagnar sig av sin lånerätt, kan han antingen själv taga vara på sina
kortpåsar eller också kunna de förvaras på biblioteket i en särskild serie, ordnad alfabetiskt efter
låntagarnas namn.

Fördelarna med ett kortsystem av det här beskrivna slaget äro bl. a. att tiden för boklånens
expediering nedbringas väsentligt, att man varje dag utan någon omständligare undersökning kan
se, vilka boklån som äro förfallna den dagen, samt att man, om kortpåsarna med bokkor ten äro
ordnade efter böckernas ordningsord, lätt kan taga reda på var en viss bok finnes.

I och för utlåningen bör man utom ovan beskrivna kort, kortpåsar och bokfickor (eller andra
slags kort om man bestämmer sig för något av de andra kortsystemen för utlåning) anskaffa en hel
del saker, som finnas uppförda nedan under biblioteksmaterial (se s. 166 f.) och därför ej här beskrivas.


VANDRINGSBIBLIOTEK.
Vandringsbibliotek, som finnas i olika storlekar och som i vissa fall kunna sammansättas efter
rekvirentens önskan, sändas fraktfritt på järnväg eller ångbåt, fram och åter. I övrigt äro
bestämmelserna något olika i de olika förmedlingsanstalterna, som synes av nedanstående redogörelse.

Folkbildningsförbundet (adr. Norrlandsgatan 17, Stockholm) utsänder vandringsbibliotek
i tre olika storlekar: stora bibliotek, innehållande ett sextiotal band och s. k. boklådor, om ett
trettiotal (i båda fallen bestå biblioteken till tre fjärdedelar av skönlitteratur och till en fjärdedel av
facklitteratur, fem av de större biblioteken innehålla uteslutande facklitteratur: ett svensk historia, ett
svensk litteraturhistoria, ett hembygdskunskap och två samhällslära). Slutligen finnas s. k.
bokpaket, d. v.s. mindre lådor med 15—20 böcker, innehållande: jordbrukslära, stats- och
kommunalkunskap, samhällslära m. m. Särskilt är att märka, att förbundet lämnar ut både boklådor och
bokpaket innehållande barn- och ungdomslitteratur, huvudsakligen avsedda för folkskolans lärjungar.

Såväl de större vandringsbiblioteken som boklådorna och bokpaketen uthyras för en tid av
minst tre månader till större och mindre föreningar, skolor och andra institutioner (bokpaketen i
jordbruks- och samhällslära även till enskilda personer på landet) i enlighet med bestämmelser,
vilka på begäran tillställas rekvirent för underskrift. Hyresavgiften per månad utgör för
vandringsbibliotek två kronor, för boklåda en krona, för bokpaket 50 öre.

Abonnemang medgives, därest en förening eller sammanslutning förbinder sig att under nio
månader i följd erlägga hyresavgift för ett av de större vandringsbiblioteken, som — utan
fraktkostnader — får utbytas mot ett annat var tredje månad. Hyresavgiften nedsättes i så fall till 15
kronor (i stället för 18 kronor) för abonnemangstiden.

Lämpligt är mången gång att samtidigt förhyra flera vandringsbibliotek, som då kunna
placeras på olika platser och cirkulera mellan dessa exempelvis var tredje månad.

Katalog över innehållet i de större vandringsbiblioteken och boklådorna kan rekvireras för 25
öre (+ 25 öre i postförskottsavgift). Katalogen till de för skolorna avsedda boklådornat och
bokpaketen tillhandahålles för 10 öre.

Studiecirklarna på landsbygden och i städerna (även i Stockholm) böra observera, att de under
ovannämnda villkor kunna hyra boklådor resp. bokpaket, vilkas innehåll — i fråga om
kunskapsgivande litteratur och inom vissa gränser — hopsättas enligt rekvirentens eget val.

Centralbyrån i Lund för populära vetenskapliga föreläsningar utsänder vandringsbibliotek
till föreläsningsanstalter, ungdomsföreningar och studiecirklar. Biblioteken sammansättas
efter rekvirentens önskan, med ledning av en katalog, som sändes på begäran och där närmare
upplysningar erhållas. Hyresavgifterna äro för större bibliotek 2 kr., för mindre 50 öre eller 1 kr.
allt efter storleken; allt per månad. De större biblioteken skola stanna minst en månad, de mindre
minst 14 dagar på samma plats.

Västra Sveriges folkbildningsförbund (adr. Föreläsningsbyrån, Göteborg) utsänder
vandringsbibliotek dels av skönlitterärt innehåll, dels av populärvetenskapligt. De förras innehåll
är fast, de senare sammansättas efter rekvirentens önskan. Förteckningar över den
populärvetenskapliga litteratur, bland vilken man har att välja, samt över de skönlitterära vandringsbiblioteken
sändas på begäran. Ett skönlitterärt vandringsbibliotek kan ej rekvireras ensamt utan endast
tillsammans med c:a 15 volymer populärvetenskaplig litteratur. Hyresavgifterna äro 2 kr. för fast
bibliotek (skönlitteratur) jämte »hel» sändning (högst 30 volymer) ur den »rörliga» boksamlingen,
1 kr. 50 öre för fast bibliotek jämte halv sändning ur den rörliga boksamlingen, 1 kr. för hel sändning
ur den rörliga boksamlingen, och 50 öre för halv, allt per månad. Hyrestiden är 2—6 månader för
hel sändning och 1—3 för halv.

Folkbiblioteket i Luleå utsänder dels »grenbibliotek», vilkas innehåll helt och hållet
bestämmes av rekvirenten med ledning av katalogen över folkbibliotekets hela bokbestånd, dels
»vandringsbibliotek», vilkas innehåll är på förhand bestämt. Hyresavgifterna äro för grenbiblioteken 6 kr.
och för vandringsbiblioteken 2 kr. för 3 månader.


LISTA ÖVER BIBLIOTEKSMATERIAL.
Möbler.

Hyllor och bokstöd (se s. 145, 149). Snedhyllor för nyinkomna böcker o.s. v. — Bord. — Stolar.
— Disk för utlåningen (även ett vanligt bord kan naturligtvis användas). — Tavlor för anslag om
nyinkomna böcker, illustrerade bokförteckningar över aktuella eller annars efterfrågade ämnen,
lista för tidskrifter m. m. (se s. 152); göras antingen av trä, campoboard eller mycket bra av ett
stort  ark färgad kartong.

Kataloger.

Förvärvskatalog (kan anskaffas genom Folkbildningsförbundet).

Fortsättningskatalog för tidskrifter o. d. (se ovan s.  149).

Katalogkort (böra vara av formatet 7.5 x 12.5 cm. samt ha rund stansning samt rött snitt
på överkanten och en röd vertikal linje 1.5 à 2 cm. från vänstra kanten).

Katalogskåp (se annons).

Hyllistekort och lådor för dessa. (Dessa kort kunna vara lika med katalogkorten men av enklare*
kvalité samt utan stansning och röda linjer; lådorna kunna vara enkla sådana av papp; se annons.)

Förlust journal med register. (En kontorsbok upplinjeras med följande rubriker: Vänstra
uppslaget: Datum. Förlust n:r. Förf. Titel. Signum. — Högra uppslaget: Vol. Förvärvs n:r.
Förlustorsak [ej återlämnad, förstörd av låntagaren, stulen, utgallrad]. — Registret göres enklast av
tillskurna papperslappar i en låda av papp. Lapparna upptaga förf., titel [förkortad] samt
förlustnummer. Ordnas alfabetiskt efter författarens namn.)

För böckernas märkning och deras ordnande för bokbindaren.

Stämpel av kautschuk eller perforerande (se annons).

Bokbindarejournal. (En vanlig kontorsbok upplinjeras; enklast med följande rubriker: N:r
[för året]. Förf. Titel. Antal band. Signum. Material. Anm.)

Pappersremsor för uppgift om ryggtitel m. m. (se s. 148).

För utlåningen.

Journal för låntagarnas registrering. (En kontorsbok upplinjeras, med följande rubriker:
Datum. Nummer. Namn. Titel o. yrke. Adress.)

Bokkort och bokfickor, samt

Kortpåsar (eller vid Newarksystemet låntagarekort). (Se annons.)

Datumstämpel och datumremsor.

Låntagarnas förbindelser (tryckta kort ungf. i format av ett brevkort eller mindre):


N:r ...................
............................................................................................... BIBLIOTEK.
Jag förbinder mig härmed:
att ej utan särskilt medgivande behålla lånad bok över 14 dagar, efter vilken tid
den återlämnas eller uppvisas för lånets förnyande;
att erlägga plikt med 2 öre per band och dag, om bok av mig behålles i strid
med ovan angivna bestämmelser;
att väl vårda till låns erhållen bok och att, om den skadas eller förkommer,
ersätta den med nytt exemplar eller dess värde;
att vid flyttning genast anmäla den nya adressen;
att om smittosam sjukdom utbryter i mitt hem, omedelbart anmäla detta till
bibliotekarien.

.......... den ........................... 192.....

(Namn) ....................................................................................

(Titel eller yrke)....................................................................................

(Anställd hos
eller elev vid)}.....................................................................................

(Adress) .....................................................................................


Legitimationskort för låntagare (i samhällen, där bibliotekarien ej känner till invånarna).
Tryckta kort i mindre format. På framsidan tryckes:


N:r ...........................
........................................................................ BIBLIOTEK.
....................................................................................................
är berättigad att vid uppvisning av detta kort låna hem från . . . . . bibliotek med
skyldighet att ställa sig till efterrättelse bibliotekets regler för hemlån.
Kortet gäller till d. ...................

På baksidan tryckas Regler för hemlån.

Anmaningsbrev vid försummelse att i rätt tid återställa en bok (lämpligen i format av brevkort,
frankeras som korsband):

.......................... BIBLIOTEK

. . . . . . . , poststämpelns datum.

Härmed får jag underrätta Eder om, att lånetiden för det av Eder från ...................
bibliotek lånade arbetet av ................................................ utgick den .................
varför Ni torde återlämna eller omsätta lånet.

Vill Ni omsätta lånet, skall boken uppvisas för antecknande av nytt datum.
För överskriden lånetid betalas plikt med 2 öre pr band och dag.
Bibliotekarien.

Efter en tid kan man, om ej detta hulpit, avskicka ett (likaledes tryckt) kort med en strängare
anmaning om ett »ofördröjligt» återställande av lånet.

Journal för statistik. (En kontorsbok upplinjeras t. ex. med följande rubriker: Datum. A.
B. C. [o. s. v. De olika avdelningarna i systemet]. S:a. Besök: i bibl., i läsesalen. Nyinskrivna
låntagare.)

LITTERATUR OM BIBLIOTEK OCH BIBLIOTEKSSKÖTSEL.
Av Knut Tynell.

Den svenska litteraturen till hjälp för anordnandet och skötseln av bibliotek är mycket sparsam.

En kort handledning Om folkbibliotek av prof. A. S. Steenberg ingår i Verdandis
småskrifter n:r 110 (A. B. 1902, 44 s., pris 1:—). Även om den nu är delvis föråldrad, innehåller
den alltjämt åtskilligt av intresse. D:r Valfrid Palmgren har utgivit ett par entusiastiska
arbeten om Amerikas folkbiblioteksförhållanden, vilka i så många avseenden kunna utgöra
föredömen för våra bibliotek. Det ena har titeln Bibliotek och folkuppfostran (Nst. 1909, 180 s.,
pris 2:75), och dess värde ökas betydligt av dess många illustrationer, det andra är en mera
sammanträngd redogörelse med titel Biblioteket — en ljushärd (H. G. 1909, 43 s., pris 0:40,
Heimdals småskrifter 5). Särskilt intresse för skolbiblioteken har Alvida Sandbergs »Bibliotek
och biblioteksskötsel» (Nst. 1915, 170 s., pris 2:35). Framför allt för studiecirklarnas
bibliotek rekommmenderas lektor Oscar Olssons Studiecirkelbibliotek och biblioteksskötsel (Sv.
nykterhetsförl. 1918, 84 s., pris 1:50).


I fråga om katalogisering och klassifikation torde det emellertid för folk- och skolbiblioteken
vara lämpligast att följa de metoder, som äro under utarbetande av Sveriges allmänna
biblioteksförening och till vilkas utgivande föreningen erhållit understöd av staten.
Klassifikationssystemet torde vara att förvänta redan under år 1920. (Dessa häften kunna
förutbeställas hos Sveriges allm. biblioteksförening, Hantverkaregatan 3, Stockholm.)

Dessutom bör varje bibliotek anskaffa tidskriften Biblioteksbladet, som innehåller artiklar
och notiser om bibliotek och biblioteksskötsel, med särskild vikt lagd vid sådana frågor som
kunna vara av intresse och till nytta för stads- och folkbiblioteken samt skolbibliotek av olika
slag, varjämte i tidskriften ingår en utförlig recensionsavdelning, i vilken årligen c:a 3—400
arbeten anmälas av fackmän på olika områden. (5 h. årligen om tills. 240 sidor, prenumerationspris
4:—; för folk-, skol- och studiecirkelbibliotek vid rekvisition direkt genom redaktionen,
adr. Hantverkaregatan 3, Stockholm, till ett nedsatt pris av 2:—; utdelas gratis till medlemmar
av Svenges allm. biblioteksförening, Hantverkaregatan 3, Stockholm, medlemsavgift 3:—.)

Arbeten och uppsatser i övrigt angående mera speciella sidor av biblioteksskötseln
omnämnas flerstädes i fröken Lundbergs uppsats i detta häfte (s. 139 ff.). Bl. a. omnämnes där
litteratur innehållande anvisningar till hjälp vid bokurvalet i folkbiblioteken (s. 142 f.). I fråga
om ungdomslitteraturen kan förtjäna att nämnas Gurli Linder, Våra barns fria läsning (Nst.
1916, 237 s., pris 3:75) samt den med anledning av detta arbete förda, diskussionen i
Biblioteksbladet (årg. 1918, s. 10, 123 och 127) mellan förf. och fröken Hildur Lundberg.

Angående böckernas betydelse och det sätt på vilket man bör läsa för att få mesta möjliga
behållning av sina studier hänvisas till Hans Larsson, Om bildning och självstudier (6
uppl., Nst. 1917, 40 s., pris 0:85), Georg Brandes, Om læsning (2 uppl., A. B. 1909, 35 s.,
pris 1:—, Verd. småskr. 120), Edv. Lehmann, Om läsning (Nst. 1915, 9 s., pris 0:25) samt
Knut Kjellbergs och Odal Ottelins uppsatser i Biblioteksbladet (årg. 1916, s. 161 och 1918,
s. 1). I fråga om behovet av undervisning i användning av uppslagsböcker erinras om J.
Bankes ovan i noten s. 126 omnämnda arbete.

En kort framställning av de svenska sockenbibliotekens historia fram till sekelskiftet lämnas
i Verner Söderberg, Sveriges sockenbibliotek och öfriga anstalter för folkläsning (Nst. 1901, 70 s.,
pris o: 45, Heimdals folkskrifter 69). I fråga om utvecklingslinjerna inom svenskt
biblioteksväsen under de senaste årtiondena hänvisas till en uppsats av Fredrik Hjelmqvist i Dansk
biblioteksforenings aarsskrift 2.

En utförlig bibliotekshandbok på danska språket, särskilt av värde för den, som önskar
en noggrannare kännedom om bokens och bibliotekens historia, bokframställningens teknik
och viktigare bibliografiska hjälpmedel på olika språk, är Haandbog i bibliotekskundskab, udg.
af Svend Dahl (2 udg., Lybeckers forl., København 1916, 611 s., pris 10:80). För de smärre
biblioteken har detta arbete emellertid mindre intresse, då de kapitel, som innehålla praktiska
anvisningar, äro ganska knapphändiga.

Av den mycket rikhaltiga engelskspråkiga litteraturen kunna nämnas M. W. Plummer,
Hints to small libraries (4 ed., Chicago 1911, pris 75 cents) samt L. E. Stearns, Essentials in
library administration (2 ed., Chicago 1912, pris 15 cents).

Av tyska arbeten må påpekas E. Jaeschke, Volksbibliotheken, ihre Einrichtung und
Verwaltung (Berlin u. Leipzig 1907, pris 90 pfennig, Sammlung Göschen 332) samt G. Fritz,
Volksbildungswesen (2 Aufl., Leipzig u. Berlin  1920, pris  1:60 mark, Aus Natur u. Geisteswelt 266.)

Angående studiecirkelarbetet, som står nära biblioteksverksamheten och bör alldeles särskilt
intressera föreståndare för folkbiblioteken, hänvisas till den litteraturförteckning, som meddelas
s.  161.

<chapter name="Berättelse över Sveriges allmänna
biblioteksförenings sjätte årsmöte.">
BERÄTTELSE ÖVER SVERIGES ALLMÄNNA
BIBLIOTEKSFÖRENINGS SJÄTTE ÅRSMÖTE.
Stockholm den 28 juni 1920.

Avgiven av mötets sekreterare Fredrik Hjelmqvist.

På Ateneums högtidssal sammanträdde i år liksom två föregående år Sveriges
allmänna biblioteksförening till årsmöte. Mellan 70 och 80 personer hade infunnit
sig, bland dem särskilt många från landsorten.

Mötet öppnades av föreningens ordförande förste bibliotekarien A. Grape,
som hälsade de närvarande välkomna och meddelade, att styrelsen till mötets
sekreterare utsett förste bibliotekskonsulenten F. Hjelmqvist och överläraren G.
A. Gustafsson. Vid därpå företaget val utsågs till ordförande för mötet hr Grape
och till vice ordförande förste bibliotekarien vid Kungliga biblioteket G. Adde och
stadsbibliotekarien i Norrköping Hj. Lundgren. Till protokolls justerare valdes
bibliotekarien Fr. Åhlander och fröken Greta Linder.

Å styrelsens vägnar uppläste sekreteraren följande

Berättelse
avgiven av styrelsen för Sveriges allmänna biblioteksförening vid föreningens sjätte årsmöte
den 28 juni 1920.

Styrelsen, som vid sammanträde den 29 aug. 1919 utsåg till vice ordförande hr Grönblad, till
sekreterare hr Hjelmqvist och till kassaförvaltare hr Tynell, har därefter haft fem sammanträdep
den 15 nov. och 30 dec. 1919 samt den 21 mars, 28 maj och 28 juni 1920.

Som i senaste årsberättelsen omnämndes hade styrelsen beslutat att ingå till Kungl. Maj:t
med en underdånig ansökan om understöd till utgivande av en serie Sveriges allmänna bibliotekst
förenings handböcker, vilken serie skulle börja med ett klassifikationssystem och vari även
skulleingå dels katalogiseringsregler, dels en författarnummerlista. I skrivelsen, som avlämnades den 29
sept. 1919, redogjorde styrelsen för vad som å föreningens sida i ärendet åtgjorts samt för det
anbud, som firman Norstedt & Söner lämnat angående tryckningen av de här ifrågavarande
bibliotekshandböckerna. I enlighet med de båda alternativ, som uppställdes i detta anbud,
ansökte styrelsen i underdånighet, att Kungl. Maj:t ville föreslå riksdagen »antingen att den måtte
anslå ett belopp av högst 20,000 kr. till utarbetande och tryckning genom Sveriges allmänna
biblioteksförenings försorg av bibliotekshandböcker, innefattande klassifikationssystem,
katalogregler och författarnummerlista, vilka handböcker skulle utdelas till alla statsunderstödda folk-,
skol- och studiecirkelbibliotek, eller också att den måtte medgiva att 7,000 kr. finge utgå som
understöd till tryckningen av de nämnda handböckerna, mot villkor, att de skola genom Sveriges
allmänna biblioteksförening till ett visst nedsatt pris tillhandahållas de statsunderstödda folk-,
skol- och studiecirkelbiblioteken».

I enlighet med av K. skolöverstyrelsen den 3 nov. 1919 avgivet utlåtande bestämde sig
Kungl. Maj:t för det senare alternativet och föreslog riksdagen att på extra stat för år 1921 anvisa
ett reservationsanslag av 7,000 kr., och styrelsen har den glädjen meddela föreningen, att riksdagen
bifallit den gjorda framställningen. Av klassifikationssystemet, som föreligger utarbetat, har början
redan inlämnats till tryckning.


Firman Norstedt & Söner, som på för föreningen synnerligen gynnsamma villkor förlagt
Biblioteksbladet, meddelade på hösten 1919, att den ej längre kunde göra det på fullt oförändrade
villkor. Med anledning härav ingick styrelsen den 15 nov. 1919 till Kungl. Maj:t med en ny
underdånig skrivelse, vari begärdes att statsunderstödet till utgivandet av Biblioteksbladet måtte fr. o. m.
år 1920 höjas från 2,000 till 3,000 kr. per år.

Med anledning av denna ansökan, som tillstyrktes av Skolöverstyrelsen den 1 dec. 1919,
föreslog Kungl. Maj:t, att riksdagen måtte medgiva, att anslaget till fortsatt utgivande av
Biblioteksbladet måtte från och med år 1920 tillsvidare utgå med ett belopp av 3,000 kr. för år. Den föreslagna
förhöjningen av anslaget har av riksdagen beviljats.

För det sålunda av statsmakterna i olika avseenden visade intresset för föreningens arbete ber
styrelsen att få uttala föreningens ödmjuka tacksamhet.

Ännu en fråga har föranlett en underdånig skrivelse till Kungl. Maj:t. På grund av det nordiska
interparlamentariska rådets beslut den 1 sept. 1919, att den svenska riksdagens interparlamentariska
grupp skulle taga initiativ till beredande av anslag för åstadkommande av en index över svenska
tidskrifter vände gruppen sig till styrelsen för S. A. B. med begäran om en utredning angående
behovet av och lämpligaste sättet för utarbetandet av en dylik index. Den sålunda väckta frågan
berörde ett önskemål, som redan förut vid olika tillfällen framförts inom svenska bibliotekskretsar,
och styrelsen åtog sig därför med största villighet den begärda utredningen. Sedan
interparlamentariska gruppen satts i tillfälle att taga del av principerna i ett av styrelsen uppgjort förslag, som
grundade sig på den verkställda utredningen, och förklarat sig för sin del på det livligaste tillstyrka
detsamma, ingick styrelsen till Kungl. Maj:t den 28 maj 1920 med följande underdåniga skrivelse:

Till KONUNGEN.

Sveriges allmänna biblioteksförening ber härmed att i underdånighet få framföra sina
önskemål i fråga om en angelägenhet, som länge stått på dagordningen inom svenska bibliotekskretsar
utgivandet av en svensk tidskriftsindex.

Det sammanlagda antalet tidningar och tidskrifter uppgår för närvarande i vårt land till icke
obetydligt över tusentalet. Enligt Kungl. bibliotekets senaste årsberättelse kunde av 1917 års till
biblioteket levererade tryckalster ej mindre än 1,194 föras in under denna rubrik. Av dessa utgjorde
emellertid 414 allmänna tidningar, och även av de övriga har måhända en del mera tidnings- än
tidskriftskaraktär. Men man torde dock kunna beräkna, att av hela det årliga antalet periodiska
skrifter i Sverige omkring 700 äro att betrakta som tidskrifter. Dessa utgöra alltså rent
kvantitativt sett en ansenlig del av den litterära produktionen. Och vad kvaliteten angår, torde det nog
ej kunna bestridas, att mycket av det betydelsefullaste, som offentliggöres genom trycket, utgöres
av uppsatser i tidskrifter. Så är utom all fråga fallet på det rent vetenskapliga området, men satsen
äger sin tillämpning även på de praktiska yrkenas fält, och icke minst gäller den om den litteratur,
som vänder sig till den icke i främsta rummet fack-intresserade allmänheten. På alla områden
beteckna tidskriftsuppsatserna en synnerligt värdefull komplettering av den i bokform utgivna
litteraturen.

Under det att emellertid den egentliga bokproduktionen i vårt land sedan många år tillbaka
finnes registrerad vecka för vecka, månad för månad, år för år och slutligen för perioder på 5 eller
flera år, står man, när det gäller tidskriftsuppsatserna, så gott som alldeles hjälplös, om man vill
ha någon samlad översikt över deras innehåll inom ett visst område eller om man önskar få
upplysning, om något bestämt ämne finnes behandlat i en tidskriftsuppsats. Endast inom vissa
vetenskapsgrenar, såsom t. ex. historia, kyrko- och litteraturhistoria och nordiska språk, utarbetas
årliga bibliografier, där man även i stor utsträckning tar hänsyn till uppsatser i tidskrifter och i
vissa fall t. o. m. i tidningar. Det kan också vara skäl att i detta sammanhang erinra om den
internationella katalogen över naturvetenskaplig litteratur, som utgivits på föranstaltande av Royal
Society i London, särskilt därför att denna sedan 1902 understötts av den svenska staten. Det
material, som rör Sverige och som omfattar både böcker och tidskriftsuppsatser, har anskaffats,
genom en av Vetenskapsakademien tillsatt s. k. regionalbyrå, och riksdagens understöd har utgått
dels till upprätthållande av denna byrå med 2,000 kr. år 1902 och 1,600 kr. vart och ett av de
följande åren, dels till inlösen av ett antal exemplar av katalogen med 2,000 kr. årligen. Det
ifrågavarande storartade internationella katalogarbetet har emellertid numera upphört till följd av
förhållanden, som stå i samband med världskriget, men planer äro uppe att i en eller annan form
fortsätta det av den svenska regionalbyrån hittills utförda arbetet, och alltså söka åstadkomma en svensk
naturvetenskaplig bibliografi.

Alla dessa vanligen i tidskrifter publicerade och ej efter någon enhetlig plan utarbetade
specialbibliografier göra det dock ej mindre behövligt att få till stånd en allmän förteckning över
betydelsefullare svenska tidskriftsuppsatser, en förteckning, vilken kan tjäna som ett komplement till den
sedan många år utkommande Årskatalog för svenska bokhandeln.

I utlandet har i de flesta kulturländer behovet av samlade översikter över innehållet i
tidskriftslitteraturen föranlett utgivande av olika slag av register, för vilka man brukar använda den
gemensamma beteckningen tidskriftsindex.

Längst tillbaka gå dylika indices inom det engelska språkområdet.

I Amerika har man således i Poole's index to periodical literature (revid. uppl., Boston 1891)
en tidskriftsindex, som omfattar åren 1802—1881 och innehåller ett ämnesregister över i allt 232
engelska och amerikanska tidskrifter. Genom femåriga tillägg har denna index fullföljts fram till
och med år 1906, och en förkortad upplaga, avseende 37 tidskrifter under åren 1815—1899 utkom
i London 1901. För åren 1892—1910 har likaledes som en fortsättning till Poole's index årligen
utgivits Annual literary index, fr. o. m. 1905 med titel Annual library index. Jämte tidskrifter
registreras här liksom i de nedannämnda amerikanska tidskriftsindices även en del essaysamlingar.
Vid sidan om Annual literary index började med år 1901 Readers' guide to periodical literature,
avsedd särskilt för de små biblioteken, och med år 1907 Annual magazine subject index, vilka båda
indices ännu fullföljas. Som en direkt ersättning för den, som ovan nämnts, med år 1910 upphörda
Annual library index utges fr. o. m. 1913 Readers' guide supplement.

I England utgavs för åren 1890—1902 en årlig Index to the periodicals, avseende endast sådana
tidskrifter, som ej voro upptagna i Poole's index, däribland i de första årgångarna även utländska.
Efter några års uppehåll påbörjades år 1914 en ny tidskriftsindex, med samma namn, av vilken dock
blott första volymen, avseende en del av år 1914, utkommit. Fr. o. m. år 1915 utges emellertid The
Athenæum subject index to periodicals, avseende även några icke-engelska tidskrifter och uppdelad
efter ämnesgrupper i häften, som kunna erhållas vart för sig.

I Frankrike utgavs för åren 1897—1899 en Répertoire bibliographique des principales revues
françaises, omfattande omkring 350 tidskrifter.

I Belgien har sedan 1907 utgivits en årlig tidskriftsindex, utgörande en del av den belgiska
motsvarigheten till vår svenska bokhandelskatalog Bibliographie de Belgique.

I Tyskland har sedan år 1896 utkommit en årlig tidskriftsindex under titeln Bibliographie der
deutschen Zeitschriften-Literatur mit Einschluss von Sammelwerken. Den avser över 2,000
tidskrifter av olika slag och har sedermera kompletterats (fr. o. m. 1900) med Bibliographie der
Rezensionen, (fr. o .m. 1909) med Verzeichnis von Aufsätzen aus deutschen Zeitungen och (fr. o. m.;
1911) med Bibliographie der fremdsprachigen Zeitschriften-Literatur, Alla dessa indices utges
numera under en gemensam titel Internationale Bibliographie der Zeitschriften-Literatur.

Även inom språkområden, som ligga oss närmare än de nämnda, inom det danska och norska,
har man påbörjat företag av här ifrågavarande natur.

I Danmark äro sedan år 1915 alla viktigare tidskrifter registrerade i den av Dahl och Døssing
redigerade Dansk Tidsskrift-Index, som i sin sista årgång (årg. 3, 1917)Sedan detta skrevs, har årg. 4 (1918) utkommit. omfattar 200 tidskrifter,
varvid man uteslutit sådana, som hava endast aktuell betydelse, rena föreningsorgan, rent politiska
tidskrifter, rena uppbyggelsetidskrifter, nykterhets- och barntidningar. Dessutom har man alldeles
sett bort från recensioner. Den danska tidskriftsindex åtnjuter understöd från
undervisningsministeriet. Anslag från staten lämnas numera likaledes till den norska tidskriftsindex, vars
första årgång, avseende år 1918, utkommit innevarande år. Denna ansluter sig i planläggningen
nära till den danska och omfattar 184 tidskrifter.

Frågan om en svensk tidskriftsindex var uppe till behandling på Sveriges allmänna
biblioteksförenings tredje årsmöte i Stockholm år 1917. Inledaren, förste bibliotekarien vid Göteborgs
stadsbibliotek d:r S. Aberstén, framhöll i sitt inledningsföredrag behovet av en index såväl över den äldre
svenska tidskriftslitteraturen som över den årligen utkommande. Tanken på en tidskriftsindex
rönte under diskussionen allmän anslutning från de vetenskapliga, såväl som från de folkliga
bibliotekens sida. Önskvärdheten av en svensk tidskriftsindex framhölls också av riksbibliotekarien i
hans underdåniga skrivelse den 31 augusti 1917, vari han begär anslag till en ny tjänsteman vid
Kungl, biblioteket, vilken bl. a. skulle hava sig anförtrodd redigeringen av en årlig svensk
tidskriftsindex, en framställning som dock ej i dess dåvarande form vann Kungl. Maj:ts bifall.

Även inom kretsar, som stå utanför biblioteken, har behovet av en svensk tidskriftsindex känts
och erkänts. Styrelsen ber i detta avseende särskilt få framhålla, att det är ett initiativ från det
Nordiska interparlamentariska rådet, som givit närmaste anledningen till den utredning, på vilken
denna skrivelse stöder sig, och riksdagens interparlamentariska grupp, som satts i tillfälle att taga
kännedom om huvudpunkterna i styrelsens här i underdånighet framlagda förslag, har som
framgår av dess denna ansökan bifogade utlåtande uttalat sitt livliga instämmande i de framställda
önskemålen.


Av huru stor betydelse det än otvivelaktigt skulle vara att få till stånd en tidskriftsindex,
omfattande den äldre tidens tidskrifter, torde dock, som också från olika håll betonats, utan någon
tvekan det mest trängande behovet vara att få utarbetad en årlig index över de löpande
tidskrifternas innehåll. I sitt ovanomnämnda föredrag förordade d:r Aberstén att till mönster för en svensk
tidskriftsindex av det senare slaget borde tagas den danska. Styrelsen delar denna mening. En
svensk tidskriftsindex bör alltså omfatta alla slag av tidskrifter, vetenskapliga såväl som populära.
Uteslutas böra dock liksom i den danska rena uppbyggelsetidskrifter, rena föreningsorgan,
barntidningar o. s. v. Dessutom bör man endast taga med sådana recensioner, som ha karaktär av
självständiga uppsatser. Liksom i den danska böra i en svensk tidskriftsindex titlarna på
tidskriftsuppsatserna vara ordnade efter innehållet i olika fack, varvid man givetvis bör tillämpa det system,
som utarbetats genom biblioteksföreningens försorg, och vilket med stor säkerhet torde komma
att följas i Årskatalogen för svenska bokhandeln. Det är ju självklart att det skulle i hög grad
underlätta allt forsknings- och studiearbete, om dessa båda publikationer, som tillsammans skulle omfatta
hela den svenska bokproduktionen, vore uppställda efter samma system. Till den systematiskt
ordnade texten bör fogas ett alfabetiskt ämnesregister.

En svensk tidskriftsindex, där tidskrtftsurvalet gjorts efter ungefär samma principer som i
den danska, måste naturligtvis komma att omfatta ett betydligt större antal tidskrifter än denna,
då tidskrifternas antal i det hela är större i Sverige än i Danmark. En preliminär undersökning
över vilka tidskrifter som borde tagas med i en svensk index har givit vid handen, att antalet
kan beräknas uppgå till omkring 400 och att det alltså skulle bli dubbelt så stort som i den danska.
Emellertid torde man med iakttagande av vissa utrymmesbesparande principer, delvis de samma
som redan tillämpats i den norska indexen, kunna begränsa omfånget av den svenska till att i allt
— med förord, innehållsöversikt och ämnesregister — ej överstiga 400 sidor (sidoantalet i den danska
utgör 346).

Utgivandet av här ifrågavarande index torde lämpligast böra uppdragas åt Sveriges allmänna
biblioteksförenings styrelse, då det här gäller ett arbete, som är av intresse för alla slag av bibliotek,
de vetenskapliga, lika väl som de folkliga, skolornas lika väl som studiecirklarnas. Emellertid
kan biblioteksföreningen ej själv stå risken för detta stora företag, och för att det skall kunna komma
till stånd fordras nödvändigtvis här liksom i Danmark och Norge offentligt understöd. Statens
ekonomiska medverkan synes också böra ligga särskilt nära, då det som här gäller ett företag, som
icke blott i allmänhet är av stor betydelse såväl för vetenskaplig forskning som för praktiskt arbete,
utan också kommer att vara till särskild nytta såväl för statens egna institutioner, dess bibliotek,
läroanstalter och ämbetsverk, som för de av staten understödda, i den allmänna folkbildningens
tjänst arbetande biblioteken.

Vid beräkningen av det statsunderstöd, som kan vara erforderligt, har man att taga hänsyn
dels till redaktions arvodet dels till tryckningskostnaderna. I båda fallen gäller det, att man ej kan
hava någon egentlig ledning av förhållandena i fråga om motsvarande indices i Danmark och Norge,
dels därför att det i Sverige gäller ett så mycket mer omfattande arbete, dels emedan de rörande
Norge och Danmark tillgängliga uppgifterna grunda sig på prisförhållanden, som äro avsevärt
lägre än de, som numera råda inom den svenska boktryckerimarknaden.

Vad först och främst angår arvodet till redaktören och hans för arbetets utförande behövliga
biträden, torde detta, inklusive kostnaden för anskaffning av skrivmaterial o. d., efter de
upplysningar, som biblioteksföreningens styrelse inhämtat, ej kunna sättas lägre än till 5,500 kr., om man
önskar få fullt kompetenta arbetskrafter för företagets ledning och utförande.

Vad åter tryckningskostnaderna beträffar, har ett förlag förklarat sig villigt att för den händelse
katalogen ej överstiger det ovan skisserade omfånget, mot ett årligt understöd av högst 9,000
kronor dels kostnadsfritt lämna staten 200 exemplar, dels tillhandahålla övriga exemplar genom
bokhandeln till ett pris ej överstigande 7:50 kr.

Med stod av vad sålunda anförts får styrelsen därför i underdånighet anhålla, att Eders Kungl.
Maj:t i framställning till nästkommande års riksdag täcktes föreslå, att riksdagen måtte medgiva,
att till utarbetande och tryckning av en årlig svensk tidskriftsindex finge till Sveriges allmänna
biblioteksförening från och med år 1921 tills vidare utgå ett årligt belopp av högst 14,500 kronor.

S. A. B:s fjärde årsmöte hade begärt en utredning angående frågebyråinstitutionen, och med
anledning härav beslöt styrelsen den 15 nov. tillsätta en kommitté på tre personer med uppdrag att

dels utreda, under vilka former den upplysningsverksamhet, som utövas genom frågebyråer,
lämpligast bör organiseras i Sverige,

dels samla in uppgifter om bibliotek och andra institutioner i Sverige, som redan kunna anses
i något avseende göra tjänst som frågebyråer eller kunna vara villiga att börja en dylik
verksamhet.

Då den senare delen av uppdraget stode i nära samband med frågan om utarbetandet av en
handbok över svenska bibliotek, motsvarande den av Svend Dahl utgivna Dansk Biblioteksfører,
beslöt styrelsen att här ifrågavarande kommitté tillika skulle anmodas att företaga och snarast

möjigt till styrelsen inkomma med en preliminär utredning angående möjligheten av och lämpligaste
sättet för utgivandet av en dylik handbok.

I kommittén invaldes föreståndaren för generalpoststyrelsens bibliotek och arkiv P. Widegren
(sammankallande), andre bibliotekarien vid Kungl, biblioteket A. Holmberg och amanuensen
vid riksdagens bibliotek Å. Luthander.

Den 19 mars 1920 inkom den sålunda tillsatta kommittén med en utredning rörande den andra
delen av sitt uppdrag: frågan om utgivandet av en handbok över svenska bibliotek. Kommittén
framlade här en beräkning av det antal bibliotek, som borde upptagas, jämte ett förslag
tillfrågeformulär och gav anvisning på de olika alternativ, som voro tänkbara i fråga om denna handbok,
om den skulle omfatta endast bibliotek eller både bibliotek och arkiv samt om den skulle bli relativt
utförlig eller mera ha karaktär av en allmän kortfattad vägvisare över Sveriges större forsknings-
och populärbibliotek. Styrelsen, som fann att det ur olika synpunkter skulle vara till nytta, om en
handbok över svenska bibliotek kunde komma till stånd, beslöt, dock utan att träffa något
avgörande i fråga om de ovan angivna alternativen, att uppdraga åt bibliotekarien Holmberg, att
redigera nämnda handbok samt att föra de för detta ändamål nödiga förhandlingarna med
förlagen. På resultatet av dessa förhandlingar finge det bero, vilken plan som skulle komma att följas
vid handbokens utgivande.

För att befrämja biblioteksintresset i landsorten har styrelsen beslutat att utgiva en agitationsskrift,
som skall utgöra ett särtryck ur Biblioteksbladet, och vilken skrift skall utsändas till
skolråden i alla de kommuner, där intet statsunderstött folk- eller skolbibliotek finnes. Tillika har
styrelsen beslutat att taga upp på årsmötets program frågan om bildandet av biblioteksförbund inom
de särskilda länen.

Till styrelsen inkom i slutet av maj en skrivelse med inbjudan till en folkbildningskonferens
i Stockholm den 26 och 27 juni, till vilken S. A. B. skulle ha rätt att sända 26 representanter.
Styrelsen, som fann det synnerligen behjärtansvärt, att föreningen vid denna konferens vore företrädd
bl. a. genom representanter för landsorten, beslöt att föreningens ombud skulle erhålla ersättning
för resan från hemorten till Stockholm och tillbaka (III klass). Av de utsedda ombuden ha 23
infunnit sig.

Såsom representant för S. A. B. har andre bibliotekarien G. Carlquist deltagit i Danmarks
bibliotekførenings första årsmöte den 27 sept. 1919 och andre bibliotekarien G. Wetterberg i dess
andra årsmöte den 13 och 14 juni 1920.

Det arbetsår, som nu avslutats, är det femte sedan föreningens stiftande, och styrelsen har
därför ansett det lämpligt att till den sedvanliga årsberättelsen foga en kort översikt över
föreningens utveckling och verksamhet under de gångna åren.

Representanter för olika arter av biblioteksverksamhet utfärdade i slutet av år 1914 en inbjudan
till ett allmän svenskt biblioteksmöte den 7 jan. 1915 i Stockholm. Närmaste initiativet till denna
inbjudan hade kommit från en på det tionde svenska flickskolemötet i Falun 1911 tillsatt kommitté,
som fått i uppdrag att verka för bildandet av en biblioteksförening, och särskilt kan det i detta
sammanhang vara skäl att erinra om den stora andel, som en av medlemmarna i denna kommitté
dåvarande seminarieadjunkten, numera seminarierektorn Anna Sörensen haft i tillkomsten av det
första svenska allmänna biblioteksmötet.

Detta möte, som besöktes av c:a 150 personer, beslöt enhälligt att bilda Sveriges allmänna
biblioteksförening och antog interimistiskt de sedermera av det första årsmötet definitivt antagna
stadgarna, vilka fortfarande gälla oförändrade utom beträffande årsavgiften, som år 1917 på det
tredje årsmötet höjdes från 2 till 3 kronor.

Föreningens årsmöten ha hållits på olika platser: det första år 1915 i Lund, det andra i
Göteborg, det tredje och fjärde i Stockholm och det femte i Uppsala.

Vid det första årsmötet räknade föreningen 171 medlemmar. Vid vart och ett av de tre följande
kunde styrelsen rapportera ett ökat medlemsantal 1916: 419, 1917: 686 och 1918: 771. År 1919
inträdde en stark minskning i anslutningen till föreningen. Styrelsens berättelse vid det detta år

hållna årsmötet upptar nämligen en medlemssiffra av blott 534. Minskningen är dock endast
skenbar och har sin förklaring däri, att ett stort antal statsunderstödda folk- och skolbibliotek övergått
från att vara medlemmar i föreningen till att endast vara prenumeranter på föreningens tidskrift
Biblioteksbladet, för att på detta sätt kunna begagna sig av möjligheten att erhålla nämnda
tidskrift till nedsatt pris. De ovan angivna siffrorna utgöra dock ej slutsiffrorna för varje år. Enligt
räkenskaperna betalades årsavgift 1915 av 205, 1916 av 593, 1917 av 700, 1918 av 759 och 1919
av 566. Härtill komma de ständiga medlemmarna, vilka sedan år 1917 utgöra 10.

En av Sveriges allmänna biblioteksförenings första åtgärder var anskaffandet av ett eget
tidskriftsorgan: Biblioteksbladet. Frågan fördes fram redan på det första årsmötet av bibliotekarien
Fredrik Nilsson, och tidskriften kunde tack vare ett synnerligen stort tillmötesgående från firman
Norstedt & Söner börja utkomma redan år 1916. Biblioteksbladet, som under det första året hade
C:a 800 prenumeranter, har för vart år utgått i ett större antal exemplar och utgår innevarande år
till över 1,400 prenumeranter. Fr. o. m. år 1918 åtnjuter tidskriften statsunderstöd, vilket som ovan
nämnts fr. o. m. år 1920 höjts från 2,000 till 3,000 kronor.

En fråga, som föreningen från första början ägnat mycken uppmärksamhet åt, har varit
bibliotekariernas ställning och avlöningsförmåner i folk- och skolbibliotek. I fråga om folkbiblioteken
och folkskolornas bibliotek har föreningen på första, resp. andra årsmötet uttalat sig för vissa
normer, som synts lämpliga att lägga till grund för arvodesberäkningen. Beträffande
elementarläroverkens, seminariernas och de statsunderstödda privatskolornas bibliotek har föreningen i
oktober 1918 hos Kungl. Maj:t framfört sina önskemål.

Bland övriga spörsmål av intresse för biblioteksarbetets utveckling i vårt land, vilka föreningen
sökt föra närmare en lösning, kan, utom de i det föregående nämnda frågorna om klassifikationssystem,
katalogiseringsregler och författarnummerlista samt frågebyråinstitutionen och en svensk
tidskriftsindex, särskilt framhållas frågan om användningen av de större bibliotekens dupletter.
Det initiativ, som föreningens tredje årsmöte härutinnan tog, har dock tyvärr ej lett till något
resultat.

Trogen sin karaktär av att vara en sammanslutning på bredaste grundval av alla i bibliotek
arbetande och för biblioteksväsendets utveckling i vårt land intresserade, har föreningen på sina
årsmöten behandlat frågor berörande alla sidor av biblioteksarbetet. Där har tagits upp sådana
ämnen som »mekanisk eller systematisk uppställning» (1915), »en svensk tidskriftsindex» (1917),
»statsbibliotekens förvärv av den inhemska bokproduktionen» (1919), »samarbete för
underlättande av boklån till forskningsintresserade» (1915), »anslag till studieresor för personer vid folk-
och skolbiblioteken» (1915), »samverkan mellan folk- och studiecirkelbibliotek» (1915), »förhållandet
mellan skolornas bibliotek och de allmänna bibliotekens ungdomsavdelningar» (1916), »öppna
hyllor» (1916), »biblioteksreklam» (1917), »seminariernas bibliotek» (1916), »läroverkens bibliotek»
(1919), »böckerna som kulturbärare» (1917), »bibliotekarien och hans uppgift» (1917),
»boktryckarekonstens uppfinning» (1917), »Codex argenteus» (1919).

Sveriges allmänna biblioteksförening har från första början stått i förbindelse med motsvarande
föreningar i Danmark och Norge. I sammanhang med det första årsmötet företogo flera
föreningsmedlemmar en utfärd till Köpenhamn, där de på det bästa sätt mottogos av Dansk
bibliotekarforening. På det femte årsmötet medverkade bibliotekarien vid Deichmanska biblioteket i
Kristiania A. Arnesen med ett föredrag om »Amerikansk bibliotekaand», och vid de flesta årsmötena har
föreningen haft den glädjen att se danska och norska gäster.

Sveriges allmänna biblioteksförening har dessutom sökt intressera för anskaffandet av dansk
och norsk originallitteratur till svenska bibliotek. Frågan var redan uppe på det andra årsmötet
(1916), och sedan förra året lämnar Biblioteksbladet förteckningar över nyare litteratur på danska
och norska ined korta upplysande anmärkningar.

I denna korta översikt över de gångna åren bör också framhållas den tacksamhetsskuld, i
vilken föreningen, utom som redan nämnt till statsmakterna och firman Norstedt & Söner, står
till Nordiska bokhandeln i Stockholm och herr Hjalmar Wijk i Göteborg.

Som medlemmar i föreningens styrelse ha under de fem åren följande personer fungerat:

Förste bibliotekarien, numera överbibliotekarien vid Uppsala universitetsbibliotek J. M.
Hulth, ordförande 1915—1919.

Förste bibliotekarien vid Uppsala universitetsbibliotek A Grape, ordförande 1919—.

Bibliotekarien vid Svenska akademiens Nobelbibliotek i Stockholm C. Grönblad, vice
ordförande 1915—1920.

Förste bibliotekskonsulenten F. Hjelmqvist, sekreterare 1915—, kassaförvaltare 1917—1918.

Bibliotekarien vid Stockholms arbetarbibliotek F. Nilsson, kassaförvaltare 1915—1917,
styrelsemedlem 1917—1918 (†).

Andre bibliotekskonsulenten K. Tynell, kassaförvaltare 1918—.

Överbibliotekarien vid Göteborgs stadsbibliotek L, Wåhlin 1915—.

Förste bibliotekarien, numera överbibliotekarien vid Lunds universitetsbibliotek E. Ljunggren
1915—1916.

Adjunkten och bibliotekarien vid högre latinläroverket å Norrmalm A. F. W. Lindvall 1915—.

Adjunkten och bibliotekarien vid folkskoleseminariet i Falun, numera rektorn vid
folkskoleseminariet i Stockholm Anna Sörensen 1915—1919.

Lärarinnan och bibliotekarien vid Oskarsskolan i Stockholm Malin Geijer 1915—.

Folkskolläraren och studiecirkelbibliotekarien G. A. Ljungberg,  Riddarhyttan,  1915—.

Föreståndarinnan för Gustav Vasa församlingsbibliotek i Stockholm Hildur Lundberg  1915—.

Föreståndaren för Borås folkbibliotek D. Hellmér 1915—.

Biblioteksamanuensen, numera andre bibliotekarien vid Lunds universitetsbibliotek G. Wetterberg 1916—.

A. B. F:s riksstudieledare fil. kand. Y. Hugo, Brunnsvik, 1919—.

Som suppleanter i styrelsen ha fungerat:

Andre bibliotekarien, numera förste bibliotekarien vid Kungl, biblioteket G. Adde 1915—1916.

Adjunkten och bibliotekarien, numera lektorn vid folkskoleseminariet i  Stockholm Elisabet 
Eurén 1915—1919.

Överläraren E. Stålfelt 1915—1919.

Andre bibliotekarien vid Kungl, biblioteket S. Grönfeldt 1916—1918 (t).

Andre bibliotekarien vid Kungl, biblioteket S. Hallberg, 1918—.

Lektorn och bibliotekarien vid folkskoleseminariet i Göteborg K. Ågren 1919—.

Överläraren och föreståndaren för Karlstads stadsbibliotek G. A. Gustafsson 1919—.

Stockholm den 28 juni 1920.
Anders Grape.
Fredrik Hjelmqvist.

Rörande granskningen av föreningens räkenskaper för år 1919 hade avgivits
följande

Revisionsberättelse.

Sveriges allmänna biblioteksförenings ekonomiska ställning den 1 januari 1919.

Tillgångar:
Kontant i kassan . . . 53:75
Innestående å sparkasseräkning:
i Sydsvenska kreditaktiebolaget . . . 3,676:85
i Stockholms handelsbank . . . 457:49
i Nya banken . . . 275:90
Innestående å kapitalräkning:
i Stockholms handelsbank . . . 415:19
——————————
Summa kronor 4,879:18




Skulder:
Skuld till Norstedt & Söner . . . 2,116:50
Kapitalbehållning . . . 2,762:68
—————
Summa kronor 4,879:18

Kassasammandrag för år 1919.

Inkomster:
Saldo från 1918 . . . 53:75
672 årsavgifter à 2:— . . . 1,344:—
573 årsavgifter à 3: — . . . 1,719:—
Statsanslag till Biblioteksbladet . . . 2,000:—
Gåva av Nordiska bokhandeln . . . 300:—
Diverse inkomster . . . 122:49
Räntemedel . . . 183:02
Uttagit å sparkasseräkning . . . 5,100:—
—————
Summa kronor   10,822:26

Utgifter:
För Biblioteksbladet . . . 4,538:76
För årsmötet . . . 490:32
För katalogkommittén . . . 90:55
Reseersättningar . . . 228:90
Diverse utgifter . . . 284:97
Insatt å sparkasse- och kapitalräkning . . . 4,693:02
Saldo till 1920 . . . 495:74
—————
Summa kronor   10,822:26

Föreningens ekonomiska ställning den 31 december 1919.

Tillgångar:
Kontant i kassan . . . 495:74
Innestående å sparkasseräkning:
i Sydsvenska kreditaktiebolaget . . . 1,329:13
i Svenska handelsbanken . . . 306:25
i Nya banken . . . 290:08
Innestående å kapitalräkning:
i Svenska handelsbanken . . . 2,492:99
—————
Summa kronor    4,914:19

Skulder:
Skuld till Norstedt & Söner . . . 2,285:85
Kapitalbehållning . . . 2,628:34
—————
Summa kronor     4,914:19
Stockholm den 31 december 1919.

Knut Tynell.

Räkenskaperna för år 1919 för Sveriges Allmänna Biblioteksförening äro denna dag av oss
granskade och riktiga befunna, varför vi tillstyrka full och tacksam ansvarsfrihet åt räkenskapsföraren.
Stockholm den 11 februari 1920.

Arne Holmberg. C. Efvergren.

Föreningen beslöt att bevilja styrelsen full och tacksam ansvarsfrihet.

Därefter företogs styrelseval, varvid alla de styrelsemedlemmar, som voro i
tur att avgå, omvaldes, nämligen bibliotekarien C. Grönblad, andre bibliotekarien
G. Wetterberg, fröken Malin Geijer, folkskolläraren G. A. Ljungberg, andre
bibliotekskonsulenten K. Tynell och A. B. F:s riksstudieledare fil. kand. Yngve Hugo.
Till styrelsesuppleanter omvaldes likaledes andre bibliotekarien S. Hallberg,
seminarielektorn K. H. E. Ågren och föreståndaren för Karlstads stadsbibliotek
överläraren G. A. Gustafsson.

Till revisorer utsågos andre bibliotekarierna C. Efvergren och A. Holmberg
samt till deras suppleanter kassör C. G. Löfgren och bibliotekarien Fr. Åhlander.

Sedan valen förrättats, inledde andre bibliotekskonsulenten K. Tynell en diskussion
om »länsbiblioteksförbund». En redogörelse för inledningsföredraget och
den därpå följande diskussionen återfinnes längre fram i detta häfte.

Andre bibliotekarien A. Holmberg höll därefter ett intressant föredrag om »de
första stadierna i bokens utveckling». Föredraget kommer att inflyta i nästa årgång
av Biblioteksbladet.

Nästa punkt på programmet var en diskussion om »bygdegårdar och bibliotek»,
inledd av folkskolläraren Emil Johansson i Korsnäs. Inledningsföredraget, som
kommer att införas i ett kommande häfte av tidskriften, föranledde en kortare
diskussion, i vilken deltogo fil. kand. H. Nordström, bibliotekarien vid Dicksonska
biblioteket i Göteborg, fröken Maria Larsén, och skriftställaren Pehr Johnsson.

Med anledning av brevväxling, som förts mellan fröken Alvida Sandberg i Göteborg
och bibliotekskonsulenterna, i vilken fröken Sandberg framhållit behovet
av att något åt gjordes för att uppmuntra och understödja skolornas bibliotek och
därvid framställt tanken på en särskild förening för detta ändamål, hade styrelsen
ingått till årsmötet med förslag, att detta måtte besluta dels »att tillsätta en
kommitté på fyra personer med uppdrag att verka för utvecklingen av barn- och
ungdomsbiblioteken i vårt land», dels »att en anmodan skulle riktas till
centralorganisationerna för lärarna vid Sveriges folkskolor, flick- och samskolor och läroverk
att var för sig utse en representant, som tillsammans med de av Sveriges allmänna
biblioteksförening utsedda skulle verka för det angivna ändamålet». Vid
föredragningen av detta ärende gav styrelsens sekreterare på ordförandens uppdrag en
kort resumé av de motiv, som föranlett styrelsens framställning. I anledning av det
väckta förslaget uppstod en diskussion, vari deltogo rektor J. Lindh, förste
bibliotekskonsulenten F. Hjelmqvist samt folkskollärarna J. Norelius, A. R. Sundahl,
K. J. Österberg och G. A. Ljungberg. Under diskussionen framställde hr Norelius
förslag, att »årsmötet måtte med förkastande av styrelsens förslag giva styrelsen
själv i uppdrag att vidtaga nödiga åtgärder för befrämjande av barn- och
ungdomsbibliotekens utveckling» och hr Sundahl, »att mötet skulle giva den blivande
kommittén ett formligt direktiv att ingen särskild förening skulle bildas för barn- och
ungdomsbiblioteken». Med förkastande av båda dessa förslag beslöt emellertid
årsmötet att antaga styrelsens förslag oförändrat.

Till medlemmar i kommittén utsågos andre bibliotekskonsulenten K. Tynell
och fröken Hildur Lundberg, Stockholm, folkskolläraren G. A. Ljungberg,
Riddarhyttan, samt fröken Alvida Sandberg, Göteborg.

Sedan mötesprogrammet sålunda var genomgånget, förklarade ordf., bibliotekarien
Grape, S. A. B:s sjätte årsmöte avslutat under uttalande av det sedvanliga
tacket till mötesfunktionärer, föredragshållare och i diskussionerna deltagande.
Mötets tack till bibliotekarien Grape framfördes av stadsbibliotekarien Hj. Lundgren.

Efter årsmötets slut konstituerade sig styrelsen och utsåg därvid till vice ordförande
fröken Hildur Lundberg, då bibliotekarien C. Grönblad förklarat sig ej
vilja vidare ifrågakomma. Till styrelsens sekreterare omvaldes hr F. Hjelmqvist
och till kassaförvaltare hr K. Tynell.


EN DANSK LOV FOR DE FOLKELIGE BIBLIOTEKER.
Af Professor Andr. Sch. Steenberg.

Ved Lov af 5. Marts 1920 om statsunderstøttede Biblioteker er Forholdet
mellem Staten og de folkelige Biblioteker blevet lovfæstet. For at forstaa denne
Lov er det nødvendigt, at der gives en kort Oversigt over, hvorledes dette Forhold
har udviklet sig.

De danske folkelige Biblioteker er begyndt som privat oprettede Biblioteker —
en Slags Læseforeninger — paa Landet; først senere er Byerne kommet med.
Baade paa Landet og i Byerne var det almindeligt, at der toges Betaling for
Udlaanet; nogen Læsestue var der ikke förbunden med Biblioteket. Efterhaanden
blev det almindeligt, at Kommunen gav et mindre Bidrag; ogsaa Banker,
Sparekasser og andre stedlige Institutioner støttede undertiden Biblioteket.

Endelig traadte ogsaa Staten til med Hjælp, dels i Form af Pengetilskud, dels ved
Raad og Vejledning. Dens Organ var fra 1899 til 1920 Statens Bogsamlingskomité,
der maa siges at have ført an i Udviklingen af Bibliotekssagen, særlig efter at
den i 1910 havde faaet et Kontor i København. Der er ogsaa udført et betydeligt
Arbejde for Sagen af de Foreninger, som Bibliotekerne og Bibliotekarerne har dannet,
men først og fremmest af de mange enkelte, der rundt om i Landet har virket som
Bibliotekarer, som of test uden Betaling.

Loven lovfæster hovedsagelig en Udvikling, der først langsomt, i de sidste Aar
med meget stærk Fart har ført Bibliotekerne frem til der es nuværende Stilling.
Heri ligger vel ogsaa Hovedgrunden til den næsten eksempelløse Lethed, hvormed
den blev ført igennem. Den 31. Oktober 1919 nedsatte Undervisningsministeriet
et Biblioteksudvalg til at f remkomme med et Lovfor slag; i Udvalget var
repræsenteret Ministeriet, Rigsdagens fire politiske Partier, Statens Bogsamlingskomité,
de videnskabelige Biblioteker og Foreningen »Danmarks Biblioteksforening». I
Januar 1920 indsendte Udvalget et enstemmigt vedtaget Forslag til Ministeriet.
Det blev uforandret af Ministeriet forelagt Rigsdagen, uforandret vedtaget af
dennes to Kamre og undertegnet af Kongen den 5. Marts 1920. —

Gennem Lovens §§ 1—7 gives der Bestemmelser om Statstilskuddet. Det første
Statstilskud gåves i 1882—83. Bevillingen dertil var 3,000 Kr. I 1899—1900,
da Statens Bogsamlingkomité övertog Uddelingen, var den 14,000 Kr. hvoraf
4,000 Kr. til Købstæderne. For Statstilskudet var der den Bestemmelse, at det
ikke kunde overstige de faste, stedlige Tilskud (fra Kommunen og andre
stedlige Institutioner). Bevillingens Begrænsning nødte Komiteen til at fastsætte et
Maximum for Tilskuddet til det enkelte Bibliotek, oprindeligt 200 Kr.

Statstilskuddet steg stadig, bortset fra en Nedgang i 1912—13, da det bestemtes,
at Tilskuddet ikke maatte overstige det halve af de stedlige Tilskud. Denne
Bestemmelse bevaredes som Hovedregel, men allerede fra 1913—14 indførtes der
nye Regler for Tillæg till Grundtilskuddet for de bedst virkende Biblioteker;
samtidig forhøjedes Maximumsgrænsen fra 300 Kr. til 2,000 Kr. Der gåves
forsøgsvis Tilskud til to Centralbiblioteker, 1,500 Kr. til hvert; om disse se nedenfor.

Fra 1918—19 bortfaldt Maximumsgrænsen, idet Bevillingen paa Finansloven
blev opført som »anslaaet». Samtidig blev der gennem Bemærkningerne til
Finanslovsforslaget givet faste Regler for Forhøj elsen af Tilskuddet udover Halvdelen
af de faste, stedlige Tilskud, Regler, der hovedsagelig er af samme Indhold som de
nu i Loven optagne, saaledes Tilskud til Læsestuer og Bibliotekarløn; der gåves en



Bevilling til Tilskud ved Oprettelse eller gennemgribende Reorganisation af
Biblioteker ne og til Tilsyn med de større Biblioteker.

De stedlige Tilskud voksede meget stærkt, særlig i Købstæderne, og dermed
ogsaa Statstilskuddet. De første var i 1918—1919 200,000 Kr., Statstilskuddet
over 100,000 Kr. I 1919—-1920 var Statstilskuddet c. 180,000 Kr. Denne stærke
Stigning gjorde det ønskeligt for Staten, at Forholdet fæstnedes ved Lov, og da
der fra Bibliotekernes Organisationers Side fremkom Ønsket om Nedsættelse af
en Bibliotekskommission til Drøftelse af Biblioteksforholdene og eventuelt
Udarbejdelse af et Lovforslag, nedsatte Undervisningsministeriet Biblioteksudvalget,
og Loven blev gennemført. Dens Bestemmelser om Statstilskud er følgende:

Statstilskud ydes til Biblioteker, hvis Opgave er at udbrede Kundskaber og
almindelig Oplysning (§ 4). Biblioteket, der kan være kommunalt, selvejende eller
ej es af en Forening, der er dannet med Bibliotekets Drift som Hovedformaal,
skal give Adgang til Hjemlaan gratis eller mod en lav Betaling til alle Beboere over
14 Aar indenfor Bibliotekets Virksomhedsomraade samt gratis Adgang for alle
til Læsestuen, hvis en saadan findes (§ 7). Der gives som Regel kun Statstilskud
til eet Bibliotek i hver Købstad eller paa Landet i hvert Sogn (§ 1).

Der ydes Tilskud til Oprettelse eller Nyordning, dog ikke til Byggeforetagender,
med indtil 1/3 af de i dette Øjemed tilvejebragte stedlige Tilskud (§ 2).

Statstilskud ydes til Driften med et Grundtilskud af indtil Halvdelen af
saadanne stedlige Tilskud for det forløbne Aar, der har en fast Karakter. Som
stedlig Tilskud kan ogsaa regnes særlige til Bibliotekets Brug bestemte Lokaler,
eventuelt med Lys og Varme. I Henhold hertil regnes ogsaa som stedligt Tilskud
Forrentning af Byggelaan. De stedlige Tilskud skal mindst udgøre 50 Kr. (§ 4).

Dette Grundtilskud kan forhøjes med særlige Tilskud: med indtil 1/8 af de
stedlige Tilskud til de Biblioteker, der har gratis Udlaan; med indtil 1/8, naar
Biblioteket har en gratis tilgængelig Læsestue med Haandbogsamling og bibliotekarisk
Vejledning (for Købstæderne) eller en gratis tilgængelig Haandbogsamling, til
hvis Benyttelse der ydes Vejledning (for Landet); med indtil 1/8 til de Biblioteker,
der udvider deres Virksomhed til Oplandet, og endelig med Halvdelen af
Udgifterne til bibliotekarisk Hjælp. Det samlede Tilskud til en enkelt Kommune maa
ikke overstige 15,000 Kr. (§ 4).

Naar Loven giver et særligt Tilskud til de Biblioteker, der ogsaa virker for
Oplandet, saa er dette i Overensstemmelse med den livlige Förbindelse, der her
i Danmark findes mellem en Købstad og dens Opland. Det er ikke saa faa
Købstadsbiblioteker, der fra deres Oprettelse har været beregnede paa ogsaa at virke for
Omegnen. Dette sker ved Laan til enkelte Personer eller til mindre Biblioteker og
ved at indrette Aabningstiden for Læsestuen og for Udlaanet saaledes, at ogsaa
Landboerne kan bruge Biblioteket.

En anden mere omfattende Form for Organisation frembyder de saakaldte
Centralbiblioteker. Oprindeligt fremkom Centralbiblioteket som en udvidet Form
af Oplandsbiblioteket, idet det virkede for et helt Amt. Men efteråt Tanken om
Centralbiblioteker var fremsat i udarbejdet Form af Overbibliotekar H. O. Lange
i 1909, var optaget af Statens Bogsamlingskomité og tiltraadt af Folkebibliotekernes
Forening »Danmarks Folkebogsamlinger», blev der af Staten trods forskellig
Modstand givet en Bevilling (fra 1913—14) til at gøre et Forsøg med to
Centralbiblioteker. Denne Form for Organisation viste sig hurtigt at svare til sin Hensigt,
idet der opstod en Del Biblioteker (for Tiden 7), der fik et saa stort Budget, at de
kunde ansætte en faguddannet Bibliotekar, indrette en Læsestue med en god
Haandbogsamling og anskaffe en betydelig Samling oplysende Litteratur til deres

Udlaan, saa at de kunde være til stor Hjælp for de mindre Biblioteker i deres
Virkekreds.

Loven bestemmer (§ 5), at Centralbibliot eker, der foruden at virke som de
almindelige Biblioteker tillige supplerer de lokale Bibliotekers Arbejde indenfor
et større Omraade (et Amt eller lignende) ved direkte gratis Laan af oplysende
Litteratur, ved Vandrebogsamlinger og ved biblioteksteknisk Vejledning, kan faa
et særligt Tilskud af Størrelse indtil Grundtilskuddet, dog ikke over 8,000 Kr.

Det vil heraf ses, at et Centralbibliotek kan faa et Statstilskud paa i alt 23,000
Kr.; da det for at opnaa dette skal have 15,000 Kr. i stedlige Tilskud, vil det
derved faa et Budget paa 38,000 Kr.

Det samlede Statstilskud til Bibliotekerne fastsættes efter Lovens § 1 paa
Finansloven med en bestemt Sum.

Københavns Kommunebiblioteker, der hidtil ikke har kunnet faa Statstilskud,
vil i Følge Lovens § 6 kunne faa en Understøttelse, der fastsættes paa
Finansloven. Den er for 1920—21 75,000 Kr.

Loven indeholder Bestemmelser om, at Bibliotekernes Vedtægter og Arbejdsplan
skal godkendes af Biblioteksdirektøren (§§ 4 og 7), at saadanne Bibliotekers
Ejendele, der ophører at virke, skal overgaa til Kommunen eller Staten, at
Bibliotekerne skal aflægge en aarlig Beretning til Bibliotekstilsynet, samt at for
Biblioteker med et samlet Statstilskud af 2,000 Kr. eller derover skal
Bibliotekarens Person og Lønning godkendes af Biblioteksdirektøren, for
Centralbiblioteker af Ministeren efter Biblioteksraadets Indstilling (§ 7).

Lovens §§ 8—10 giver Regler for Statens Medvirken til Bibliotekssagens Fremme.
Som ovenfor nœvnt er denne Virksomhed indtil Lovens Ikrafttræden udført af
Statens Bogsamlingskomité. Denne Komité bestod af en Formand, der tillige
var Ministeriets Bogsamlingskonsulent, to ministerielie Embedsmænd samt i de
senere Aar af Repræsentanter for Bibliotekerne. Den har foruden at uddele
Statstilskuddene til Folkebiblioteker (og til en Række andre Biblioteker) ogsaa støttet
Bibliotekerne paa anden Maade. Den har udlaant mindre Bogsamlinger til dem,
har hjulpet med Indrettelsen af nye Bibliotekslokaler og deres Udstyr, ved Valg
af Bøger og deres Indbinding samt ved deres Ordning. Til Brug herved har den
udgivet Navnetabeller udarbejdede paa Grundlag af Cutters, en efter danske
Forhold omarbejdet Form af Deweys Decimalklassedeling samt Katalogiseringsregler.
Den har afholdt Bibliotekarkursus og har ved sin Formand og sin Bibliotekar
afholdt Foredrag rundt om i Landet.

Efter den nye Lov gaar denne Virksomhed over til en Biblioteksdirektør og
et Biblioteksraad (§ 8).

Biblioteksdirektøren foretager Fordelingen af Statstilskuddet, leder Tilsynet
med Bibliotekerne og yder dem Raad og Vejledning; han organiserer under
Biblibteksraadets Med virkning den faglige Bibliotekar uddannelse (§ 9), maaske i
Øjeblikket den for Bibliotekernes Fremgang vigtigste Sag.

Biblioteksraadet, for hvilket Biblioteksdirektøren er Formand, og som skal
holde Møde mindst 2 Gånge om Aaret, bestaar foruden Formanden af 10 Medlemmer,
der repræsenterer Ministeriet, Købstadskommunerne, Landkommunerne, Amtfekommunerne,
Københavns Kommune, de videnskabelige Biblioteker i København
og Statsbiblioteket i Aarhus; desuden er der 3 Repræsentanter for »Danmarks
Biblioteksforening». Biblioteksraadet behandler det aarlige Budget, gør Indstilling
om Foranstaltninger til Bibliotekssagens Fremme og skal erklære sig om principielle
Spørsmaal vedrørende Bibliotekssagen (§ 10).

Under Biblioteksdirektøren sorterer et Kontor (Statens Bibliotekstilsyn), ved

<chapter name="Köpenhamns kommunbibliotek.
Erfarenheter från en studieresa">
hvilket er ansat en Biblioteksinspektør, en Bibliotekskonsulent og 5 Assistenter.
Det tager sig ikke blot af de i Loven nævnte Biblioteker, men ogsaa af en Række
andre, der ikke er underlagt Biblioteksraadet (Lærerbiblioteker, forskellige
Arter af Skolebiblioteker).

Lovens § 11 bestemmer, at den skal træde i Kraft 1. April 1920 og skal
forelægges Rigsdagen til Revision inden Forløbet af 3 Aar.

Som allerede oftere nævnt giver den nye Bibliotekslov en Stadfæstelse og en
Udvidelse af en Udvikling, der ved Statens Hjælp er gennemført i Løbet af de
sidste 20 Aar. Udviklingen bygger paa det stedlige Arbejde for Bibliotekerne,
og Hjælpen har haft til Maal at støtte og lede dette. Udviklingen er gaaet i
Retning af at fæstne Bibliotekernes Forhold; der er derför en Tendens til at gaa fra
Foreningsbiblioteket over til det sel vej ende eller det kommunale Bibliotek. Men
Loven paabyder ikke Oprettelsen af Biblioteker eller en bestemt Form for dem;
den overlader Afgørelsen til de stedlige Myndigheder eller det private Initiativ.

Loven søger at give Bibliotekerne bedre Arbejdsbetingelser ved at hjælpe dem
til Bygninger og til dygtige Bibliotekar er; den præminerer gennem særlige Tilskud
gratis Udlaan, oplysende Virksomhed gennem Læsestuer og Købstadbibliotekernes
Arbejde for Oplandet. Den gør det forholdsvis let at oprette Centralbiblioteker.
Og endelig fæstner og forøger den Statens Hjælp gennem Bestemmelserne om
Tilsynet med Bibliotekerne — et Tilsyn, som ogsaa de store Statstilskud gjorde
nødvendigt — om Ydelsen af Raad og Vejledning og om Bibliotekaruddannelsen.

Den vil derför sikkert bidrage til, at de sidste Aars betydelige Fremgang i
Udviklingen af de folkelige Biblioteker vil tage endnu stærkere Fart, til Gavn
for det danske Folks Oplysning.

KÖPENHAMNS KOMMUNBIBLIOTEK.
Erfarenheter från en studieresaStudieresan företogs sommaren 1919 på uppdrag av Stockholms stadsbibliotekskommitté,
som önskade en redogörelse för organisationen av Köpenhamns kommunbibliotek och
Deichmanska biblioteket i Kristiania som underlag för arbetet på uppgörande av förslag till
organisation för Stockholms stadsbibliotek. Vid mitt besök i Köpenhamn blev jag på det vänligaste
mottagen av samtliga tjänstgörande och står särskilt i största tacksamhetsskuld till
stadsbibliotekarien J. Aarsbo samt underbibliotekarierna Ingrid Jarnøe och Svend Thomsen.

av Knut Tynell.

Den som besökt de köpenhamnska folkbiblioteken för ännu blott några få år
sedan och nu återkommer, får genast ett livligt intryck av den grundliga
omgestaltning, som denna institution undergått under den allra sista tiden. Från
att ha haft en rad smärre fristående bibliotek utan fastare inbördes samband
och med jämförelsevis små resurser på olika områden har man skapat ett
enhetligt bibliotekssystem, som arbetar efter moderna metoder, som oavbrutet
utvecklas och som särskilt i fråga om sin organisation i vissa avseenden kan
betraktas som en föregångsinstitution utan full motsvarighet varken i Norge eller
hos oss. Erfarenheterna från Köpenhamn synas därför väl värda ett grundligt
beaktande även i vårt land, ej minst i samband med den förestående lösningen


av Stockholms stadsbiblioteksfråga. Även om de metoder, som i Köpenhamn
tillämpas, i flertalet fall mer eller mindre direkt torde kunna ledas tillbaka till
andra, främst amerikanska, förebilder, har det givetvis sitt alldeles särskilda
intresse att lara känna dem i en form, som anpassats efter förhållanden så nära
överensstämmande med våra som de köpenhamnska.

Till en början må några data lämnas ur dess historia. Denna går tillbaka
till år 1885, då »Köbenhavns kommunes folkebiblioteker» grundades. Till en
början voro dessa helt och hållet lånebibliotek av den då vanliga typen, avsedda
huvudsakligen för de mindre bemedlade, och de upptogo  en avgift  för boklån


Utlåningssalen i Helligaandshuset.
Märk utlåningsdisken i förgrunden, arbetsbordet bakom, varifrån man har överblick över de
besökande, när de befinna sig bland hyllorna. Till vänster har man utsikt genom en glasvägg
in i läsesalsavdelningen.

om 15 öre i månaden. Besökssiffrorna ökades emellertid år från år, och
boklånens antal uppgingo arbetsåret 1900—01 till över en tredjedels miljon
(343 085) samt hade 1908—09 vuxit till nära fyrahundratusen (395 262).
Samtidigt uppgingo låntagarna till resp. 5 800 och 7 400.

År 1913 reorganiserades emellertid verksamhefen fullständigt. Man tog bort
avgiften för boklån, man upprättade vid sidan av de tidigare fristående
biblioteken en central, varifrån böcker fingo lånas till de särskilda filialerna, man
utsträckte tiden för öppethållandet och man skapade en ny kår av bibliotekspersonal
med särskild utbildning för sitt arbete. Stadsbibliotekarie blev J.

Aarsbo. Redan första året efter omorganisationen visade sig också en
avsevärd ökning av frekvensen. Lånens antal, som de närmast föregående åren
sjunkit, ökades med över 100 000 band (till 460 904) och låntagaresiffran med
över 3 000. Men icke nog härmed, utan det visade sig samtidigt, att
biblioteket i högre grad än tidigare gav näring åt det rena studieintresset. Detta
framgår bl. a. av den omständigheten att siffran för utlåning av »facklitteratur» i
ett slag steg från 12 % till 23 % av samtliga utlånade band. Sedan dess har
emellertid bibliotekets verksamhet ytterligare kraftigt utvecklats, så att sista året,
1919—20, utlånats ej .mindre än 975 697 band, varav 269 537 band facklitteratur,


Läsesalen i Helligaandshuset.
Längst i bakgrunden synes tidskriftshyllan; i förgrunden till vänster ett par pulpeter för de
dagliga köpenhamnstidningerna, med överljus; i förgrunden till höger ser man yttersta kanten
av den tjänstgörandes disk.


till 29 515 låntagare, varjämte läsesalarna för vuxna besökts av 183 717
personer, vartill komma 40 000 besök i barnläsesalarna. Hela bokbeståndet är
118 065 band.

För att fastslå bibliotekets karaktär av ett allmänt bibliotek för alla medborgare
utan hänsyn till ålder, samhällsställning eller bildningsgrad har dess namn
från år 1918 ändrats till »Köbenhavns kommunebiblioteker». Detta bibliotekssystem
består f. n. av ett huvudbibliotek, 8 filialbibliotek (s. k. »kretsbibliotek»),
3 barnläsesalar (av vilka 2 i saimma hus som vederbörande filial) samt
3 i stadens utkanter belägna utlåningsstationer. Av dessa har huvudbiblioteket

— i motsats mot förhållandet i regel i dylika bibliotekssystem — ej någon
direkt utlåning till allmänheten, utan all utlåning sker genom filialer och
utlåningsstationer. Vid sidan om sin verksamhet som bokcentral för dessa
småbibliotek ombesörjer huvudbiblioteket i synnerligen stor utsträckning det
s. k. »inre biblioteksarbetet» för bibliotekssystemet i dess helhet.

För den som vill studera Köpenhamns folkbiblioteksförhållanden kan det
vara lämpligt att först besöka ett par av filialerna och studera verksamheten
där för att sedan se hur de olika filialerna sammanbundits till ett helt genom
det centrala arbetet i huvudbiblioteket.

Av kretsbiblioteken erbjuder den i stadens centrala delar blott några
minuter från huvudbiblioteket belägna filialen i Helligaandshuset vid
Valkendorfsgade givet det största intresset. Helligaandshuset är en gammal medeltida
byggnad, den sista resten av Köpenhamns stora Helligaandskloster. Den gamla
klostersalen med dess av granitpelare uppburna valv saimt dess gotiska fönster
är ett vackert prov på medeltida byggnadskonst, och den som har sinne för
historisk tradition kan ej undgå att känna sig högtidlig stämd, när han hör
berättas, att biblioteket här är inrymt i samma byggnad, där det av en av de
första universitetslärarna, jur. d:r Peder Albertsen, år 1482 grundade
universitetsbiblioteket stod uppställt i c:a 70 år, tills det år 1553—54 fick sig en egen
byggnad anvisad.

Lokalen består av en enda långsträckt sal med en längd av bortåt 30 m. och
en bredd av c:a 10 m. Ingången är i ett av hörnen. Det har givetvis ej varit
någon lätt sak att inreda en dylik lokal för ett modernt folkbibliotek utan att
fullständigt förstöra den gamla klosterinteriören, och de vidtagna anordningarna
beteckna helt naturligt en kompromiss mellan praktiska och estetiska krav.

Vid ingången finns en garderobe samt ett litet arbetsrum för personalen. I
övrigt är salen delad genom hyllor av normal höjd i två långsimala avdelningar,
av vilka den ena gör tjänst som läsesal, den andra som utlåningsavdelning. Av
estetiska skäl finnes ingen skiljevägg ovanför hyllorna, vilket gör att
publiken i läsesalen blir störd av samtal från utlåningsavdelningen. Rummets
form medför också svårigheter i fråga om belysningsförhållandena i
utlåningsrummet. Inredningsproblemet synes emellertid varå löst på efter
förhandenvarande omständigheter bästa tänkbara sätt, och man har här fått en åtminstone
för en övergångstid ganska tillfredsställande filial. De påpekade nackdelarna
bekräfta emellertid den kända erfarenhetssatsen, att det nästan aldrig är
möjligt att fullt praktiskt anpassa äldre lokaler för ett modernt bibliotek, om man
ej får sätta in och slå ut väggar efter behag.

Läsesalen rymmer längs den mot utlånings avd ein in gen vettande väggen ett
mönstergillt handbibliotek om c:a 1 400 band facklitteratur samt klassisk
skönlitteratur på såväl danska som främmande språk.

Tidskrifterna, åtskilligt över 100, äro utlagda i fonden på en praktisk
tidskriftshylla med lutande hyllbräden, ställbara i olika lutning, som är
stadsbibliotekariens egen uppfinning. De utländska tidningarna samt de danska
landsortstidningarna, tillsamman ett tjugotal, äro placerade på en särskild tidningshylla,
och ett par bord äro reserverade för tidningsläsare. I fråga om sex av de mera
lästa köpenhamnstidningarna har man däremot tillämpat en annnan metod, som
också användes på många andra håll utomlands men ej torde ha kommit i bruk
i vårt land. Tidningarna äro fastsatta på höga pulpeter, så att den läsande ej
kan taga dem med sig till sin plats utan måste studera dem stående vid pulpeten.
Avsikten härmed är givetvis att hindra, att några få personer lägga beslag på


dagens tidningar långa stunder i sträck till förfång för dem sam blott önska se
efter någon enstaka artikel eller annons eller sam vill jämföra artiklar i olika
tidningar, och för vilka tidningarna i första rummet äro avsedda, då man
omöjligt kan åtaga sig att förse ett större antal personer med deras dagliga tidning.
Särskilt för bibliotek i större städer synes den här praktiserade metoden varå
värd att taga efter även i vårt land.

Läsesalen rymmer 14 bord med tillsamman 80 sittplatser. Denna siffra är
ju ej obetydlig, men salen är dock ofta alldeles fullsatt, och man skulle behövt
en större sal för att kunna tillfredsställa det förefintliga studieintresset.
Inredningen är ytterst prydlig. Belysningen är god: utom takbelysningen finnas
på alla bord stålampor, och här och där på borden ligger ett exemplar av
bibliotekets klassifikationssystem uppklistrat på papp för att göra de besökande
hemmastadda med böckernas uppställning. Det är det danska decimalsystemet,
en nationell omarbetning av det Deweyska, som tillämpais här liksom i flertalet
andra danska folkbibliotek. (Jfr Steenbergs uppsats i Biblioteksbladet, årg. 1916
s. 115 ff.) En bibliotekstjänsteman med plats nära utgången har tillsyn över
de besökande samt tillhandagår med upplysningar.

Utlåningsavdelningen rymmer 9 500 band, uppställda på öppna hyllor.En rent praktisk detalj må här omnämnas. För att undvika att böcker i stort format,
vilka ej få plats på de vanliga hyllorna utan måste placeras på en särskild folianthylla, få stå
orörda på sina platser, vilket lätt kan inträffa vid öppna-hyll-systemet, har man överallt i den
vanliga bokserien, där en foliant skulle varit placerad, instuckit en pappskiva, på vilken man
på en utanför bokraden utskjutande flik antecknat en hänvisning till vederbörande boks
nummer (ändamålsenligare är emellertid givetvis att därvid även utskriva författare och bokens titel,
vilket också sker på Vesterbro kretsbibliotek). En
tjänstgörande är i regel placerad vid ett arbetsbord nära hyllorna sysselsatt med
katalogiseringsarbete, men denne kastar också då och då ett vakande öga på de
besökande. Man har här liksom på andra bibliotek, där allmänheten släppes till
hyllorna under tillbörlig kontroll blott gott att säga om systemet. Det är
endast jämförelsevis få böcker som förloras, och rent ekonomiskt torde förlusten
flera gånger om uppvägas av den inbesparing av arbetskraft sam man gör.

Läsesalen är öppen kl. 10 f. m.—10 e. m., utlåningen kl. 12—8. Om
söndagen är biblioteket tillgängligt blott kl. 7—10 e. m.

Åtskilligt är gjort till hjälp vid låntagarnas bokurval". Följande kortkataloger
äro tillgängliga för allmänheten: i utlåningsavdelningen en ordboksikatalog
över filialens hela bakbestånd samt en alfabetisk och en systematisk katalog
över huvudbibliotekets bokbestånd från april 1917; i läsesalen en
ordbokskatalog och en systematisk katalog över dennas bokbestånd samt en alfabetisk
tidskriftslista. Jämte dessa för den stora allmänheten avsedda kataloger har man
i arbetsrummet  en hyll-lista för inventeringen.

Tryckta kataloger, gemensamma för hela bibliotekssystemet, försäljas. Dessa
äro uppdelade i flera häften efter fack samt omfatta blott ett urval av
viktigare arbeten, en på åtskilliga håll använd metod, som har sina fördelar,
särskilt i våra dagar, då tryckningskostnaderna springa upp till så kolossala belopp.
Härtill kommer att listorna bli till mindre ledning för den stora publiken, om
de upptaga även de föråldrade och sällan lästa böcker, som förekomma i det
stora flertalet bibliotek.

Till tjänst för den som önskar en mera utförlig redogörelse över de viktigare
arbeten biblioteket har angående ett särskilt ämne, sam han vill grundligare
studera, finnas blanketter av följande lydelse: »Undertecknad önskar en

lista över de böcker eller avhandlingar, som biblioteket har om nedan angivna
ämne (på danska, svenska, tyska eller engelska?)». Avsikten är att vid
tryckning av nya blanketter av denna typ tillägga en fråga, om låntagaren önskar
populär nybörjarlitteratur i ämnet eller om han vill ha böcker, för vilkas
studium det erfordras särskilda tekniska, matematiska, fysikaliska eller andra
fackliga förkunskaper. — Ett par dagar efter inlämnandet av detta önskekort får
låntagaren svar på ett brevkort. En av bibliotekets årsredogörelser innehåller
ett urval av frågor av denna art, som biblioteket fått till besvarande. Denna lista
omfattar bl. a. följande ämnen: Beethoven, Bensinmotorer, Fransk memoarlitteratur
från 1700-talet, Fröding, Gammal dansk byggnadskonst, Japansk kultur
och litteratur, Kaktusar, Ellen Key, Kreditföreningarnas verksamhet,
Kylmaskiner, Magnetinduktion, Mnemoteknik, Stormakternas kolonialpolitik,
Åskådningsundervisning.

Liksom i andra moderna folkbibliotek anslås på en särskild anslagstavla
listor över litteratur i ämnen, som för tillfället äro aktuella. Vid mitt besök i
biblioteket sommaren 1919 upptog tavlan listor över böcker i trädgårdsskötsel»
rörande Sönderjylland, om Karl Marx och angående judarnas historia.
Dessutom var här uppslaget ett exemplar av klassifikationssystemet samt bibliotekets
reglemente och en redogörelse för studiecirklarnas arbetsmetoder.

Som förbindelseled mellan biblioteket och dess låntagare tjänar den sedan år
1915 utkommande synnerligen värdefulla publikationen »Meddelelser og
boglister». 6 nummer utsändas årligen, varje omfattande 16 sidor och till ett
pris av 5 öre. Det största utrymmet upptages av listor över nya böcker, som
anskaffats till huvudbiblioteket och filialerna. Vidare ges översikter över
innehållet i en del viktigare nyutkomna tidskriftshäften. Då och då införas
boklistor rörande ett ämne, som är aktuellt eller som av andra skäl kan anses
förtjäna ett särskildt påpekande, ofta med en kort orienterande inledning. Från
senaste häften må omnämnas litteraturlistor angående Einsteins relativitetsteori,
Irlands folkkamp och Clemenceau. På sista tiden har man också börjat
publicera litteraturförteckningar rörande ämnen, som behandlas vid
»folkuniversitetsakademiens» föreläsningsserier, t. ex. »Holberg på teatern» och »Våra
folkvisor». När någon viktigare nyhet i fråga om bibliotekets skötsel inforts, har den
fått sitt särskilda kapitel i dessa meddelanden, så t. ex. klassifikationssystemet och
utlåningssystemet vid införandet av nu tillämpade metoder. Då och då anslås en
eller annan sida åt ett bidrag av mera resonerande natur, t. ex. angående konsten
att läsa, om kvinnorna och biblioteken, om ungdomsläsning, om svensk
litteratur i Danmark, om »praktisk bognytte» e. d., ofta återgivet efter andra källor»
Även en och annan enstaka kortare notis från biblioteksverksamhet på andra
håll har införts, exempelvis angående det Kongelige bibliotek, om en dansk
biblioteksskola, om den Wallenbergska gåvan till Stockholms stadsbibliotek
o. s. v. Dessutom lämnas uppgift om de olika filialernas läge, utlåningstid,
bibliotekariens mottagningstid, statistiska uppgifter o. s. v. Till sin karaktär
påminna dessa meddelanden om dem, som utgivits av t. ex. Deichmanska
biblioteket i Kristiania eller stadsbiblioteket i Bergen. Det är påtagligt, att en
periodisk publikation av denna natur har en synnerligen viktig uppgift att
fylla som hjälp för de verkligt studieintresserade bland låntagarna. Dessa sättas
härigenom i tillfälle att något följa med viktigare nyutkommen litteratur på
både eget och främmande språk på det ena eller andra området; och de
lämnade boklistorna över äldre och nyare böcker i olika specialfrågor kunna sporra
till studiernas koncentrerande kring ett bestämt ämne, eventuellt i samband

med åhörandet av föreläsningar. När Stockholms stadsbibliotek börjar sitt
arbete, är det därför också livligt att önska, att det sättes i tillfälle att redan från
början utgiva ett litet blad av liknande karaktär.

Boklånen äro kostnadsfria, men principen lider en viss inskränkning genom
föreskriften att varje låntagare måste betala sitt låntagarekort med 10 öre
årligen. Lånetiden är högst 14 dagar, och var och en får ha blott två böcker i
sänder till låns. Om en bok ej återlämnas i rätt tid, måste låntagaren erlägga plikt,
men efter längre tids försummelse tillkommer s. k. »karantän», förbud mot lån
under viss tid, en metod som också praktiserats i vårt land, i Stockholms barn-
och ungdomsbibliotek, och som där visat sig ganska effektiv.

Vid utlåningen har man övergått till ett modernt kortsystem, men man
använder ej det i regel i vårt land tillämpade Browneska systemet med kort och
påsar utan det s. k. Newarkska tvåkortssystemet, och man är efter allt att döma
synnerligen nöjd med detta, som också onekligen från vissa synpunkter är att
föredraga framför det Browneska. (Ang. de båda systemens för- och nackdelar
se en uppsats av undertecknad i »Berättelse över första allmänna svenska
biblioteksmötet 1915», s. 62 ff.)

Jämte den här närmast beskrivna filialen, som är belägen i Köpenhamns
centrum, har biblioteket som nämnts ytterligare 7 filialer i olika stadsdelan
en på Kristianshavn, en på Vesterbro, tre i olika delar av Nørrebro, en på
Østerbro samt en i Sundby på Amager. Stadsdelen Frederiksberg tillhör däremot
ej i administrativt hänseende Köpenhamn, fastän den är inbyggd i staden med
köpenhamnska stadsdelar åt alla håll, och dess biblioteksväsen har ej heller
minsta samband med huvudstadens.

Samtliga filialer äro ordnade efter i huvudsak samma principer som Helligaandsfilialen.
De ha dock ett åtskilligt mindre referensbibliotek, och läsrummet
är stängt kl. 2—5 på middagen. Helligaandshusets natur av huvudfilial framgår
också av den omständigheten att denna filial är den enda, som har en kortkatalog
över huvudbibliotekets böcker. Lokaler och inredning äro också givetvis mera
anspråkslösa än Helligaandshusets. I regel har man inrett en privatvåning för
biblioteket. Blott en enda bor i eget hus, nämligen filialen på yttersta Nørrebro,
för vars räkning staden inköpt en privatvilla, som med trädgård; omfattar c:a
400 m2. Avsikten är att genom en tillbyggnad här skapa ett filialbibliotek av
modern typ med såväl utlåningsavdelning som läsesalar för vuxna och barn,
arbetsrum o. s. v. I årsberättelserna framhäves behovet att även på andra håll
få egna byggnader.

Ett av de närmaste önskemålen är också att kunna öka antalet filialer, som
f. n. är alldeles otillräckligt i förhållande till de stora utlåningssif froma. i Sex
av (filialerna ha nämligen nu en utlåning överstigande 100 000 band om året,
och de fyra största av dem utlåna vardera över 160 000 band årligen.
Stadsbibliotekarien framhåller i årsredogörelserna, att det nuvarande tillståndet, då
öyer en fjärdedel av hela bokbeståndet ofta om vinterkvällarna är i
rörelse till och från bokhyllorna, och då läsarna under stark trängsel i de små
lokalerna alltför ofta förgäves söka den bok de önska, ej i längden är hållbart.
Personalen kan ej heller under den oavlåtliga expeditionen stå till tjänst med
vägledning och råd i den utsträckning, som det skulle vara önskligt.

Jämte dessa filialer med daglig utlåning har man tre utlåningsstationer i de;
yttre förstäderna, Brøndshøj, Valby och Vandløse. Dessa ha inga läsesalar,
mindre bokbestånd samt äro öppna blott 3 kvällar i veckan två timmar varje; gång
samt ytterligare två timmar en middag.

Därjämte finnas tre särskilda barnläsesalar, öppna kl. 4—1/2 8 (utom juni—
augusti), en på Nørrebro, en på Vesterbro och en på Østerbro, vilka äro ganska
fristående i förhållande till vederbörande filialer. Läsesalen på Vesterbro, som
jag besökte, har 86 sittplatser. Någon utlåning äger emellertid ej rum härifrån,
lika litet som från övriga barnavdelningar, utan det är avsikten att söka samla
all utlåning till barnen i skolorna, där man önskar få det ordnat så, att man i
varje klass får ett bokskåp med utlåningslitteratur. Detta biblioteksarbete i
skolorna skulle samorganiseras ined stadsbiblioteket (jfr Biblioteksbladet, årg. 1917,
s. 168 f.). En samverkan mellan skolan och biblioteket är säkert också en sak
av allra största vikt för bägges arbete, och värdet av ett dylikt fast organiserat
och intimt samarbete kan ej nog starkt understrykas. Man torde däremot
möjligen kunna ställa sig tveksam mot den här och på många andra ställen
tillämpade principen att ej alis tillåta hemlån från det allmänna biblioteket till
skolbarn, dels med hänsyn till barnen i skolor med illa utrustade bibliotek, dels
därför att det åtminstone beträffande en del barn gäller att de hellre vända sig
med sina frågor till ett helt fristående bibliotek än till en institution inom
skolans egna murar, dels och framför allt därför att det är av så stor betydelse för
folks biblioteks v an a att de redan som barn vänja sig vid att besöka de
allmänna biblioteken i så stor utsträckning som möjligt. Man gör annars alltför ofta
den erfarenheten, att just under övergångsåren, då barnen slutat skolan och det
är som allra viktigast att de fortsätta att läsa, man förlorar dem, därför att de
sluta sina besök i skolornas bibliotek och ej ha intresse eller energi nog att
börja att låna i ett alldeles nytt bibliotek. I ett allmänt bibliotek för alla åldrar
är det säkerligen lättare att undvika ett dylikt avbrott.

Härmed vare ej sagt att man i Köpenhamn förbisett just övergångsårens
särskilda betydelse. Man har tvärtom lagt särskild vikt vid anskaffandet av
böcker lämpliga för dessa åldrar, åtskilliga tusen kronor årligen reserveras för detta
ändamål, och i vissa filialer har man rent av särskilda hyllor för den
halvvuxna ungdomen om 14—18 år, en metod som för övrigt försöksvis och efter
vad det förefaller med gott resultat tillämpats även i Stockholm.

Redan av den här lämnade beskrivningen av filialer av olika slag och
arbetet i dessa torde det ha framgått, att huvudbibliotekets inrättande haft en
oerhörd betydelse för verksamheten i de särskilda filialerna och ställt biblioteksarbetet
på ett plan, dit det aldrig skulle ha kunnat nå, om tillståndet före 1913 med
dess fristående småbiblioteik hade fått fortfara. En något mera ingående
redogörelse för huvudbiblioteket och dess arbetsmetoder kan emellertid ställa dess
insats i en klarare belysning.

Huvudbiblioteket inflyttade, efter att under några år ha haft mycket anspråkslösa
lokaler, år 1917 i den byggnad, där det nu inrymmes, Nikolai Kirke
alldeles i närheten av Østergade. Kyrkan daterar sig från 1200-talet, men
härjades till grunden av eld genom en eldsvåda år 1795, och i över 100 år stod
tornet ensamt kvar i en omgivning, som f. ö. vittnade om föga pietet mot det
gamla byggnadsminnesmärket. Åren 1909—10 restaurerades emellertid tornet
och erhöll en vacker spira tack vare en donation — liksom så många andra
gånger var det bryggare Jacobsen, som trädde emellan. Några år
senare bekostade departementschef Rentzmann återuppbyggandet av själva
kyrkan med dess tre skepp. Donators avsikt var att hit borde
förläggas några kulturella institutioner: stadsmuseum, centralbibliotek samt
en föreläsningssal. Stadsbiblioteket skulle få bägge sidoskeppen, av
vilka det ena skulle inrymma utlåningslokaler och läsrum, det andra

arbetslokaler för personalen samt bokmagasin. Det torde nog redan från början ha
stått klart att ej någon definitiv lösning av byggnadsfrågan kunde vinnas denna
väg. Samma svårigheter att utan vidare använda en för helt annat ändamål
avsedd byggnad för ett modernt bibliotek, som vi redan lärt känna i fråga om
Helligaandshuset, mötte här, fast blott i ökade proportioner, eftersom det här
gällde en flera gånger större byggnad. Härtill kom att huvudbiblioteket skulle
klyvas i två delar genom föreläsningssalens inskjutande i mittskeppet. Alla
dessa svårigheter hindrade emellertid ej att man här skulle fått ett avsevärt ökat
utrymme i jämförelse med det som man tidigare haft, och man sökte i sina
planer att på bästa möjliga sätt utnyttja resurserna. Kristiden drog emellertid
ett streck i räkningen i dessa planer, i det att i stället såväl mittskeppet som ett
av sidoskeppen måste upplåtas åt ransoneringsmyndigheterna. Biblioteket fick
alltså blott behålla det ena av sidoskeppen, nämligen det som var avsett för
arbetsrum åt personalen samt bokmagasin, under det att utlåningsavdelningen
fick flytta till det redan omnämnda några minuter därifrån belägna Helligaandshuset.
Att härigenom de redan antydda nackdelarna för såväl låntagare som
personal än ytterligare avsevärt tilltagit, står utan vidare klart. Det är också
avsikten att så snart ransoneringsmyndigheterna lämnat lokalerna öppna även
en utlåningsavdelning i Nikolai Kirke.

F. n. disponerar biblioteket över följande utrymmen: ett bokmagasin 30 m.
långt, 6 m. brett och med en höjd av 8 m. samt plats för 30,000 band;
stadsbibliotekariens arbetsrum; arbetslokaler med arbetsplats för c:a 10 tjänstemän
samt hyllutrymme för 5,000 band; en bokbinderiverkstad samt ett par magasin.

Huvudbiblioteket har ett bokbestånd, som f. n. uppgår till c:a 25,000 band.
Hit föras jämförelsevis sällan utlånade samt dyrbarare arbeten, som blott
anskaffas i ett enda eller några få exemplar för hela bibliotekssystemet och ej
behövas i varje särskild filial. Samlingen omfattar givetvis även i stor
utsträckning litteratur på främmande språk och är på vissa områden ganska väl
försedd. Bl. a. har man en mycket anlitad samling musikalier. Det klagas
emellertid över att bokbeståndet är alltför knappt på en hel del punkter. Främsta
orsaken härtill torde varå, att man ej fått något större engångsanslag vid
huvudbibliotekets grundande, utan först så småningom kunnat fylla de värsta
luckorna i fråga om den äldre litteraturen.

Sista året uppgick utlåningen från huvudbiblioteket till 32 025 band, en
ganska hög siffra, då man betänker att ingen direkt utlåning finnes i samma
hus utan att den helt och hållet skall ske indirekt genom de särskilda filialerna.

Det är uppenbart, att arbetet med utsändandet och inregistreringen av ett så
stort antal lån måste vara mycket tidsödande. Böckerna utsändas dagligen till
de särskilda filialerna. Transporten har hittills skett på cykel, men i år har
biblioteket fått medel för inköp av en automobil.

Registreringen, som åtminstone delvis synes gå tillbaka på amerikanska
förebilder, förefaller att vara synnerligen praktiskt ordnad och väl värd att
studeras av bibliotek i större städer, som önska att ordna flera filialer vid sidan
av huvudbiblioteket.

Varje bok i huvudbibliotekets boksamling har 3 bokkort, ett rött, ett gult
och ett vitt. När en bok lånas ut, skickas det röda kortet med boken till
filialen och användes där vid utlåningen till dess låntagare i vanlig ordning
(varvid korten från huvudbibliotekets böcker alltså redan vid första ögonkastet
skiljas från korten för filialens eget bokbestånd, som äro vita). De gula och de
vita korten stanna däremot kvar på huvudbiblioteket, de förra ordnade i en

systematisk serie, de senare efter datum samt för varje datum efter filial. Då
man, skall skicka ut påminnelser till filialerna om förfallna boklån, sker detta
med tillhjälp av den vita efter datum ordnade kortserien. När en rekvisition
inkommer med begäran om en bok, men denna redan förut är utlånad, letar
man upp vederbörande bokkort i den gula systematiskt ordnade kortserien och
faster på kortet i fråga en remsa med anteckning om vem som önskar boken.

Jämte huvudbibliotekets stora boksamling, som användes för utlåning
genom filialerna, har man emellertid ett särskilt bokförråd, ur vilket man
sammansätter vandringsbibliotek, som för en tid av ända till ett år utlånas till skolor
och andra iristitutioner och som äro avsedda för läsning inom institutionen. Vid
mitt besök hade man t. ex. lånat ut till en skola för tjänsteflickor ett
konversationslexikon, ett urval av fackböcker och några romaner.

Huvudbiblioteket är emellertid ej blott en central i fråga om utlåningsarbetet,
utan av minst lika stor betydelse är centraliseringen av det s. k. »inre
biblioteksarbetet», vilket med 1913 års omorganisation i ganska stor utsträckning
överflyttades från de tidigare fristående småbiblioteken till det nybildade
huvudbiblioteket. En del detaljer i fråga om detta inre arbete torde vara förtjänta
att påpekas.

Inköpen ske helt ooh hållet genom huvudbiblioteket även för filialernas
vidkommande, och för samtliga kretsbibliotek köpas i regel alldeles samma
bokbestånd, utom i de fall, då man känner sig tveksam om en boks lämplighet och
därför först vill pröva den. Man köper ofta, särskilt i fråga om skönlitteratur,
genast flera exemplar av samma bok för varje filial, ibland ända till 50 ex. av
samma arbete. När tillfälle erbjuder sig att för billigt pris inköpa ett antal
exemplar av en bok, som man ej för ögonblicket behöver men beräknar att få
användning för i framtiden, införlivas dessa ej genast ined biblioteket utan
skickas till en särskild depotavdelning med egen lappkatalog, vilken sedan genomgås
före varje inköp av ersättningsböcker. Bokinköpen ske huvudsakligen genom
bokhandeln. Som hjälp vid urvalet användas för utländsk litteratur bl. a.: för
tysk litteratur Das literarische Echo, för engelsk litteratur Times literary
supplement och för fransk Bulletin mensuel des nouvelles publications francaises. —
Även ersättningsböcker köpas i regel genom huvudbiblioteket. När en bok
utgallras, sändes upplysning därom på en särskild blankett från vederbörande
filial till huvudbiblioteket med uppgift om orsaken till att den utgallrats, om den
anses böra ersättas eller ej samt hur många exemplar av boken man har kvar.
Arbeten, av vilka ej ett enda exemplar finnes kvar, ersättas om möjligt
ögonblickligen, de andra efter hand.

När de rekvirerade böckerna anlänt till biblioteket, införas de i förvärvskatalog
i huvudbiblioteket, men därjämte har varje filial sin förvärvskatalog,
så att filialernas böcker ha dubbla förvärvsnummer.

Försähdandet av böckerna till bindning besörjes också genom huvudbiblioteket,
varvid man genom kalkering får en avskrift av ordern till bokbindaren.
Ombindning av äldre böcker samt all lagning ombesörjes däremot av
filialen själv. Åtskilligt bokbinderiarbete av olika slag utföres inom själva
huvudbiblioteket, i det att biblioteket liksom alla större moderna bibliotek inom
sin personal räknar även några bokbindare, 4 stycken.

Av katalogerna ha redan omnämnts de tryckta katalogerna i bokform samt
filialernas kortkataloger. Till tjänst för det inre arbetet har man därjämte
i huvudbiblioteket såväl en systematisk som en ordbokskatalog över hela
bibliotekssystemets samlade bokbestånd, varjämte katalogiseringschefen har en

särskild kortkatalog upptagande alla begagnade ämnesord samt hänvisningar mellan
dessa. Den tryckta katalogen i bokform redigeras av huvudbibliotekets
tryckavdelning. Däremot användas ej alls tryckta katalogkort för kortkatalogen. Vid
utskrivandet av kort för kortkatalogerna inom huvudbiblioteket skrivas
omedelbart ej blott kort för ordbokskatalogen och den systematiska katalogen inom
detta bibliotek utan även ett »manuskriptkort», avsett för katalogtryckning. För
filialernas räkning utskrives samtidigt i fråga om för dessa anskaffade ej
skönlitterära arbeten en kopia av huvudkortet, med anteckning på baksidan angående
de hänvisningar och ämneskort, som ytterligare böra utskrivas, och dessa
huvudkort skickas tillsamman med böckerna till filialerna, där man sedan med ledning
härav ombesörjer utskrivande av ytterligare kopior, hänvisningar och
ämneskort. För skönlitterära arbeten, som ju i regel äro mycket lättare att
katalogisera, får man däremot ej något kort från huvudbiblioteket, utan får behandla
dem helt och hållet på egen hand.

Sedan böckerna katalogiserats inom huvudbiblioteket, sändas de till vederbörande
filial, vars föreståndare lämnar ett kvitto på mottagandet. — I fråga
om tidskrifterna tillämpas särskilda metoder. Vissa tidskrifter försändas från
postverket direkt till filialen, men i stor utsträckning gå även dessa genom
huvudbiblioteket. Särskilt gäller detta om de ej så få tidskrifter, som ej
anskaffas för samtliga filialers räkning utan cirkulera mellan de mindre filialerna.
För dessa cirkulerande häften medsändes till filialerna en blankett innehållande
ett inom huvudbiblioteket uppgjort schema över den dag, då häftet skall avgå
från den ena filialen till den andra hela raden igenom, samt den dag, då det
skall återkomma till huvudbiblioteket.

Ekonomien är i så stor utsträckning som möjligt koncentrerad till huvudbiblioteket.
Det är blott smärre utbetalningar för ombindning och lagning m. m.,
som ske genom filialerna.

Av det sagda framgår, att man vid omorganisationen av Köpenhamns
kommunbibliotek i det hela sökt att så långt som möjligt centralisera det inre
arbetet till huvudbiblioteket, och denna intima samorganisation av de smärre
biblioteken har utan tvivel i många avseenden varit till fromma för biblioteksväsendets
utveckling i Köpenhamn. Härigenom har man säkert sparat åtskillig
arbetskraft, man har i olika avseenden kunnat genomföra förbättringar och
praktiska anordningar, som man ej skulle kunnat tänka sig, därest varje särskildt
kretsbibliotek förvaltats för sig, och man har vunnit en enhetlighet, som ej kan
vara annat än till nytta. Det enda viktigare undantag från en fullständig
centralisering torde vara katalogiseringsarbetet. Som redan nämnts utföres det mera
krävande arbetet på huvudbiblioteket, under det att avskrifter och hänvisningar
utskrivas inom de särskilda filialerna, fastän det naturligtvis skulle kunnat
ordnas så, att inom huvudbiblioteket utskrivits samtliga katalogkort även för
filialerna. Man kan givetvis hysa olika meningar beträffande frågan, i vad mån
katalogiseringen bör ske på filialen eller ej, men starka skäl synas dock tala
för en mindre centraliserad arbetsform än eljest på denna punkt i ungefärlig
överensstämmelse med den i Köpenhamn använda metoden. Dels kan detta
katalogiseringsarbete kanske ofta ske på lediga stunder mellan utlåningen i
filialerna, dels och framför allt har det säkerligen sin betydelse att man på detta sätt
tvingar personalen i de olika filialerna att följa med nyanskrifningen till
filialen. Det är av vikt med hänsyn till det rena biblioteksarbetet att tillse, att
personalens sysslande med böcker ej blir mer mekaniskt än nödvändigt. Hänsynen
till arbetsbesparing är ej den enda synpunkt som man får anlägga, om man

vill ha en personal, som är fullt förtrogen med det bokbestånd som den
handskas med, och centraliseringen, som i och för sig är nyttig, bör ej gå för
långt. Även i de större bibliotek, där man går över till tryckning av katalogkort
— vilket säkert med det stora antal kopior man i ett stort bibliotekssystem
behöver är en ren besparing, samtidigt som det gör korten mycket lättlästare —
torde det från denna synpunkt vara att rekommendera, att man låter personalen
i varje filial göra de tillägg på de tryckta korten, som behövas för ämnes-,
titel- och hänvisningskort (ang. tryckta kort jfr Biblioteksbladet 1917, s. 144 ff.).

I fråga om bibliotekets organisation och personal må först nämnas, att
biblioteket sorterar under en styrelse på 5 medlemmar, därav förste borgmästaren i
Köpenhamn, vilken alltid är ordförande; sekreterare är stadsbibliotekarien.

Personalen bestod vid mitt besök av följande antal tjänstgörande: 1 stadsbibliotekarie,
8 underbibliotekarier, c:a 20 assistenter, c:a 20 elever och några
afitonassiatenter förutom extra personal, vaktmästare o. s. v., inalles över 100
personer. Härav tjänstgjorde vid huvudbiblioteket: på order- och accessionsavdelningen
1 underbibliotekarie och 1 assistent, på katalogavdelningen (som
också sköter inbindning) 1 underhibliotekarie och 2 assistenter, på
tryckavdelningen (som ombesörjer tryckning av kataloger, meddelanden m. m.) 1
underbibliotekarie, vid expeditionen till filialer och utlåmingsstationer 6 assistenter
och elever, samt därjämte ett skrivmaskinsbiträde och slutligen 4 bokbindare,
vaktmästare o. s. v. Var och en av filialerna hade en underbibliotekarie samt
6 (i vissa fall 7) biträden med full tjänstgöring, aftonassistenter och extra hjälp
i olika utsträckning för olika bibliotek, vaktmästare för städning samt för att
se till ytterplagg, bud för utkrävande av förfallna lån, pojkar för att sätta
böckerna i ordning på hyllorna o. s. v. Arbetskraften i filialerna föreföll att varå
fullt tillräcklig, under det att huvudbibliotekets efter allt att döma var mycket
knappt tilltagen i förhållande till det betydande arbetet. I samband med en
lönereglering i slutet av år 1919 har /antalet tjänstgörande bestämts till — förutom
stadsbibliotekarien — 10 underbibliotekarier, 9 biblioteksassistenter, 8
underassistenter och 30 bibliotekselever.

Personalfrågans lösning var den säkert ej lättaste delen av det omorganisationsarbete,
som den nuvarande biblioteks chefen måst genomföra, innan man
kunnat hinna till den ;punkt, där man för närvarande står. Man hade i de
gamla fristående smärre biblioteken uteslutande personal med biblioteksarbetet
som bisyssla och måste därför, när biblioteket skulle omorganiseras, anskaffa
och utbilda en till stor del alldeles ny personal. Till en början ordnades
tjänsterna därvid som elevplatser, så att de tjänstgörande samtjidigt erhöllo
biblioteksutbildning. Först efter hand har personalen erhållit ordinarie anställning
och har sedan som nämnts ökats i antal.

I fråga om lönerna äro ju de absoluta siffrorna föga upplysande, och en
jämförelse är f. n. svårare än någonsin. Diet kan emellertid nämnas, att
stadsbibliotekarienis lön är lika med stadsfullmäktiges sekreterares, stadens
skolinspektörer vid de särskilda folkskolorna m. fi. Underbibliotekariernas löner
motsvara de juridiskt utbildade s. k. fuldmægtige i magistraten, äro åtskilligt högre
än underbibliotekariernås vid de vetenskapliga biblioteken (motsvarande våra
andra bibliotekarier) men något lägre än bibliotekariernas (våra förste
bibliotekariers) samt något högre än läroverksadjunkternas. Biblioteksassistenterna
äro likställda med de s. k. kontoristerna i stadens verk, bibliotekseleverna med
de s. k. kontorseleverna.

Bibliotekets inkomster och utgifter balanserade arbetsåret 1919—20 på
399 171:70 kr. Härav inflöto 24 484:68 kr. genom pliktavgifter och försäljning av
kataloger, under det att kommunens tillskott var 317 373 kr. jämte ett extra
anslag å 13 411:35 kr. samt för dyrtidstillägg 43 902:67 kr. Det kommunala
atfslaget tör år 1920 är 530 000 kr., vartill kommer statens anslag, som är
75 000 kr.

En svensk kan ej undgå att känna sig imponerad av »Köbenhavns kommunebiblioteker»,
dess organisation och det arbete, som där bedrives. Verksamheten
har i vissa avseenden hunnnit längre än någonstädes i vårt land, och biblioteket
har till sitt förfogande ekonomiska resurser utan motsvarighet hos oss. I fråga
om åtskilliga praktiska detaljer kan man säkert, som redan i det föregående
påpekats, ha nytta av att taga hänsyn till erfarenheterna därifrån. Allra största
intresset har emellertid själva samorganisationen mellan huvudbiblioteket och
kretsbiblioteken. Det är överhuvudtaget det enda fullt utbildade
bibliotekssystemet av större dimensioner i Skandinavien. Det är ej minst från denna
synpunkt som erfarenheterna från Köpenhamn äro värda ett grundligt beaktande,
när Stockholm går att lösa sin stadsbiblioteksfråga. Förhållandena i Stockholm
just nu äro till en viss grad analoga med tillståndet i Köpenhamn före
omorganisationen 1913. Liksam man där hade en rad fristående småbibliotek, till vilka
man fogade ett efter moderna principer arbetande stadsbibliotek, som skulle
fungera som central och som. en förbindelselänk mellan de smärre biblioteken, ha
vi ju redan i Stockholm många små för den stora allmänheten avsedda
bibliotek.Angående Stockholms folkbiblioteksförhållanden se nedan sid. 196 ff. En betydande olikhet ligger emellertid däri att de Köpenhamnska
biblioteken samtliga voro stadens egna institutioner, under det att i Stockholm somliga
uteslutande eller till en väsentlig del underhållas av anslag från staden, varemot
andra ej ha minsta samband med staden utan äro rena församlingsbibliotek.
Vid ett blivande ordnande av stadens biblioteksfråga vore det säkerligen
önskligt, att man kunde taga hänsyn till behovet av ett samarbete mellan det
blivande huvudbiblioteket och båda dessa arter av bibliotek. Problemet ligger
emellertid väsentligen olika i det ena fallet och i det andra. Med avseende på de
bibliotek, som underhållas av staden, torde man, i den mån dessa anses böra
bibehållas, kunna följa riktlinjer tämligen överensstämmande med dem, som man
lär känna i Köpenhamn. Med avseende på församlingsbibliotekens framtida
ställning är det däremot tänkbart att ganska olika meningar kunna framföras
med avseende på frågan, huruvida och i vad mån ett organiserat samarbete
överhuvudtaget är möjligt att genomföra. Även vid en diskussion av denna fråga
torde man emellertid möjligen kunna ha nytta av att använda det köpenhamnska
exemplet som diskussionsunderlag. Antagligen skall man då finna, att ett
samarbete i fråga om utlåningen i ungefärlig överensstämmelse med de metoder som
tillämpas i Köpenhamn, »så att huvudbiblioteket skulle göra tjänst som
centraldepot även för stadsdelar med fristående församlingsbibliotek, skulle medföra
avsevärda fördelar utan att behöva göra minsta intrång på de olika bibliotekens
självständighet. Om man så önskade, skulle man emellertid säkerligen
kunna vinna åtskilligt, om man även på vissa andra punkter kunde
åstadkomma ett samarbete. Så kunde man tänka sig uppställning efter gemensamt
klassifikationssystem och gemensamt katalogtryck. Ett dylikt samarbete mellan fullt
fristående bibliotek inom samma kommun har praktiserats i mindre skala även
i vårt land.


Om alltså organisationen av bibliotekssystemet i Köpenhamn är aiv ett
betydande intresse för oss, är det däremot vid lösningen av Stockholms
stadsbiblioteks byggnadsfråga föga att lära i Köpenhamn. De svagheter som man
upptäcker i den köpenhamnska biblioteksorganisationen sammanhänga fastmera just
med de otillfredsställande lokalerna, som på olika punkter ej tillåta fullt
rationella anordningar. Men man må hoppas, att nu, då Deichmanska biblioteket
i Kristiania och stadsbiblioteket i Stockholm stå i begrepp att uppföra egna
biblioteksbyggnader, exemplen härifrån må verka sporrande på de anslagsbeviljande
myndigheterna i Köpenhamn. Skulle detta kunna ske, vore detta blott
en återtjänst till »Köbenhavns kommunebiblioteker» som tack för de
erfarenheter och rön som i rikt mått kunnat hämtas därifrån.

NÅGRA ANSLAGSFRÅGOR.Artikeln kom red. tillhanda i maj 1920.

Av Bergslagets Praktiska Ungdomsskolors bibliotekskonsulent Harald Nordström.

Under Bergslagets Praktiska Ungdomsskolors nu tilländalupna första verksamhetsår
hava en del spörsmål framställt sig rörande de statliga bidragen till
biblioteksarbetet i vårt land. Då de frågor, som angå det med Ungdomsskolorna
förenade fria bildningsarbetet, väl ingående bli behandlade vid sommarens
folkbildningskonferens, är det onödigt att här närmare ingå på dem. Blott så mycket
vill jag påpeka, att jag under arbetet här funnit det vara alltmer nödvändigt, att
en blivande utredning, i delvis anslutning till den nya danska bibliotekslagen,
tar sikte också på, i vad mån avgiftsfria boklån kunna anses utgöra skäl för ökade
bidrag från staten, samt även den frågan, huru staten kan underlätta anställande
av bibliotekarier, helt eller delvis av biblioteken avlönade, också vid de mindre
boksamlingarna. Det synes mig svårt att i längden kunna alldeles bygga på endast
frivillig hjälp.

Men, som sagt, dessa ting bli senare diskuterade, och egentliga avsikten med
nedanstående är att fästa uppmärksamheten på några skolformer, som enligt nu
gällande bestämmelser icke kunna komma i åtnjutande av statsanslag för bibliotek.

Först en äldre skolform, nämligen lantmannaskolan. Den lucka i författningen
som gör att lantmannaskolorna icke äga rätt till biblioteksanslag ter sig mer och
mer orättvis. Vid den förenade folkhögskola och lantmannaskola, där undertecknad
tidigare under flera år tjänstgjort, och där den förra hade bidrag till bibliotek
från staten, sökte vi välja statsanslagsböckerna så, att också lantmannaskolans
behov i någon mån tillgodosågs. Detta kunde ju försvaras med, att även
folkhögskolan till stor del rekryterades från bondehemmen och sålunda dess elever
kunde ha gagn av speciellt bondenäringen berörande litteratur. Men följden blev
helt naturligt, att varken folkhögskolans eller lantmannaskolans bokförråd
erhöllo den rikhaltighet, som bort vara fallet och som såväl undervisningen som
elevernas självstudier visade sig kräva. Ju mer fordran på elevernas självverksamhet
blir stark, dess större krav måste ställas på att de äga tillgång till ett bibliotek,
som kan förse dem med tillräckligt material.

Är det sålunda av vikt, att ett tillägg till gällande författning göres, som berättigar
lantmannaskolorna till erhållande av biblioteksanslag, så är det icke mindre


nödvändigt, att tillägget omfattar även de genom den stora skolreformen av 1918
skapade praktiska ungdomsskolorna. Kanske menar någon, att anslag äro onödiga
till den understa av dessa påbyggnader på folkskolan, fortsättningsskolan. Dessa
skolor komma i de allra flesta fall att förläggas till folkskolorna, och det existerar
ju redan en hel del folkskolebibliotek. Åtskilliga skäl tala emellertid mot denna
uppfattning. Först må påpekas, att våra folkskolebibliotek åtminstone i många
kommuner äro föga utvecklade. Vidare äro anslagen till dessa tämligen blygsamma,
varför man inte gärna kan tänka sig, att de skulle kunna tagas i anspråk också för
fortsättningsskolans behov. Och om så skedde, skulle snart samma olägenheter
yppa sig här, som dem jag ovan berört beträffande de förenade folkhögskolorna
och lantmannaskolorna. Oriktigt vore väl att med avseende på dessa senare föreslå
en ändring till det bättre, men icke samtidigt ta hänsyn till parallellfallen. Slutligen,
och det är viktigaste skälet för anslag till bibliotek för fortsättningsskolan, ligger
dess undervisning på ett helt annat plan än folkskolans och fordrar till stor del
ett annat bokförråd. Vid härvarande forsättningsskolor för järnhantering och
bergsbruk t. ex. äro både lärare och elever för ämnet arbetskunskap i behov av åtskillig
teknisk litteratur, och fortsättningsskolorna för jordbruk behöva bokförråd, där
lanthushållningens olika grenar äro företrädda. Eller för att taga det ämne,
litteratur, inom vilket undertecknad har mesta erfarenheterna från undervisningen
under det gångna arbetsåret. Målet för undervisningen är främst att väcka
intresse för god läsning. Vi behandla därför endast 1800-talsdiktningen och då främst
de senaste årtiondenas. Härvidlag hade det naturligtvis varit av största betydelse,
ifall undervisningen kunnat kompletteras av elevernas egen läsning mera än vad
nu kunnat bli fallet. Väl har jag häft fördelen av att här på platsen finns ett ganska
gott arbetarbibliotek, men dess samling av för ungdom lämpad litteratur har
brister, som först så småningom kunna avhjälpas, och ett för fortsättningsskolornas
lärjungar direkt avsett bibliotek försvarar mer än väl sin plats. Under litteraturtimmarna
har läraren att ge också livsbilder ur kyrkans historia, liksom läsningen
i anslutning till arbetskunskap bl. a. skall avse berättelser om på den materiella
odlingens fält märkliga mäns och kvinnors liv och verksamhet. Också inom
medborgarkunskapen äro dylika skildringar icke uteslutna. Skall denna sida av
undervisningen, vilken synes mig långt ifrån som den minst uppfostrande, nå tillräcklig
fyllighet, äro arbeten, som avse dessa ting, en nödvändig beståndsdel i biblioteket.
Även det skulle här kunna påpekas, att man säkerligen vid undervisningen inom
fortsättningsskolan, liksom vid andra skolor för ungdom, skall finna, hur denna
för att bli verkligt fruktbärande måste till stor del bygga på elevernas självverksamhet,
och häri ligger ju ett synnerligen starkt skäl till upprättande av bibliotek för dem.

Vad gäller lärlingsskolorna och de på dem byggda yrkeskurserna, behöver väl
knappast framställas någon utförligare motivering för förslaget att bereda
möjligheter för dem att få till stånd bibliotek för lärare och elever. Det lilla bibliotek,
som härvarande lärlings- och yrkesskolor med egna medel skapat, kräver ständigt
nyanskaffningar, och ej minst elevernas användande av referensbiblioteket visar,
hur här finnes ett behov, som måste tillgodoses med hjälp från staten.

Jag har här allenast talat om statliga anslag. Men därmed har jag icke bortsett
från, att dylika anslag till nämnda skolformer, liksom de nuvarande, måste
ha som villkor, att kommunerna lämna bidrag som gå upp mot dem som staten ger.
Tvärtom menar jag, att det måste allt kraftigare framhävas, hur understöd från
dessas sida åt biblioteksarbetet äro ett nödvändigt led i strävandet till ett rikare
och bättre utdanat folkundervisningsväsende.


KOMMUNAL BIBLIOTEKSVERKSAMHET I STOCKHOLM ÅR 1919—1920.
I den nyligen utkomna Stockholms kommunalkalender 1920 förekomma,
delvis insprängda bland andra upplysningar, en del uppgifter rörande kommunal
biblioteksverksamhet i huvudstaden under senaste året, vilka måhända kunna vara
av intresse för Biblioteksbladets läsare.

Som bekant finnes icke i Stockholm något egentligt stadsbibliotek (jfr nedan).
Av den borgerliga kommunens offentliga bibliotek har Stockholms stads statistiska
kontors bibliotek fått karaktären av ett allmänt kommunalt förvaltningsbibliotek,
innehållande, förutom rent statistisk litteratur, en rikhaltig samling svenskt och
utländskt kommunalt tryck samt kalender- och matrikeltryck, allmän
förvaltningslitteratur och stockholmiana. Ett huvudsakligen för stadsfullmäktige,
stadskollegiet och dess tjänstemän avsett referensbibliotek finnes å stadskansliet.

Stockholms stads arkiv och bibliotek omfattar — förutom själva arkivet, vilket
som sådant upprättades år 1890 och sedan 1897 varit tillgängligt för allmänheten
— ett specialbibliotek för stadens historia och topografi, upprättat år 1900.
Med detta införlivades 1915 den till staden år 1900 donerade Wernerska
samlingen, vilken ock ifrågasatts att ingå i det blivande stadsbiblioteket.

Av stadens övriga institutioner äro endast folkskolorna försedda med
bibliotek av större betydelse, hi 1907 grundlades lärarbibliotek vid de olika
folkskolorna. Dessa bibliotek, till vilka stadsfullmäktige för år 1920 anslagit 9 100
kr., äro i allmänhet inrymda i de skolhus, där överlärarna hava sina expeditioner,
och uppdelade i en referensavdelning med uppslagsböcker för studier på platsen
och en låneavdelning för hemlån. Biblioteken omfattade den 31 dec. 1919
inalles 14 819 band (se tabellen nedan). — Vid skolorna finnas vidare
lärjungebibliotek, till vilka stadsfullmäktige för år 1920 anslagit 20 600 kr. Deras
sammanlagda bokantal uppgick den 31 dec. 1919 till 53 653 band. Nämnas bör
kanske i detta sammanhang, att man sökt bereda barnen tillfälle till mer ostörd
läxläsning genom att under vintern i skolorna anordna s. k. »läsaftnar».

Å nästa sida lämnas en tabellarisk översikt av skolbibliotekens fördelning m. m.

Som ersättning för det obefintliga stadsbiblioteket tjänstgöra bl. a. de av de kyrkliga
kommunerna upprättade och underhållna församlingsbiblioteken. Åt dessa
ägnar kalendern icke mindre än fem sidor, där den intresserade kan finna
upplysningar om deras historik, lånetider, styrelser och personal m. m. Här nedan
lämnas en tabellarisk sammanställning av en del av nämnda uppgifter. Beträffande
öppethållandet ha endast räknats de timmar (under tiden september—maj), då
biblioteken äro tillgängliga för såväl läsning som hemlån.


Biblioteken vid Stockholms folkskolor den 31 dec. 1919.


Skola Lärar-bibliotekAntal band. Lärjunge-bibliotek.Antal band. Skolbiblio-tekarier.
Storkyrkoförsamlingens folkskola . . . 793            2 433                  l
Klara församlings folkskola . . . 980           2 736                  1
Kungsholms församlings folkskola . . . 1 153           4 254    1
Adolf Fredriks församlings folkskola . . . 856           3 503                  1
Gustav Vasa församlings folkskola . . . 925           2 302                  1
Matteus församlings folkskola . . . 872           3 450                 1
Jakobs och Johannes församlingars folkskolor:
Jakobs folkskola . . . 615            1 072                  1
Johannes folkskola . . . 1 006           3 026                 1
Engelbrekts församlings folkskolor:
Folkskolan vid Valhallavägen . . . 924           3 131                  1
Folkskolan vid Värtan . . . 473            1 053                  1
Hedvig Eleonora och Oscars församlingars folkskolor . . . 838           3 124                  2
Katarina församlings folkskolor:
Katarina norra folkskola . . . 865           2 592                  1
Katarina södra folkskola . . . 942           5 375                 1
Sofia församlings folkskola . . . 762           3 366                  1
Maria församlings folkskola . . . 1 395             5 720                  1
Brännkyrka församlings folkskolor:
Enskede överlärardistrikt (2 st.) . . . 264              863                  2
Älvsjö överlärardistrikt (3 st.) . . . 275            1 262                  3
Blommensbergs överlärardistrikt (2 st.) . . . 501            1 676                 2
Liljeholmens överlärardistrikt . . . 210           1 183                  1
Bromma församlings folkskolor . . . 170            1 532                  4
därav: kyrkskolan . . . —              377                  1
Bällstalunds skola . . . 51              441                  1
Alviks skola . . . 119              574                  1
L. Essingens skola . . . —              140                  1
Stockholms folkskolor      14 819         53 653                28

Av bibliotekariebefattningarna hade 6 manlig och 22  kvinnlig innehavare (samtliga
folkskollärare). De avlönas med arvoden av växlande belopp i de olika skolorna.



Församlingsbiblioteken i Stockholm 1919—1920.


Församlinsbibliotek. Antal band.31/12 1919. Antal boklånunder 1919. Styrelse. Öppet:timmarpr vecka. Församlin-gens anslagför 1920 kr.
Storkyrkoforsamlingens . . . 3 620           3 307      Skolrådet         6             2 220
Klara . . . 4616           8 145       Särskild             6             3 500
Kungsholmens . . . 14 000         82 610       Särskild           28           29 500
Adolf Fredriks . . . 10 024         26 379       Särskild            18            11 570
Gustav Vasa . . . 10 354         41 483       Särskild            32           19 758
Matteus . . . 9 079         40 517       Särskild           24           16 429
Johannes . . . 5 978          18 387       Skolrådet         15             5 000
Östermalms [tre] församlingars . . . 7 543         33 596       Särskild           20           12 000
Katarina . . . 8 609          10 999       Särskild              8             3 000
Maria . . . 2746           3 018       Skolrådet          3             1 000
Bromma . . . 2 111            1 911       Särskild           —             1 000Brommabiblioteket åtnjuter dessutom understöd av staden med 600 kr. (se nedan).

därav: avd. vid kyrkan . . . 400              251                        1/2
avd. i Bällstalund . . . 536              763                                 1 1/2
avd. i Alvik . . . 1 175              897                      2
Samtl. församlingsbibliotek       78 680        270 352  104 977

Såsom synes, utse flertalet församlingar särskild biblioteksstyrelse; i några är detta uppdrag
anförtrott åt skolrådet. Kungsholmens församlingsbibliotek kan stoltsera med ingen mindre än
f. riksbibliotekarien E. W. Dahlgren som styrelseordförande och inspektor.

Det kan dessutom vara av intresse att erfara, att Stockholms stad även direkt
understödjer en del icke kommunala institutioners biblioteksverksamhet (flertalet
under statrubriken »Andra anstalter för befrämjande av upplysning och sedlighet»).
Dessa anslag äro för år 1920 följande.

Kommunalunderstödd biblioteksverksamhet i Stockholm 1920.Även till De blindas bibliotek utgår anslag av allmänna medel, nämligen genom på tlera
av församlingsbibliotekens stater uppförda anslag om 100 kr. för varje församling.

Folkbildningsförbundet för bl. a. dess biblioteks- och bokförmedlingsverksamhet . . . 28 500 kr.
dessutom till inköp av ny litteratur och bindning av böcker . . . 5 500 kr.
Arbetarnas bildningsförbunds stockholmsavdelning för bl. a. dess
museibesöksverksamhet och bibliotekets administration . . . 3 000 kr.
Stockholms arbetarbibliotek . . . 25 000 kr.
Stockholms läsesalong . . . 3 000 kr.
Bromma folkbibliotek (jfr ovan) . . . 600 kr.
Dövstumföreningens bibliotek och läsestuga . . . 500 kr.
Stockholms barn- och ungdomsbibliotek . . . 4 000 kr.
Pedagogiska biblioteket . . . 2 300 kr.
Centralförbundets för socialt arbete bibliotek . . . 500 kr.
Centralförbundets för nykterhetsundervisning permanenta nykterhetsutställning
och centralbibliotek . . . 1 000 kr.


Som Biblioteksbladets läsare torde hava sig bekant, väntar Stockholms
stadsbiblioteksfråga ännu på sin lösning.Se Biblioteksbladet 1917, sid. 221 ff, samt 1918, sid 82, 133, 179. F. n. är en av stadsfullmäktige utsedd
kommitté, stadsbibliotekskommittén, sysselsatt med den slutliga beredningen av
ärendet, särskilt byggnadsfrågan. I sin redogörelse för kommitténs tillsättning och
verksamhet lämnar kommunalkalendern tillika en kort översikt av frågans tidigare
behandling och anför på sistone stadsfullmäktiges beslut den 21 sistlidne juni
att definitivt anslå den senaste utdelningen från Forsgrénska fonden (575 000 kr.
jämte två års ränta därpå) till uppförande av det planerade stadsbiblioteket, att
upplåta lämpligt tomtutrymme därför samt att för samma syfte tacksamt mottaga
den Wallenbergska miljondonationen.


Utlåningsrummet i Gustav Vasa församlingsbibliotek i Stockholm.
I anslutning till de anvisningar angående anordnandet av bibliotekslokaler i bostadsvåningar,
som lämnades i föregående häfte s. 144 ff. meddelas här en bild från ett av Stockholms
församlingsbibliotek. Hyllorna i utlåningsrummet äro placerade så att man från utlåningsdisken
(i förgrunden på bilden) kan ha överblick över de besökande. För att komma in till de »öppna
hyllorna» måste publiken passera ett vändkors. På disken till vänster om detta synes dels en
bokhylla med tillfällig uppställning av böcker av särskilt intresse, dels ett katalogskåp.

Kalendern avslutas med en 10 sidor stark förteckning över viktigare litteratur
rörande Stockholm, huvudsakligen av officiell art. Beträffande kommunalt tryck
(utom småtryck) och församlingstryck torde förteckningen kunna anses ganska fyllig.
I allmänhet lämnas en kort redogörelse för resp. publikationers innehåll, olika
upplagor m. m. samt pris, där de äro tillgängliga i bokhandeln. G. A. L.

Som komplettering av här lämnade ur Stockholms kommunalkalender hämtade
uppgifter må meddelas några siffror angående verksamheten i de kommunalt
understödda folkbiblioteken och däremot svarande bibliotek, för vilka
kommunalkalendern blott innehåller siffror för det kommunala anslaget.

Kommunalt understödda  folkbibliotek och däremot svarande bibliotek i
Stockholm 1919—1920.
Bibliotek.Antal band31/12 1919. Antal boklånunder 1919. Stadensanslag för1920 kr.
Folkbildnings förbundet:
Centralboksamlingen . . . c:a 4 000              [7 426]1
Maria folkbibliotek . . . c:a 5 500             30 164
Johannes folkbibliotek . . . c:a 5 500             29 047
Katarina folkbibliotek . . . c:a 5500             22 319
Arbetarinstitutet . . . c:a 6 500             27 227
Summa     c:a 27 000           108 757               34 000

Stockholms arbetarbibliotek:
Centralbiblioteket . . . 18 426             62 765
Södra biblioteket . . . 10 043             37 019
Liljeholmen . . . 2 071               4 377
Sundbyberg . . .  — 6 766 
Summa           30 540           110 927             25 000

Stockholms barn- och ungdomsbibliotek . . . 5 101                33 344                  4 000
Bromma församlingsbibliotek . . . •                            •                         600
Summa summarum    c:a 62 600             253 028               63 600

Siffrorna för verksamheten i Bromma äro medtagna i tabellen över församlingsbiblioteken
sid. 198. — 1 Boklånen från Folkbildningsförbundets centralboksamling äro ej medräknade i
slutsumman, då de ingå även i statistiken för de särskilda biblioteken.

Det sammanlagda bokbeståndet i församlingsbiblioteken och de kommunalt
understödda folkbiblioteken och däremot svarande bibliotek var alltså 31/12 1919
c:a 140 000 band, antalet lån under året 523 380 och det sammanlagda understödet
av allmänna medel 168 577 kr.

Till jämförelse må nämnas, att stadsbiblioteken i följande större städer i våra
grannländer uppvisar nedanstående siffror för sista verksamhetsåret, för vilket
berättelse föreligger.

År.                 Antal band.         Antal lån.          Summa utgifter kr.
Kristiania . . . 1918—19             154 065               582 908         c:a 285 000
Bergen . . . 1918—19             147 562               282 535         c:a 100 000
Köpenhamn . . . 1919                     118 065               975 697          c:a 400 000
Hälsingfors . . . 1919                      96 585               465 002                          ?
K. T.


LÄNSBIBLIOTEKSFÖRBUND.
Ett av diskussionsämnena vid Sveriges allmänna biblioteksförenings senaste
årsmöte var frågan om behovet av länsbiblioteksförbund.

Diskussionen inleddes av andre bibliotekskonsulenten Knut Tynell, som därvid
bl. a. pekade på följande synpunkter.

Sveriges allmänna biblioteksförening har under de gånga åren mer än en gång
funnit det vara en brist att den så litet kunnat åtgöra i fråga om mera direkt
agitation för och hjälp åt biblioteksverksamheten i de särskilda landsdelarna. I
själva verket torde en riksorganisation av den natur som S. A. B. heller
knappast kunna räcka till för det mera lokala arbetet, utan för detta erfordras det
utan tvivel smärre föreningar, exempelvis med länen som verkningsområde.

Bland uppgifter, som lämpligen kunna upptagas av dylika länsbiblioteksförbund,
må först nämnas agitation för inrättande av nya bibliotek samt förhöjda anslag
till de redan existerande, bedriven genom möten, föredrag, cirkulär, tidningsartiklar
o. s. v. I sammanhang härmed må påpekas arbetet för att undervisningen
i skolorna i större utsträckning än hitintills lägges så att den hänvisar till skolornas
bibliotek genom undervisning i användning av enklare uppslagsböcker o. s. v.
Därtill kommer den betydelse dessa förbund få därigenom att vid deras möten utbyte av
erfarenheter rörande bibliotekens lämpligaste skötsel kunna ske. Länsförbunden
kunna också med fördel taga initiativet till ordnandet av bibliotekskurser i länen
(se nedan s. 203). Genom de ledande inom styrelsen skulle de också stå i
kontakt med biblioteksarbetet inom andra delar av landet, särskilt därigenom att
varje förbund sände någon representant till Sveriges allmänna biblioteksförenings
årsmöten, varigenom man skulle vinna ett mycket rikare utbyte av dessa möten
än hittills i vissa fall kunnat ske, då man ofta ej kunnat påräkna deltagare från
avlägsnare delar av landet. Genom dessa förbund skulle man också vinna
lämpliga organ för den samverkan mellan olika bildningsorganisationer inom samma
län, som är av så stor betydelse för folkbildningsarbetet. Såväl föreläsnings
verksamheten som studiecirklarna ha redan i åtskilliga län sina förbund. Om härtill
komme länsbiblioteksförbund, skulle man genom sammanträden mellan ett par
representanter för varje styrelse kunna vinna ett lämpligt organ för dylik samverkan.

Dessa förbund borde lämpligen utgöra lokalavdelningar av Sveriges allmänna
biblioteksförening. Därav behöver ej följa, att länsförbundet skulle kräva, att
varje medlem av detta med nödvändighet samtidigt skulle vara medlem av
riksorganisationen, utan länsförbundet borde, om det så ansåg lämpligare, kunna
ordna det så att anslutningen av dess medlemmar till S. A. B. blev frivillig.
Men hur man än ordnar denna fråga, bör förbundet som sådant utgöra en
avdelning av S. A. B.

Å andra sidan bör S. A. B. göra allt för underlättande av länsförbundens
arbete genom att stå till tjänst med upplysningar augående de metoder som
använts på andra håll, om möjligt även lämna anvisning av föredragshållare från
ett närgränsande län, där ej inom det egna länet lämplig person finnes o. s. v.
Biblioteksbladet bör givetvis också följa arbetet i de olika länsorganisationerna.

För att länsförbunden skola kunna bedriva ett arbete i enlighet med dessa
riktlinjer måste de givetvis upptaga en årsavgift av sina medlemmar. Men de böra
kanske också åtminstone på sina håll efter något år kunna påräkna anslag från
t. ex. landstinget för sitt arbete.


Följande stadgeförslag framlades:

STADGAR
för
................................ läns biblioteksförbund.

§ 1.
................................ läns biblioteksförbund har till mål att främja biblioteksväsendet
inom ..................................... län.

§ 2.
Förbundet utgör en lokalavdelning av Sveriges allmänna biblioteksförening samt skall
årligen genom sin styrelse insända till denna förening en redogörelse för förbundets verksamhet
under det gångna året samt en förteckning över förbundets medlemmar och deras adresser.

§ 3.
Som medlemmar i förbundet kunna ingå såväl personer med intresse för bibliotekssaken
som biblioteksinstitutioner.

Rösträtten för en institution utövas genom ett ombud.

§ 4.
Årsavgiften är ...... kronor.

§ 5.
Förbundets styrelse består av ............. medlemmar och ......... suppleanter, valda på årsmötet
för en tid av ........ år.

Bland styrelsens medlemmar böra om möjligt alltid finnas representanter för olika arter
av bibliotek (folkbibliotek, folkskolebibibliotek, övriga skol- eller ungdomsbibliotek,
studiecirkelbibliotek o. s. v.).

Styrelsen utser inom sig ordförande, vice ordförande, sekreterare och kassaförvaltare.

Styrelsen är beslutmässig, då minst 5 medlemmar äro närvarande.

§ 6.
Årsmötet sammankallas av styrelsen varje år.

Årsmötet har att
a) granska styrelsens och revisorernas berättelser och avgöra frågan om ansvarsfrihet,
b) välja styrelse och 2 revisorer samt suppleanter för dessa,
c) behandla övriga angelägenheter, som föreläggas av styrelsen.

§ 7.
Extra ordinarie möte sammankallas, när styrelsen finner det nödvändigt eller när minst .....
föreningsmedlemmar därom framställa skriftlig begäran.

§ 8.
Vid föreningens och styrelsens möten har i fall av lika röstetal vid öppen omröstning
ordföranden utslagsröst; vid sluten omröstning avgör lotten.

§ 9.
Räkenskaperna skola gälla kalenderår och förläggas årsmötet efter skedd revision.

§ 10.
Dessa stadgar kunna ändras endast genom beslut vid förbundets årsmöte. Stadgeändringen
skall godkännas av Sveriges allmänna biblioteksförenings styrelse.


I diskussionen deltogo utom inledaren skriftställaren Pehr Johnsson, folkskollärarna
J. Norelius, K. J. Österberg, G. A. Ljungberg, A. R. Sundahl och B. Th.
Fogelqvist, lektor Oscar Olsson, fil. kand. Y. Hugo, rektor J. Lindh,
föreståndaren för Västerviks stadsbibliotek A. Johansson samt föreståndarinnan för
Luleå folkbibliotek fru Selma Johansson. De flesta av diskussionsinläggen
underströko liksom inledaren behovet av ett lokalt centrum i länen för
biblioteksverksamheten, och i allmänhet ansåg man också den bästa lösningen vara ett särskilt
förbund, som var anslutet till Sveriges allmänna biblioteksförening. Dock
betonades å andra sidan, att i sådana län, där man redan bildat en allmän
folkbildningsförening omfattande alla grenar av den folkliga bildningsverksamheten,
tillsättandet av ett biblioteksutskott, som speciellt skulle svara för
biblioteksverksamheten inom länet, kunde vara en lämplig utväg.

*

Under 1920 ha bildats 4 länsbiblioteksförbund: ett för Värmlands län
med en interimsstyrelse bestående av stadsbibliotekarie G. A. Gustafsson,
Karlstad (sammankallande), folkskollärare E. Linder, Hammarö, folkhögskollärare
E. Fura, Arvika, folkskollärare Axel Lindqvist, Säffle, lantbrukare C. Axelsson,
Väse, herr Aug. Spångberg, Charlottenberg, herr Ivan Pettersson, Olsäter och
folkskollärare A. Melander, Fagerås; ett för Västmanlands län med styrelse bestående
av folkskollärare K. J. Österberg, Köping (ordförande), folkskollärare E. Lindén,
Irsta (v. ordförande), folkskollärarinnan Tekla Engstrand, Kolbäck (sekreterare),
folkskollärare Ernst Sundqvist, Romfartuna (kassör), herr G. Sund, Västerås,
kontorist Ernst Berg, Västerås samt folkskollärare G. A. Ljungberg, Riddarhyttan;
ett för Kopparbergs län med en interimsstyrelse bestående av folkskollärare
Emil Johansson, Korsnäs (sammankallande), folkhögskolerektor J. Romson, Mora,
folkhögskolerektor J. Lindh, Malung, folkskollärarinnan Elin Lundevall, Falun och
folkskolläraren Martin Liander, Jularbo samt ett för Kalmar län med styrelse
bestående av folkskollärare Vilgot Peterson, Oskarshamn (ordförande), herr A.
Johansson, Västervik (v. ordförande), herr Arnold Petersson, Oskarshamn
(sekreterare och kassör), folkskollärare E. Runsten, Mönsterås och herr Sven Petersson,
Kalmar, med hr Albin Högseli, Oskarshamn, och fröknarna Svensson, Bokhara,
och Stjernberg, Oskarshamn, som suppleanter.

Samtliga länsförbund beslöto att ansluta sig till Sveriges allmänna
biblioteksförening som lokalavdelningar.

KURSER FÖR BIBLIOTEKSFÖRESTÅNDARE.
Det har länge känts som ett behov att få anordnade kurser för de små bibliotekens
föreståndare, där dessa kunde erhålla anvisningar i skötseln av sina bibliotek, övas i katalogisering,
få undervisning i litteraturkännedom o. s. v. Sedan innevarande års riksdag på kungl. maj:ts
förslag beviljat 12,000 kronor till anordnandet av dylika kurser, finns nu möjlighet att årligen
inom minst fyra län hålla bibliotekskurser.

Kungl. maj:t har angående användandet av detta anslag föreskrivit:

att skolöverstyrelsen skall äga att besluta om fördelningen av ifrågavarande anslag;

att kurs, varom nu är fråga, skall stå under tillsyn av överstyrelsen samt anordnas i
överensstämmelse med av överstyrelsen utfärdade allmänna bestämmelser och av överstyrelsen
godkänd plan;

att en av överstyrelsen godkänd kursstyrelse skall åtaga sig anordnandet av kursen i
enlighet med fastställd plan och ansvara för användningen av till kursen anslagna medel;


att ansökning om understöd skall av kursstyrelse ingivas till skolöverstyrelsen samt vara
åtföljd av plan för kursen;

att antagandet av deltagare i kursen skall ske enligt grunder, som av överstyrelsen
fastställas med iakttagande av vad riksdagen anfört i fråga om antalet deltagare:I propositionen hade föreslagits att antalet deltagare skulle bestämmas till högst 30, men
riksdagen menade att möjlighet borde lämnas att överskrida denna siffra, om det praktiskt lät
sig göra och om staten ej finge vidkännas ökade kostnader.

att det för varje kurs av överstyrelsen anvisade anslaget må användas dels till arvoden,
dagtraktamenten och reseersättning åt föreläsarna, dels efter nedan angivna grunder till
dagtraktamenten och reseersättning åt deltagarna;

att för varje kurs må, under förutsättning att anslaget ej överskrides, åt i kursen deltagande
utgå dels traktamentsbidrag med 7 kronor för dag till kursdeltagare, som icke är bosatt å
kursorten, och med 3 kronor 50 öre till deltagare, som är bosatt å nämnda ort, dels
resekostnadsbidrag med halva järnvägsbiljettpriset för plats i tredje klassens vagn, halva legan för
skjuts med en häst, då vägsträckan är minst 10 kilometer, och halva avgiften för salongsplats
å fartyg, varjämte traktamentsersättning under resan må utgå efter 7 kronor för varje resdag;

att redogörelse för kursen med avseende å såväl föreläsningar och övningar som kursens
ekonomi skall omedelbart efter dess avslutning av kursstyrelsen insändas till överstyrelsen.

En kurs bör i regel avse föreståndarna för statsunderstödda folk-, skol- och studiecirkelbibliotek
inom ett enda län, men i undantagsfall kan dock en kurs anordnas för bibliotekarier inom hela riket.

I ett län, där man önskar, att en kurs skall anordnas för biblioteksföreståndare, bör man
genom landstinget eller på annat sätt tillsätta en bestyrelse för kursen, bestående av tre eller
flera personer, däribland representanter för olika slag av bibliotek. En av dessa personer skall
erhålla i uppdrag att utkvittera eventuellt statsunderstöd.

Då statens understöd, som ovan nämnts, endast får användas till ersättning åt kursledare
och föreläsare samt till dagtraktamente och till halva resekostnaderna för deltagarna, böra
ortsbidrag på ett eller annat sätt anskaffas för bestridande av kostnaderna för lokal, annonsering,
tryck, för deltagarnas resor, i den mån dessa ej bekostas av staten samt eventuellt till ökning
av deltagarnas dagtraktamente, då 7 kr. på sina ställen ej torde kunna förslå till både logis och kost.
I de län, där årets kuTser hållits har man sålunda haft anslag av landsting om 500 kronor eller
mera, bidrag från komuner, vilkas bibliotekarier besöka kursen, medel anslagna av sparbank o. s. v.

Kursbestyrelsen uppgör lämpligast i samråd med bibliotekskonsulenterna plan för kursen.
Utom föreläsningar och övningar i biblioteksteknik bör denna omfatta omkring 6 föredrag i
ämnen, som beröra bibliotekariernas verksamhet utan att direkt höra till själva tekniken, t. ex.
litteraturhistoria, källorna för kunskapen om hembygden, barnlitteratur, litteraturen om och
studiet av något ämne av naturvetenskaplig eller teknologisk natur o. s. v.

Anslaget till kursen utbetalas i regel genom vederbörande länsstyrelse och kan lyftas så fort
skolöverstyrelsen godkänt planen.

Kursbestyrelsen utser enligt skolöverstyrelsens beslut själv deltagarna i kursen men bör därvid
se till att olika slag av bibliotek bli representerade. En lämplig proportion skulle kunna vara
att folk- och skolbibliotek erhålla högst 20 platser och studiecirkelbiblioteken de övriga.

På ett par ställen har man funnit det lämpligt att låta kursen avslutas med ett allmänt
folkbildningsmöte.

I övrigt kunna upplysningar angående dessa kurser erhållas genom bibliotekskonsulenterna
i k. skolöverstyrelsen (adr. Hantverkaregatan 3, Stockholm).

*

År 1920 har hållits fyra dylika bibliotekskurser med åtnjutande av statsunderstöd.

Den första av bibliotekskurserna hölls i Karlstad den 26—31 juli, med 28 deltagare.
Kursen, som hölls på högre allmänna läroverket, öppnades av bestyrelsens ordförande, läroverksadj.
Aug. Bergh. Föreläsningarna i biblioteksteknik höllos av andre bibliotekskonsulenten K.
Tynell, som också ledde de praktiska övningarna. Stiftsbiblioteket och stadsbiblioteket

förevisades av vederbörande bibliotekarier. I övrigt förekommo föreläsningar av lektor S. Samuelsson
om »Värmlandslitteratur», av rektor M. Feuk tre föreläsningar om »Viktor Rydberg och svensk
romantik», »Viktoria Benedictsson och den svenska realismen» samt »Vilhelm Ekelund och
symbolismen i svensk litteratur», av rektor J. Furuskog om »Bergsbruk och trävaruhantering i det
äldre Värmland» (2 timmar) och av rektor W. Dahlgren om »Erik Gustaf Geijer», det
sistnämnda i samband med en.utflykt till Geijersgården i Ransäter. Omedelbart efter kursen hölls
den 31 juli och den 1 augusti ett folkbildningsmöte för länet.

Kursen i Västerås hölls den 2—7 augusti i Arosgården. Antalet deltagare var 25. Kursen
öppnades av bestyrelsens ordförande riksdagsman A. Pers. Föreläsningarna i biblioteksteknik
höllos av förste bibliotekskonsulenten F. Hjelmqvist, som också ledde de praktiska övningarna.
I samband härmed förevisades stiftsbiblioteket och folkbiblioteket i staden. Dessutom höllos
fristående föreläsningar av kand. Olausson »Om 1800-talets litterära idéer» och om
»Strindbergs Mäster Olof» av intendenten N. Kjellberg om »Källorna till vår kunskap om Västmanlands
kulturhistoria», av fröken Barbro Pers om »Barnlitteratur» samt av folkskollärare G. A.
Ljungberg om »Behovet av ett biblioteksförbund inom Västmanlands län» och om »Samverkan
mellan olika bildningsföretag»., Den 7 augusti på e. m. hölls ett sammanträde av Västmanlands
läns folkhögskolekursförening, till vilken även bibliotekskursens deltagare voro inbjudna, och
kursen avslutades med ett föredrag av d:r Hjelmqvist över biblioteksbyggnader och
biblioteksverksamhet företrädesvis i Amerika och Norge (med skioptikonbilder).

Kursen för Kopparbergs län hölls i Fornby folkhögskola den 9—14 augusti. Deltagarna
voro 29. Kursen öppnades av bestyrelsens ordförande rektor J. Romson. De bibliotekstekniska
föreläsningarna höllos av andre bibliotekskonsulenten K. Tynell, som också ledde övningarna.
Vid en utflykt till Borlänge och Falun besöktes Borlänge—Domnarvets arbetarebibliotek, Falu
allmänna bibliotek, Falu folkskolebibliotek samt Stora Kopparbergs bergslags bibliotek. I övrigt
förekommo föreläsningar av rektor K. Hedlund om »Dalarna i dikten», »Verner von
Heidenstam» (2 timmar), samt »Dalarnas topografiska och historiska litteratur», av fröken E. Lundevall
om »Barnlitteratur» samt av fil. kand. H. Nordström om »Geijer som musiker». Som avslutning
av kurserna kunde det allmänna folkbildningsmöte betraktas, som hölls i Fornby den 15 augusti.

Kursen i Brunnsvik, som var avsedd för ledare av studiecirkelbibliotek inom I. O. G. T.
och Arbetarnas bildningsförbund, hölls den 16—21 augusti och var i det stora hela att betrakta
som en fortsättningskurs till den i fjol på samma plats hållna kursen (se Biblioteksbladet 1919,
s. 184). Antalet deltagare var c:a 30. Förste bibliotekskonsulenten F. Hjelmqvist höll
föreläsningarna i biblioteksteknik samt ledde de praktiska övningarna. I övrigt förekom följande
föreläsningar: rektor J. Romson, »Arthur Hazelius och Skansen», fil. kand. Harald Nordström,
Geijersafton samt »Det folkliga musiklivet», fröken Maja Forsslund, »Biblioteksväsendets
organisation i större landskommuner», folkhögskollärare Yngve Hugo, »Inledning till studiecirkel i
rasbiologi», lektor Oscar Olsson, »Bibliotekariens insats i medlemmarnas studiearbete», redaktör
Ernst Klein, »Fornminnesinsamling» samt »En  resa till Holland».

*

Liksom vid föregående års sommarkurser för folkskollärare hölls också vid årets sommarkurser
i Stockholm den 29 juni—9 juli en kurs i biblioteksteknik, som leddes av förste
bibliotekskonsulenten F. Hjelmqvist. Kursen omfattade 10 timmar och besöktes av ett 30-tal personer.

Dessutom hölls en kurs för studiecirkelledare inom kyrkliga ungdomskretsar å Sigtunastiftelsen
den 4—9 oktober 1920 på initiativ av Svenska sällskapet för nykterhet och folkuppfostran.
Vid kursen förekommo bl. a. ett antal föredrag om studiecirkelarbete av bl. a. Arosgårdens
studieledare herr G. Hirdman, pastor O. Mannström, domprosten J. Th. Bring, om biblioteksskötsel
(med praktiska övningar) av andre bibliotekskonsulenten K. Tynell, varjämte förekommo
mera allmänna föredrag av bl. a. rektor M. Björkqvist, professor K. Kjellberg och dir. T.
Holmberg. Antalet deltagare var något över 20.


FOLKBILDNINGSKONFERENSEN I STOCKHOLM.
Den 26—27 juni 1920 samlades i Arbetarinstitutet i Stockholm från alla delar av landet
representanter för det fria och frivilliga folkbildningsarbetet för att diskutera linjerna för det
svenska folkbildningsarbetets utveckling och särskilt frågan om samverkan mellan olika
folkbildningsföretag. Konferensen föranleddes närmast av riksdagens beslut om skrivelse med
anhållan »att Kungl. Maj:t täcktes låta verkställa utredning om dels på vad sätt det fria och
frivilliga folkbildningsarbetet bör omläggas och utvecklas för att bättre kunna fylla sin uppgift
att nå vidast möjliga kretsar av de bildningssökande i vårt land och verka höjande på folkets
andliga och fysiska hälsa, dels huru statsmakterna bäst skola kunna stödja och främja
ifrågavarande arbete». — Inbjudan var undertecknad av förste bibliotekskonsulenten Fredrik Hjelmqvist,
föreläsningskonsulenten Nils Lundahl, folkbildningsförbundets föreståndare Knut Kjellberg,
A. B. F :s centralbyrås föreståndare Yngve Hugo och I. O. G. T:s riksstudieledare Oscar Olsson.
I konferensen deltogo 82 ombud, därav 21  representanter för folk- och skolbibliotek.

Konferensen öppnades av professor Knut Kjellberg med en återblick på tidigare allmänna
folkbildningsmöten samt med ett framhållande av behovet av största möjliga frihet och
frivillighet i bildningsarbetet. Vad det gäller är att gjuta ett förnuftigt, ädelt och ungdomligt
innehåll i de lediga stunderna, att skapa arbetsglädje, livsglädje och mening åt tillvaron.

Diskussionen inleddes genom fem inledningsföredrag som belyste ämnet ur olika synpunkter.
Början gjordes därvid av förste bibliotekskonsulenten Fredrik Hjelmqvist, som behandlade den
föreliggande frågan i främsta rummet med hänsyn till biblioteksverksamheten. Han gav först
en mera principiell framställning, och drog upp några allmänna riktlinjer för folkbildningsarbetet,
vilket kunde syfta »antingen helt allmänt på väckande av intresse för kulturella sysselsättningar
och på en viss förfining av nöjesliv och uppfattning, eller också på en specialisering och
fördjupning av ett visst kulturintresse.» Talaren ansåg att en del av de motsatsförhållanden som gjort sig
gällande inom folkbildningsarbetet hade sitt upphov däri att man förbisåge att båda dessa syften
voro likvärdiga. »Intetdera får försummas», framhöll han. »Därför att specialiseringen aldrig kan
bli annat än en sak för en minoritet och ofta för en mycket liten minoritet, så är det därför ej
mindre viktigt att bereda möjlighet därtill, och å andra sidan är det i sig självt en stor och
betydelsefull uppgift att så ut frön av kulturintresse i vidast möjliga kretsar, om man också inte
kan vänta att skörden alltid blir så givande. Här är ett område, där det behövs arbeta både
extensivt och intensivt, och där den mera allmänt syftande verksamheten ej får skjutas åt sidan
för den mera specialiserade eller tvärtom.

I det fria och frivilliga folkbildningsarbetet, sådant som det för närvarande bedrives i vårt
land, ingå framför allt tre konstitutiva moment: föreläsningen, studiecirkeln och biblioteket.

Med tillämpande av den nyss använda bilden kan det om vart och ett av dessa medel sägas att
det kan brukas såväl extensivt som intensivt. Vi ha ju de vanliga terminsprogrammen för
föreläsningsföreningar med nytt ämne för varje gång, och vi ha serieföreläsningar, där samma ämne
behandlas under en följd av föreläsningar, möjliggörande för åhörarne en mera detaljerad översikt.
Vi ha på samma sätt studiecirklar, där man tar upp en ny fråga på varje nytt sammanträde, och vi
ha seriestudiecirklar som ägna en följd av möten åt en noggrannare behandling av ett genomgående
ämne. Och i ett bibliotek, som vänder sig till allmänheten, måste man å ena sidan tillgodose
behoven hos den stora skaran av besökare, som önska den vila och förströelse, som skänkes
dem genom vanlig lättare nöjesläsning, och hos vilken man ofta måste väcka och vidmakthålla
själva intresset för läsning, å den andra sidan får man ej försumma att ge det mindretal
möjlighet att tillfredställa sina önskningar, vilket av böcker begär en fördjupad livsuppfattning eller
en mera ingående kunskap.


Även om sålunda var och en av de nämnda huvudmetoderna för folkbildningsarbetet kan
tillämpas, så att man får en mera specialiserad och djupare gående behållning, så tror jag dock
att alla här närvarande äro överens därom, att först det, som man vunnit genom egna studier,
blir ens riktiga andliga egendom och kan bli av verklig betydelse för ens personlighets
utveckling. Böckerna och biblioteket måste därför bli det centrala i allt folkbildningsarbete.
Det är först biblioteket, som bereder möjlighet till ett fullföljande och utnyttjande av de
impulser, som skänkas genom åhörande av en föreläsning eller ett referat. Det är på eget arbete,
egen läsning, eget tänkande man måste grunda sina kunskaper och sin livsuppfattning. Det är
därför först genom en kombination av föreläsningar och bibliotek, eller föreläsningar,
studiecirklar och bibliotek, som det bildningselement, som ligger i föreläsningarna, verkligen kommer
till sin fulla rätt. Utan tillgång på bibliotek är en studiecirkel ej tänkbar. Och ingen av de
övriga bildningsmetoderna har samma möjlighet som biblioteket att på en gång tillgodose de
mest skiftande individuella kulturintressen. Ingen av dem kan på samma smidiga sätt lämna
en var fritt att fördjupa sig i det som intresserar honom.

Varje omorganisation av det svenska folkbildningsarbetet måste därför utgå från och gruppera
sig omkring biblioteket som den fasta medelpunkten.»

Talaren övergick därefter till en karakteristik av skillnaden mellan gammal och ny
uppfattning av ett folkbiblioteks uppgifter och verksamhetssätt och underströk att de tre
grundelement, som måste uppmärksammas i all biblioteksverksamhet, vore boksamlingen, bibliotekarien
och bibliotekslokalen. »Ju större samhället är, desto större bli de anspråk som måste ställas
på biblioteket i de tre nämnda avseendena. Och samtidigt ändras det inbördes förhållandet
mellan dem på så sätt, att utgifterna till personal och lokal måste tillväxa i hastigare
proportion än utgifterna till bokinköp och bokinbindning. Det behövs en bibliotekarie, som kan ägna
sig helt åt biblioteket, det behövs biträden åt honom, ofta särskilt utbildade för en speciell
gren av bibliotekets verksamhet: katalogiseringen, barnavdelningen o. s. v. Det är snart inte
nog med ett enda rum, som på samma gång är utlånings- och läsrum. Biblioteksverksamheten
specialiseras och det kräves särskilda rum för de olika verksamhetsgrenarna: där behövas
utlåningsrum och läsrum i barnavdelningen, där behövas ett eller flera arbetsrum för
bibliotekspersonalen och läsrum för speciella fack, t. ex. för teknologi eller medborgarkunskap o. s. v.»

Talaren undersökte därefter, i vad mån man kunde anse att de nu gällande bestämmelserna
för statens understödjande av folkbiblioteken toge hänsyn till de skildrade förutsättningarna för en
framgångsrik biblioteksverksamhet, och påvisade hurusom dessa bestämmelser bruste i viktiga
avseenden, när det gällde att uppmuntra kommuners och enskildas företagsamhet på detta
område. Man hade i fråga om både bibliotekarie och bibliotekslokal förbisett den betydelse
det kunde hava att sätta statsbidraget i direkt förhållande till vissa utgifter, så att t. ex. en
viss del därav endast finge utgå, om vissa villkor uppfylldes i fråga om bibliotekariens
anställning o. s. v. Man hade vidare så gott som uteslutande tagit hänsyn till de mindre
kommunerna, då man bestämde maximigränsen för statsbidraget, och hade ej beaktat det värde och
det inflytande det kunde ha både direkt och indirekt för hela landets biblioteksväsen, om de
större kommunerna kunde uppmuntras att ordna sitt folkbiblioteksväsende på ett mönstergillt
sätt.

Under hänvisning till de förhållanden, som skapats i Danmark genom den nya danska
bibliotekslagen (se ovan), gav talaren en framställning av några önskemål för reformer på svenska
bibliotekslagstiftningens område, vilka i stort sett sammanföllo med dem, som framställts i hans
i denna tidskrift (1919, s. 157 ff.) införda uppsats, »Koncentration och effektivitet». En särskild
avdelning av föredraget ägnades åt frågan om hur man lämpligen bör ordna samarbetet mellan
olika folkbildningssträvanden inom kommunerna och länen. Talaren underströk bl. a.
önskvärdheten av att föreläsningsanstalternas föreläsningar på ett mera organiskt sätt knötes samman
med studiecirklarnas arbete. Det borde inte vara svårt att ordna så att en föreläsare med för
allmänheten tillgängliga föreläsningar inledde och avslutade en studiecirkels termins- eller


årsarbete och därvid under samtal med studiecirkelns medlemmar dels — efter inledningsföreläsningen
— gåve impulser för deras arbete, dels — efter avslutningsföreläsningen — hjälpte dem att
klara ut en och annan svårighet, som de mött under arbetets gång. I fråga om länen
framhöll han betydelsen av att länsförbund bildades inom de olika folkbildningsgrenarna, särskilt
betonade han behovet av länsbiblioteksförbund (jfr ovan s. 201). Dessa förbund borde utse
representanter i ett gemensamt folkbildningsutskott. Vad slutligen den centrala organisationen
anginge framförde talaren tanken på ett biblioteksråd, sammansatt av representanter för de
olika slagen av biblioteksverksamhen och med uppgift att avgiva yttrande i biblioteksfrågor.
som hänskötes till detsamma.

Föredraget om den populärvetenskapliga föreläsningsverksamheten hölls av föreläsningskonsulenten
Nils Lundahl. Inledningsvis framhöll talaren hurusom intresset för föreläsningar även
under krigsåren märkvärdigt nog hållit sig uppe och hur det sedan dess ökats i glädjande grad.

Föreläsningarnas uppgift vore att utgöra en god och förädlande förströelse och att meddela
kunskaper, som leda till självverksamhet. I samband härmed diskuterade talaren frågan,
huruvida föreläsningarna borde anordnas enstaka eller sammanföras i kurser. Problemställningen
vore enligt talarens mening: vilket är bäst, föreläsningskurser med ett mindre antal åhörare
eller enstaka föreläsningar med ett större antal åhörare? Enligt hans mening vore det bästa.
att framdeles, liksom hittills, ha bådadera, allt eftersom omständigheterna medgiva.

Talaren framhöll nödvändigheten av ett förtroendefullt samarbete och samförstånd emellan
organen för föreläsningsanstalterna å ena sidan och för bibliotek och studiecirklar å den andra.
Tiden vore dock ej inne för en sammanslagning av de olika organisationernas verksamhet.

Vidare framhölls att det nuvarande statsanslaget till föreläsningar måste anses vara
otillräckligt; Statsanslaget bör hålla jämna steg med ortsbidragen. För närvarande är så icke fallet
För innevarande år beräknas ortsinkomsterna för föreläsningsanstalterna till omkr. kr. 640,000:—,
under det att hela statsunderstödet utgör blott omkr. kr. 292,000: —.

Det problem, som framför allt måste lösas, är emellertid frågan huru man skall få
tillräckligt antal goda föreläsare. Bl. a. bör det tillses, att personer, lämpliga för
föreläsningsverksamheten, få tillgodoräkna sig de år de äro upptagna av dylik verksamhet vid befordran, då
de söka till läroverk, seminarier etc, varjämte i tjänst varande lärare böra kunna erhålla
tjänstledighet för detta arbete utan att de lida förfång vare sig med hänsyn till befordran eller
lönetursberäkning.

Om folkhögskolans betydelse för bildningsarbetet talade fil. kand. Yngve Hugo.

Önskligt vore, att de erfarenheter, som vunnits inom folkhögskolan, i större utsträckning
än hittills tillgodogjordes inom bildningsarbetet. Folkhögskolan bör där söka införa en
fläkt av personlighet, som uppstår genom det kamratliga umgänget mellan lärare och elever.
Både bibliotekarier, föreläsningsföreståndare och studieledare skola ej vara ämbetsmän utan
lärare i ordets vidsträcktaste och bästa bemärkelse. En annan svaghet i vårt bildningsarbete
är att det allt för ensidigt vänder sig till ungdomen. Inom biblioteks-, föreläsnings- och
studieverksamheten bör man framför allt vända sig till de vuxna och mogna människorna. En
annan brist är, att bildningsarbetet tyvärr organiserats och ekonomiserats så, att det ej alltid
kan till sig draga de bästa lärarkrafterna. Bibliotekarier, studieledare och föreläsare måste
avlönas ordentligt.

På tal om samarbetet de olika bildningsorganisationerna emellan framhöll talaren önsvärdheten
av att folkhögskolans män i större utsträckning än hittills verka härför, framför allt
genom att anordna flyttande folkhögskolekurser, vid vilka serieföreläsningar hållas som inledning
till studiecirklar och där försäljning och utlåning av böcker i anslutning till kursens ämnen
förekommer.

Läraren vid Bergslagens paktiska ungdomsskolor i Borlänge, fil. kand. Harald Nordström,
talade om vad folkbildningsorganisationerna borde göra för att utveckla det folkliga musiklivet.
Föreläsaren behandlade därvid dels den art av det folkliga musiklivet, som förutsätter

självverksamhet, dels också den musikaliska fostran som kan skänkas genom musikföreläsningar
och folkonserter. Sången och masiken behövas i våra hem. Men de ha sin plats även i
umgänges- och föreningslivet. Här har framför allt den unisona sången en mycket stor betydelse,
men vid sidan därav böra även körsånger övas, varvid det är önskligt att körsammanslutningar
komma till stånd, varigenom det blir lättare att för de små körerna anordna en
rådgivareverksamhet av personer med verklig musikalisk skolning. Även bör man se till att vägledning
lämnas vid val av sånger och att något göres för att få fram en mera rikhaltig repertoar både
för manskörerna och de blandade körerna.

På tal om den musikaliska fostran, som människor kunna skaffa sig genom att lyssna till
musik, framhöll talaren hurusom föreläsningföreningarna härvidlag ha en stor uppgift att fylla.
Dessa borde anordna musikhistoriska föreläsningar i samband med sång- och musikaftnar, och
föreningar, som i nämnvärd grad upptaga musik på sitt program, borde erhålla tilläggsanslag
av staten. De små orkestrarna ute i bygderna borde även beredas möjlighet att erhålla anslag
till inköp av instrument och musikalier.

Genom att folkbildningsorganisationerna upptogo sången och musiken på sina program
skulle på ett värdefullt sätt motarbetas den nöjeslivets förflackning, varöver det nu allmänt
klagas.

Om studiecirklarnas plats och uppgift i folkbildningsarbetet talade lektor Oscar Olsson.

Inledningsvis betonades nödvändigheten av att bildningsarbetet blir en demokratisk
folkrörelse. I samband härmed påpekades hurusom möjligheter för de vuxnas försatta
bildningsarbetete böra stå till buds och av det allmänna tillhandahållas i lika stor utsträckning som
för barn och ungdom.

I fråga om studiecirklarna betonade talaren hurusom de icke endast ha till uppgift att bibringa
nyttiga kunskaper, utan framför allt att under fria och tvångslösa former samla män och
kvinnor omkring allmänna kulturella intressen. Studiecirklarna ha visserligen en stor uppgift
i att fängsla medlemmarna i verkliga studieuppgifter, men även i de fall då cirklarna äro
»bära samkvämscirklarna> eller bara »syssla med skönlitteratur» ha de stor kulturell betydelse.

Angående samarbetet mellan studiecirklarna och andra former av bildningsarbetet framhöll
talaren hurusom sådant redan i stor utsträckning förekommer. Ofta samlas cirklarna efter
föreläsningarna för att diskutera och samtala om dem. I samband med hänvisningen till de
insatser, som nu göras av Lunds studenters folbildningsförbund i stadens studiecirkelverksamhet
redogjorde talaren för den form av cirkelverksamhet, som förekommer i England i The
Tutorial Classes. Även med folkbiblioteken böra studiecirklarna samarbeta. Önskligt vore att
också till de kommunala folkbiblioteken knötes studiecirkelverksamhet. Det bör betonas, att
folkbildningsarbetet icke endast är till för de kroppsarbetande klasserna utan för alla
samhällslag. Samarbetet de olika organisationerna emellan bör främjas, men det bör icke påtvingas
dem. Kommunemas bildningsföretag kunna samarbeta i en bildningsnämnd. Varje
bildningsorganisation bör emellertid ha rätt att taga eller låta bli att taga hänsyn till nämndens råd
och önskningar och anslutning till dylik nämnd bör ej utgöra ett villkor för statsanslag. Ej
heller bör något tvång förekomma vid organiserandet av länsfolkbildningsförbund. Självstyrelse
i gärna många bildningsorganisationer, men i intimt samarbete med varandra!

*

Första dagens e. m. användes till en allmän principdebatt De flesta talarna underströko
de synpunkter, som framkommit i inledningsanförandena. Man önskade allmänt ett fritt
folkbildningsarbetet och ett fullständigt frivilligt samarbete de olika bildningsorganisationerna
emellan. En motsatt åsikt frambars emellertid av läroverkadj. Carl Cederblad. Han skisserade
planen för en enda, allt omslutande folkbildningsorganisation. På varje plats borde endast en
statsunderstödd huvudförening för folkbildning finnas. Inga föreläsningsanstalter skulle beviljas

statsanslag, som ej anordnade studiecirklar och inga studiecirklar skulle erhålla statsanslag,
som ej förbunde sin verksamhet med föreläsningar. För alla folkbildningsorganisationer
borde biblioteksverksamhet vara obligatorisk. Från motsatta sidan framhölls, att, även om
planen på papperet ser bra ut, så kan den dock icke omsättas i verkligheten; man har att
räkna med psykologiska faktorer och folks behov av att sköta sig själva. I samma riktning
gick också ett uttalande från föreläsningslänsförbundens riksorganisation, vilket framlades av rektor
Ali Nordgren. Enligt detta utalande borde folkbildningsarbetet framgent som hitintills vara ett
fritt och frivilligt arbete, som i politiskt och religiöst avseende behåller sin neutrala ställning
och därigenom ägnar sig åt att samla olika meningsriktningar till gemensamma
bildningssträvanden. Föreläsningsverksamheten bör utvecklas och fördjupas framför allt efter två
utvecklingslinjer: dels bör mera vikt läggas vid sammanhängande föreläsningskurser, dels bör
samarbete åvägabringas med alla andra former av folkbildningsarbete.

Under debatten talade vidare bl. a. kapten Lönnqvist om betydelsen av att den fysiska
fostran också kommer till sin rätt inom folkbildningsarbetet. Skriftställaren Pehr Johnsson,
rektor Jalmar Furuskog och hr Carl Axelsson i Väse talade om betydelsen av att
hembygdsforskningen beredes plats på folkbildningsorganisationernas program. D:r Erik Hedén ansåg
tillsättandet av en kommitté alldeles onödigt. Folkbildningsarbetet är redan nu inne på rätt
väg, och var och en vet mycket väl, hur det hela skall utvecklas. Då man väl emellertid icke
utan en Kungl. kommitté kunde avpressa riksdagen nödiga anslag framhöll talaren till dennas
betraktande särskilt två önskemål: Först och främst måste kommittén trotsa svenska folkets
dyraste passion, biografpassionen. Det andra som kommittén borde kräva är statsanslag till en
vetenskaplig folkhögskola. Folkbildningsarbetet måste föras så nära som möjligt till källan, varur
all bildning flyter: vetenskapen.

Söndagen den 27 juni ägnades åt diskussionen om bildningsarbetets organisation. För det
lokala samarbetet förordades tillsättandet av kommunala bildningsnämnder, bestående av
representanter för platsens samtliga bildningsorganisationer. Angående samarbetet emellan de olika
biblioteken gingo meningarna något isär. En del talare önskade sträng centralisation, undeT det
att andra önskade ett flertal självständiga småbibliotek. De flesta syntes emellertid ansluta
sig till förste bibliotekskonsulentens förslag angående ett intimt samarbete i en lokal
bibliotekskommitté emellan platsens för övrigt självständiga bibliotek. — Angående samarbetet
länsvis betonades nödvändigheten av att erhålla avlönade länskonsulenter. — Angående
centralorganisationerna syntes man tämligen allmänt ansluta sig till professor Kjellbergs åsikt, att de
måtte få gå fram vid sidan av varandra i ädel tävlan, men att man då och då skall träffas
till konferenser och överläggningar. — För att skaffa folkbildningsarbetet lämpliga lärarekrafter
framhölls återigen nödvändigheten av att bevilja lärare tjänstledighet under den tid de önska
aktivt déttaga i folkbildningsarbetet. D:r Erik Hedén varnade mellertid för en ny
folkbildningsbyråkrati. Det borde också i fortsättningen gå utmärkt att sköta folkbildningsarbetet
utan några avlönade funktionärer. Om staten lämnar anslag till bildningskonsulenter ute i
bygderna, bör det föreskrivas att deras verksamhet endast får idkas som bisyssla.


BIBLIOTEKSNOTISER
Statsbidraget till folk- och skolbibliotek 1920. År 1920 hade ansökningar inlämnats
av 1,628 bibliotek, därav 879 folkbibliotek och 749 skolbibliotek, som alla utom tre
folkbibliotek erhöllo anslag. I jämförelse med förra året innebär detta en ökning om 91, därav
33 folkbibliotek och 58 skolbibliotek. Anslagsbeloppet är tills. 206,327:41 kr., varav 139,437:21
till folkbiblioteken och 66,890: 20 till skolbiblioteken, vilket innebär en ökning av hela
beloppet med 31,400:08, varav 21,508:07 falla på folkbiblioteken och 9,892:01 på
skolbiblioteken.

Nöjesskattens användande för biblioteksändamål. Vid nöjesskattens införande
uttalades från flera håll tanken på att de medel den inbringade borde användas för kulturella
ändamål och ibland dessa nämndes då också biblioteken. Någon verklig statistik över i vad
mån dessa önskemål förverkligats och nöjesskatten medverkat till höjda anslag för bibliotek är
emellertid svår att erhålla, då skattekällan långt ifrån alltid angives i de ansökningshandlingar,
som insändas av biblioteken för erhållande av statsbidrag.

I en del fall kan man emellertid konstatera goda verkningar. Så har Katrineholms
stadsbibliotek för 1920 av stadsfullmäktige erhållit ett anslag av 2,700 kr. att utgå ur
nöjesskattemedel; förra årets anslag var endast 1,200 kr. Skyllinge folkbibliotek har fått sitt anslag höjt
från 100 till 350 kr., av vilka 200 komma på nöjeskattemedlens konto. Till Tranås
folkbiliotek beviljade kyrkostämman 150 kr. (liksom 1919) samt dessutom 385:01 kr., utgörande 1/10 av
nöjesskatten för tiden 1/10—31/12 1919. I Värnamo hade förslag väckts om anvisande av 3,100
kr. av nöjesskattemedel för upprättande av folkbibliotek och läsestuga, men endast 500 kr.
beviljades tills vidare. I Målilla utgår i år folkbibliokets 50 kr. ur nöjesskattemedel, men detta
innebar icke någon vinst, då samma summa förut utbetalades ur hundskattemedel. Däremot har
föreningens Minerva bibliotek i Umeå fått en stor höjning från 700 till 6,000 kr., vilken
senare summa tages av nöjesskattemedel. Torps kommun har på samma sätt erhållit 1,000 kr.
för upprättande av ett kommunbibliotek.

Till ett kommande år, då komunerna bättre kunna överblicka de ofta säkerligen överraskande
stora summor som nöjesskatten visat sig inbringa, vill man gärna hoppas, att dessa medel i
ännu större utsträckning måtte komma biblioteken till godo. Skulle biblioteken i fortsättningen
som hittills nödgas stampa på en fläck i fråga om anslag, komma de inom en mycket nära
framtid att se sig fullkomligt ur stånd att följa med de våldsamt stegrade bok- och
bindningspriserna.

En ny folkbildningskommitté. Med anledning av en skrivelse från riksdagen med
begäran om utredning, på vad sätt det fria och frivilliga folkbildningsarbetet bör omläggas och
utvecklas för att bättre kunna fylla sin uppgift att nå vidast möjliga kretsar av de
bildningssökande i vårt land och verka höjande på folkets andliga och fysiska hälsa ävensom huru
statsmakterna bäst skola kunna främja ifrågavarande arbete, har Kungl. Maj:t bemyndigat chefen
för ecklesiastikdepartementet att kalla fem sakkunniga att inom departementet biträda med en
utredning av ovan angivna art. Till medlemmar i kommittén har utsetts professor Knut


Kjellberg (ordförande), riksdagsmannen Per Nilsson i Bonarp, seminarielektor Oscar Olsson
(sekreterare), förste bibliotekskonsulenten Fredrik Hjelmqvist samt folkhögskolläraren Yngve
Hugo.

I den kommitté för skol- och ungdomsbibliotek, som, enligt vad som ovan nämnts,
Sveriges allmänna biblioteksförening vid sommarens årsmöte beslutat att tillsätta (se ovan s. 177),
har Sveriges allmänna folkskollärareförening invalt överlärare E. Stålfelt, Läroverkslärarnas
riksförbund läroverksadjunkten A. F. W. Lindvall och flick- o. samskoleföreningen fröken S.
Björklund. Kommittén har till ordförande valt andre bibliotekskonsulenten K. Tynell, till
sekreterare överlärare E. Stålfelt och till vice sekreterare fröken Hildur Lundberg.

Utställning av engelsk bokkonst i Kungl. biblioteket. En utställning av utomordentligt
stort intresse har anordnats i Kungl, bibliotekets visningssal över engelskt boktryck i
modern tid, vilket i mycket varit av nyskapande betydelse och på ett befruktande sätt betonat
de konstnärliga synpunkterna i boktryckeriet. Utställningen, till vilken initiativet tagits av
redaktör August Brunius, har i allt väsentligt samlats och anordnats av riksbibliotekarien Isak
Collijn, som skrivit en synnerligen instruktiv katalog, som på samma gång' skänker ett
intressant historiskt perspektiv. Bland boktryckarna, som äro representerade, märkas William Morris
(The Kelmscott press), The Doves press, förenad med ett berömt bokbinderi, The Chiswik
press m. fl. Utställningen hålles öppen till den 1 februari. Ingen inträdesavgift.

Ett folkbildningsmöte hölls den 4 och 5 sistlidne december i Oskarshamn. Mötet till
vüket initiativet tagits av stadsbibliotekets föreståndare folkskolläraren Vilgot Peterson samt I.
O. G. T:s och A. B. F:s distriksstudieledare Arnold Petersson, besöktes av ett femtiotal
folkbildningsintresserade, flertalet tillhörande studiecirkelrörelsen. Föredragshållare voro d:r F.
Hjelmqvist och folkskollärare G. A. Ljungberg, Riddarhyttan. De med stort intresse följda
förhandlingarna resulterade bl. a. i upprättandet av ett länsbiblioteksförbund (se ovan s. 203) och en
folkhögskolekursförening för Kalmar län.

Fransk gåva till stadsbiblioteket i Norrköping. Franska undervisningsministeriet har
genom franska legationen i Stockholm låtit tillställa Norrköpings stadsbibliotek en storartad
gåva av fransk litteratur. Det är inalles 88 volymer, dels vackert och solitt bundna, dels
häftade arbeten. Däribland märkas:

Lavisse, E.: Histoire de France. T. 1—18; Deschanel, Paul: Gambetta; Bouillet, U. N.:
Dictionnaire des sciences, des lettres et des arts; Hanotaux, G.: Jeanne d'Arc; Littré et
Beaujean: Dictionnaire de la langue française; Madelin, L.: Danton; Saint-Paul, A.:
Histoire monumentale de la France (St. 4:o illustr.); Granger, E.: Les Merveilles de la
France (St. 4:o illustr.); Les grands graveurs: Watteau, Boucher; Barthou, L.: Mirabeau;
Lanson, G.: Histoire de la littérature française; Lansøn, G.: Manuel bibliographique de la
littérature française moderne, m. fl. arbeten.

Härtill komma editioner av ett flertal franska klassici, såsom Molière, Boileau, Racine, V.
Hugo, Th. Gautier, Guy de Maupassant, Anatole France m. m. m. m. Hj. L—n.

Årsberättelse från centralbyrån i Lund 1920. Under sitt tjuguandra verksamhetsår,
läsåret 1919—1920, har Centralbyrån förmedlat 1.688 föreläsningar, under kalenderåret 1919 1.673.
Dessa siffror angiva antalet direkt till föreningar eller föreläsningsförbund förmedlade
föreläsningar utan mellanhand och omsluta icke de föreläsningar, som hållits av i Centralbyråns
katalog stående föreläsare efter överenskommelse mellan dessa och resp. föreläsningsförbund.
En rätt avsevärd ökning i Centralbyråns förmedlingsverksamhet kan sålunda konstateras, vilket
ju ock var att vänta, sedan lugnare förhållanden inträtt och föreningarna fått större anslag av

staten än under de närmast föreg, åren; ökningen utgör för läsåret 519 föreläsningar mera än
under läsåret 1918—1919, för kalenderåret 1919 452 mera än under 1918. Dock torde en
minskning för innev, år vara att emotse på grund av den berättigade höjning av honoraren,
som tillämpas fr. o. med detta läsårs början. Utan avsevärd höjning av statsanslaget till
föreningarna torde många av dessa knappast kunna anordna så många föreläsningar som tolv pr
år, vilket är det föreskrivna minimiantalet, isynnerhet som kostnaderna för föreläsarnas vivre
och resor fortfarande äro lika höga.

Det är isynnerhet de statsunderstödda föreläsningsanstalterna i Malmöhus och Kristianstads
län, som anlita Centralbyrån; men även till ett flertal föreläsningsförbund har Centralbyrån
direkt förmedlat föreläsningar. Dessutom har Centralbyrån liksom under föreg, år satts i
tillfälle att anordna föreläsningar inom ett flertal föreningar, som ej åtnjuta del i anslaget till
populärvetenskapliga föreläsningar, samt ekonomiskt stödja deras verksamhet. Nio nybildade
föreningar äro i verksamhet, flera äro under bildande.

I enlighet med Föreläsningskonsulentens anmaning har Centralbyrån tillkännagivit, att kurser
i allmän medborgarkunskap kunna genom dess förmedling anordnas. Under v. t. 1919
anordnades en sådan kurs på fyra föreläsningar, under h. t. 1919 två, under v. t. 1920 sex. Några
av dessa kurser ha dock omfattat endast tre timmar. Dessutom har ett flertal enstaka
föreläsningar om de nya kommunallagarna, de nya praktiska ungdomsskolorna samt
barnavårdslagstiftningen begärts och förmedlats.

Inalles har Centralbyrån under hela sin verksamhetstid förmedlat 29.436 föreläsningar.

Centralbyråns skioptikonföredrag ha kostnadsfritt under läsåret varit utlånade 65 gånger.

Under år 1919 utsändes 21 vandringsbibliotek, under v. t. 1920 15. Under v. t. 1919
voro dessutom 7 boklådor, som utgått under h. t. 1918, kvar hos rekvirenten. F. n. äro 11
bibliotek utsända till olika platser. Utom till föreläsningsföreningar ha boklådor utgått till
ett flertal studiecirklar, som anordnats av A. B. F:s lokalavdelningar.

I mars 1920 utsändes supplement till gällande huvudkatalog. Detta supplement upptar,
utom elva nyantagna föreläsare, flera nya föreläsningsämnen som anmälts av i huvudkatalogen
upptagna föreläsare.

Vid den Folkbildningskongress, som den 26 — 27 juni d. å. hölls i Stockholm,
representerades Centralbyrån av docent Lännart Ribbing.

Fr. o. m. h. t. 1902 har Centralbyrån förmedlat utbetalningen av arvodena åt föreläsarna.
Sammanlagt har under tiden h. t. 1902 —h. t. 1919, utbetalats i honorar 761.787 kronor 34 öre,
därav för  1919 56.052 kronor 37 öre.

I statsanslag har Centralbyrån för år 1919 uppburit 4.000 kronor till föreläsningsbyrån
samt 800 kronor  till sin förmedlingsanstalt för vandringsbibliotek.

Lund i sept. 1920. Frithiof Pontén



LITTERATUR.
A. Bok- och biblioteksväsen. — Skrifter med allmänt och
blandat innehåll.Fr. o. m. nästa årgång kommer det genom Sveriges allm. biblioteksförening utarbetade
klassifikationssystemet (se föreg. h. s. 161) att användas vid ordnandet av litteraturavdelningen.
Lagerström, Hugo. Svensk bokkonst. Studier och anteckningar över särdragen
i svensk bokstavsform och svenskt typtryck. Lagerstr. 1920. 4:0. 177 s. Ill. 22:50.

En samling uppsatser, recensioner och föredrag, som förf. här sökt samarbeta till ett helt.
Boken börjar med en kortfattad historisk överblick ända från 1400-talet, därpå följer en
jämförelse mellan tysk och svensk bokkonst, varefter författaren övergår till de mera speciellt
svenska särdragen i den moderna bokstavstypen.

Andra hälften av boken innehåller metodiska anvisningar för modern bokdekoration samt
kritiska randanmärkningar till en hel del av de senaste åren tryckta och illustrerade böckerna,
vilka anvisningar äro präglade av den säkra smak och stränga stilkänsla, som utmärka alla
bröderna Lagerströms publikationer. Synpunkten är dock rent fackligt typografisk och verkar
stundom väl snäv i fråga om de gränser, som uppdragas för en boks konstnärliga utsmyckning.
— Verket är försett med ett utmärkt bildmaterial. Sist i samlingen finns en del enklare bokomslag
och annonser från 1890-talet, jämförda med nyare tidsenliga sådana, som visa en glädjande
smakförbättring även på dessa områden, där effekten nås endast med typografiskt material. K. H.

Nilsson, R. Förteckning över Sveriges ornitologiska litteratur rörande svenska
fågelfaunan. Gle. 1920. 160 s. 9:75.

Arbetet är synnerligen lämpligt för den intresserade amatören, som här finner litteraturanvisningar
inom ornitologiens alla grenar. — Innehåller såväl en alfabetisk som en systematisk
avdelning. P—n.

Nordens årsbok utgiven genom Jens Møller, Fredrik Paasche, Nils Herlitz.
1920. Nst. 1920. 312 s. Ill. 7:50.

De tre föreningarna för noidiskt samarbete, som bära det gemensamma namnet Norden,
ha utgivit sin första årsbok, ett synnerligen värdefullt uttryck för föreningarnas strävanden att
öka de skandinaviska folkens kännedom om varandra. Årsboken innehåller utom jämförande
framställningar av förhållanden inom de tre länderna, t. ex. om »Nordens kraft- och
bränslefrågor» av Sven Lübeck och om »Arbetstidens reglering i de nordiska länderna», en del
uppsatser, som taga sikte på ett enda land, med eller utan skandinaviskt inslag i synpunkterna.
Den norska författarinnan Sigrid Undset skildras av Kristian Elster, »Danske teaterforhold
omkring 1920» av Julius Clausen, »Dansk og svensk i norsk historie» av Halvdan Koht, »Dansk
landbrug» av Th. Madsen-Mygdal och Otto Himmelstrup. Årsboken avslutas med några
innehållsrika redogörelser för resp. dansk, norsk och svensk politik under år 1919 samt för nordiskt
samarbete under samma tid.

Årsboken, som utdelas gratis till alla medlemmar av föreningen Norden (årsavgift 3 kronor),
är en utmärkt uppslagsbok och förtjänar därför vidast möjliga spridning bland våra svenska
bibliotek. F. H.

Vetenskaplig forskning. Årsbok 1920. (Rubr.: Folkuniversitetsföreningen.)
Bv. 1920. 211 s. 10:—.

Bibliotekarier och andra personer, som önska bilda sig en uppfattning om de problem,
som diskuterats och de undersökningar som gjorts under de senaste åren inom svensk
fornkunskap, historieforskning, statsvetenskap, litteraturhistoria och folkkännedom, inom
nationalekonomi, nordiska språk, konsthistoria, pedagogik, rättsfilosofi och religionsvetenskap, ha
genom folkuniversitetsföreningens årsbok fått en intressant och värdefull handledning, som man
måste önska en stor spridning bland bibliotek och studiecirklar. F. H.

B. Religion.
Unga psalmer, samlade av Samuel Gabrielsson. Diak. 1919. 55 s. 1:75.

Denna lilla samling vill vittna om, att vår tid har något, som den längtar att kunna tolka
i psalm. Vad den innehåller framgår bäst av psalmöverskrifter sådana som dessa: Arbetarepsalm,
Vi tjäna, Ungdomspsalm, De stackars dödliga, Kristuslängtan, Unga makar, m. fl. De olika
förf:na äro: Sixten Belfrage, Siri Dahlquist, Elis Erlandsson, Jenny Holmåsen, Bengt Jonzon,
E. L., Giovanni Lindebeig och Gustav Thorsell.

Boken är värd uppmärksamhet och önskar framkalla en kritik, som består i att flera och
lyckligare psalmförsök följa. L. T.

C. Filosofi och estetik.
Jfr arbetet om Platon på J.

Liljekrantz, Birger. Poesien. Uttalanden av svenska författare i urval för
skolan. Gle. 1919. 80 s. (Skt. utg. av Modersmålslärarnas fören.) 1:50.

De uppsatser om poesin (om konsten över huvud) av aderton svenska författare — från
Dalin till Hans Larsson —, som lektor Liljekrantz på ett förtjänstfullt sätt valt och
kommenterat, äro ej blott lämpade för lärjungarna vid våra skolor utan även för folkbibliotekens
läsekrets. T. H.

Starcke, C. N. Vetenskapen och kulturutvecklingen under nittonde
århundradet. Övs. fr. da. av Axel Nihlén. Nst. 1919. 185 s. (Det nittonde
århundradet.) 9:—.

Starcke indelar 1800-talet i fråga om kulturutveckling i tre perioder: »idéernas krav på
att bestämma utvecklingen» (1815—1848), »erfarenheten som högsta princip för utvecklingen»
(1848—1870), »idéerna som riktlinjer för utvecklingen» (1870—1900). Denna indelning liksom
många av hans analyser av de tre periodernas gestaltning i olika länder äro ganska lyckade;
i många fall äro emellertid hans påståenden, så t. ex. angående Tyskland under den första
perioden, långt ifrån övertygande vare sig beträffande urval eller värdering av personer och
händelser. M. J.

D. Uppfostran och undervisning.
Beckman, Nat[anael]. Modersmålsundervisning. Pedagogiska kåserier,
memoarer och undersökningar. Nst. 1920. 158 s. 5:75.

Förf. har här samlat en del föredrag och uppsatser, som snarast behandla modersmålsundervisningen
vid våra läroverk men som även i åtskilliga fall ha allmänintresse.

Kapitlen »Grammatikundervisning» och »Skolregel och vetenskap» innehålla en del
reflexioner som försvara eller ytterligare utveckla de principer förf. först framställt i sin intressanta
bok »Språkpsykologi och modersmålsundervisning», d. v. s. ett starkt betonande av de associativt
bildade mönstergruppernas betydelse för språkundervisningen.

»Rättstavning» är en kort framställning av denna undervisnings mål att lära barnen stava
ord — som användas.

»Snorre Sturlassons besök i Sverige» är en kulturhistorisk liten studie av stort
allmänintresse.

Boken är skriven med förf:s vanliga lediga och underhållande stil. A. H—r.

Nordlund, Karl. Bottenskoleproblemet. Ett inlägg. Sv. andelsf. 1920. 32 s. 1:25.

»Må män se till, att icke med den hastiga och lättvunna skenreformen den verkliga
bottenskolereformen äventyras eller försvåras!» Det är den kritiska anhängaren av bottenskolan
som så sammanfattar sina åsikter. Hela häftet är kritiskt för att inte säga pessimistiskt, till

sin anda, men förf. är kritisk på det rätta sättet — av intresse för idéens framgång. Både i
inledningen och avslutningen betonas det dessutom att framställningen har blivit mer en nödigt
personlig och polemisk, vilket lätt nog förklaras av att häftet vill vara ett inlägg i en mycket
behövlig diskussion.

Förf:s huvudanmärkning är att såväl urvalet till den högre skolan som arbetet i både den
högre och den lägre skolan lätt nog skulle bli alldeles för intellektualistiskt. Dessutom synas
bottenskolans sociala fördelar rätt skarpt i sömmarna.

Häftet måste läses av var och en som är intresserad av vår skolorganisation. A. H—r.

Tidskrift för svenska folkhögskolan under red. av Johan Feuk. 1919: n:r
1—3. Exp., Lund. 4 h. årligen, för årg. 9:—.

»Svenska folkhögskolans årsbok» har i år ersatts av en speciellt för folkhögskolorna och
deras lärare avsedd tidskrift. De hittills utkomna häftena innehålla åtskilliga uppsatser i
folkhögskolefrågor, bl. a. av E. Ingers om »De nya folkhögskoleförfattningarna», av E. Odhner
om »Folkhögskolans ställning till elevernas åsikts- och karaktärsdaning», av G. Hammar om
»Folkhögskolan i stad», av D. Jakobsson om »Folkhögskolans och dess lärarekårs frihet i
pedagogiskt, organisatoriskt och socialt hänseende». Ett par uppsatser behandla hemslöjden i
folkhögskolan och grammatikundervisningen där. Därtill komma åtskilliga recensioner och
meddelanden. Tidskriften har sitt givna intresse för alla, som önska följa med folkhögskolornas
verksamhet.

E. Språkvetenskap.
Dalalagen i gammal språkdräkt och i ny, utg. av Arnold Bratt. 1. Inledning.
Kristnu- och edsöresbalkarna. [Zander & Säger, Falun] 1918. 17 + 24
s. (Meddelanden fr. Dalarnes fornminnesfören. 6.) 1:50.

Dalalag eller äldre västmannalag är ett känt vetenskapligt diskussionsproblem, som nu torde
anses avgjort till den förra teoriens fördel. I inledningen ger förf. en klar och tydlig resumé
av frågan. Återstoden av det lilla häftet innehåller två balkar av lagen. Den valda formen
för utgivningen — hanskriftstexten med kommentar samt översättning i så texttrogen tolkning
som möjligt — torde i detta fall vara den lämpligaste. Som utgivaren framhåller, blir även
översättningen stundom en smula svårbegriplig för den med tidens förhållanden obekante, men
i gengäld får han vid ett ordentligt studium en vidgad kunskap om en avlägsen tids
kulturförhållanden. Ett och annat ord eller uttryck kunde måhända utan skada för texttroheten
översatts, t. ex. övermage (s. 17). S. S.

Nordlander, Johan. Svensk rättskrivningslära med övningar. 7 uppl. Fri.
1919. 156 s. 2:15.

En ny upplaga — den sjunde i ordningen — av författarens välkända Svenska
rättskrivningsövningar, med vilka den förut särskilt utgivna »Svenska rättskrivningsläran» samarbetats.

I fråga om skiljetecknens användning och avstavning ha ett par ändringar vidtagits. En
del nya övningsstycken ha bifogats. T. H.

F. Litteraturhistoria.
Jfr arbetena om Camõens, Dostojevskij och Topelius på J.

G. Skönlitteratur.
Blomberg, Harry. Kap Horn. Dikter. A. B. 1920. 116 s. 9:—.

Förf. har nästan för lätt att skriva vers, det blir mer än en gång en brusande ordström i
om Karlfeldt alltför starkt erinrande rytmer och vändningar, men av tankar, av något
genomlevat att bikta i en sång möter man ej mycket. Det står ett friskt blåsväder över sidorna i
boken, men själva författarindividualiteten har man svårt att finna. Den väntar ännu sin
mognad, vilken nog kan komma. M. F.

Bolander, Carl August. Hotell Europa. Tiden 1919. 230 s. 6:25.

Bolanders böcker sakna ej själ och en mimosa- eller geléaktig individualitet. Men de
äro helt krampaktiga, skrivna i en flämtande klatschstil, likna ett kaleidoskopiskt virrvarr av
minnen ur den brokigaste läsning och nu även av de brokigaste verklighetsintryck Bolander
vill verka överintellektuell och genialisk men hans vida mottaglighet och oförnekliga sensibilitet
utan samling leder mest till patetiska resonemang och utrop. F. V.

Brogren, Erik. Bevingade fötter. En diktcykel. Nst. 1920. 53 s. 2:75.

En erotisk diktcykel på fria och rimlösa vers, som innehåller några av denna lyrikers
bästa ting. F. V.

— — Natten. Nutida moralitet i tre akter. Nst. 1920. 204 s. 8:50.

Ett drama, där världskriget återspeglas på svensk botten i god människoteckning och verksam
handling. Vissa partier dock mera diskuterande; de kunna emellertid bortskäras. F. V.

Bäckström, Erhard. Målaren som tänkte slå igenom. A. B. 1920. 204 s. 6:25.

Småberättelser, som med en viss fantastik teckna, hur tokigt det kan gå till i världen och
att detta ingenting är att undra över. Oförneklig talang i föredraget. F. V.

Collijn, Gustaf. Den blå timmen. Roman. Å. & Å. 1919. 206 s. 6:50.

Det bärande i denna parisroman är teckningen av en impulsiv kvinna av den art, som i
dikt och verklighet jämt kommer tillbaka och lever sitt ögonblicksliv, danserskan Madeleine.
Resten av boken är mindre betydande. F. V.

[Essén, Axel, pseud.:] Anders Eje [m. fl.]. Kring prillan och lagern.
Studenthistorier av Anders Eje, Mari Mihi, Waldemar Swahn. 3 uppl. Å. & Å.
1920. 230 s. 7:50.

En samling studentikosa småhistorier, berättade av verkliga experter inom genren. Alltså
en bok, som allmänheten med skäl skall finna underhållande. F. V.

Hansson, Ola. Samlade skrifter. D. 2, 4, 5. Tiden 1920. (2) 7:50, (4) 6:50, (5) 4:50.

D. 2. Litterära silhuetter och Materialismen i skönlitteraturen. — D. 4. Ung Ofegs visor
och Kärlekens trångmål. — D. 5. Tidens kvinnor.

Av Ola Hanssons Samlade skrifter föreligga tre nya delar. För dem som förut kände dem
är det vid förnyad genomläsning tydligt, hur föga de föråldrats — även de till tiden äldsta,
såsom det unga nietzscheanska trotset i Ung Ofegs visor. Som psykolog är Ola Hansson
lyhördare än de flesta. Få kunna som han pejla de lönligaste djupen i själslivet, få kunna som
han se vad som verkligen sker i det som synes ske. En blick, ett förfluget ord kunna för
honom avslöja ett öde. Han dröjer ofta och med förkärlek vid de djupa, dunkla och
svårutredda krafter som stå i sammanhang med människans erotiska liv, och det kan vara sant —
och bör kanske just i denna tidskrift betonas — att icke alla hans arbeten lämpa sig för vem
som helst. De fordra en viss andlig mognad för att icke missförstås. — Men det är icke blott
som intimt förstående psykolog Ola Hansson är en mästare — han är det även som
stämningslyriker. Vem kan så suggestivt som han skildra eller måla en miljö eller omgivningen,
karakteristisk för och influerande på den människa, vars inre han lodar. Med sin stränga
konstnärliga fordran, sitt allvar och sitt djup höjer sig Ola Hansson högt över dagens många grunda
och ytliga skribenter. Ang. d. 1 o. 3 jfr Bibl.-bl. 1920 s. 26. Hj. L—n.

Hemmer, Jarl. Över dunklet. Dikter. A. B. 1919. 99 s. 4:—.

Jarl Hemmer är en ung finländsk lyriker, vilken i föreliggande samling sjunger om det
som är »över dunklet» för oss alla. Detta ungt hoppfulla kan forma sig till övertygande och
poetiska tonfall i klar form. F. V.

Jensen, Alfred. Stilla stunder. Dikter. Nst. 1920. 107 s. 5:50.

Dessa dikter ge intrycket av en man, som med manlig och varm, litet vemodig håg ser
tillbaka på livets upptåg och vandringar. Icke frappanta men aldrig oäkta och ej utan ett
inslag av humor. F. V.

Lindorm, Erik. Domedagar. A. B. 1920. 70 s. 3:75.

Stockholmsskildringar från kåkar, torg och fattigkvarter samt små interiörer från insidan
av detta, allt givet med en lugn stilla stämma, genom vilket dock vibrerar ett känsligt
diktartemperament, som likväl aldrig slår över i sentimentalitet. M. F.

Mark, Arthur. A.-B. Spökcentralen. H. G. 1920. 197 s. 7:50.

»A.-B. Spökcentralen» handlar om en företagsam firma, som levererar spöken, varsel etc.
till hugade spekulanter, är alltså en sorts parodisk skildring à la modern affärsman. Den
saknaT ej komisk-fantastisk uppfinningsgåva. F. V.

Mörne, Arvid. Samlade dikter. Bd 1—8. 1—3 uppl. B. & B. 1919. à 3:50.

Bd 1. Rytm och rim. — Bd 2. Nya sånger. — Bd 3. Ny tid. — Bd 4. Döda år. — Bd 5.
Skärgårdens vår. — Bd 6. Sommarnatten. — Bd 7. Offer och segrar. — Bd 8. Höstlig dikt.

Bland det nutida Finlands svenskspråkiga skalder, de som fortsätta den svenska sången och
äro förvaltare av arvet från Runeberg, Topelius och Tavaststjerna, intar Arvid Mörne ett bemärkt
rum. Han påminner mycket om Tavaststjerna, det är ofta samma lynne som här kommer till
uttryck, särskilt i de första samlingarnas idylliska ton: den blundande sommarnatten, de ljusa
hängbjörkarna, vårsuset och vårdoften, eller kärleken till havet och fjärdarna, seglatserna i storm
eller under högblå julidagar. Det är den osökta visans lätta durton i dessa korta små
stämningsvers — ofta graciös och intagande, ibland alltför lätt tillkommen. Att upprepningarna
av samma stämningar och motiv bli rätt talrika, ligger ju nära till hands. I den tredje
samlingen mörknar tonen; det är tidsdikter med demokratisk tendens, litet vaga och allmänna i
sitt hat och sina sympatier, men ärligt menade och schwungfulla nog. I femte och sjätte
delarna, »Skärgårdens vår» och »Sommarnatten» är tonen åter ljusare, stämningarna äro mera
utformade, perspektiven djupare, utan att sångbarheten och omedelbarheten gått förlorade. Det
förefaller mig, som hade Mörne nått högst i dessa båda diktband. »Offer och segrar» rymmer
en del hyllningsdikter, präglade av starkt frihetspatos. Men även fast Mörne skrivit vacker och
äkta poesi om tidsförhållande och tidstankar, synes mig hans intimaste väsen som lyriker bäst
uppenbaras i hans små stämningsvers från kobbarna och skären, dungarna och ängarna, i vilka
han ofta lyckas träffa det finska landskapets poesi. Hj. L—n.

Nyström, Bengt E. Min örtagård. Dikter. A. B. 1920. 71 s. 3:75.

Fin och känslig poesi, besjungande hemmets värld, med dess lycka och dess sorger, i en
kultiverad form och med en även om ej särskilt originell dock äkta, personlig underton ägnad
att skänka diktaren ej få vänner. Det är något verkligen genomlevat och tillägnat, som
strömmar emot en ur denna sobra centrallyrik. M. F.

Roos, Anna Maria. Ett diktaröde. En roman om P. B. Shelley. Nst. 1919. 166 s. 6:50.

Det är en farlig genre att romantisera kända personers liv. Särskilt de stora diktarna
torde bäst tala till oss genom sina egna skrifter, utan andras förskönande omskrivningar. Men
det måste sägas att Anna Maria Roos lyckats ge en mycket klar och vacker bild av den store
engelske skalden genom denna bok. Förf. tyckes noggrant känna Shelley-litteraturen och som
hon själv är diktare har det lyckats henne att över gestalten gjuta ett vackert och trovärdigt
skimmer, som gör honom mera levande för oss. Shelley hör ju till de stora diktarna, som
det är en vinst att lära känna, och jag tror att Anna Maria Roos på ett lyckligt sätt kan
bidraga till att öka intresset för honom och hans verk. Hj. L—n.

Rosenborg, Einar. Den andre. Sv. andelsf. 1920. 203 s. 7:50.

Rosenborg odlar det kuriösa själsliga »fallet». En av bokens noveller är verkligt
betydande och delvis gjord med den mest illusoriska saklighet, ett fall av renodlad
dubbelpersonlighet i en man. sa att han som »den andre», vilken framdrivits i honom av
undertryckt driftsliv, alls icke minns sin vanliga existens. F. V.

Schildt, Runar. Hemkomsten och andra noveller. A. B. 1919. 314 s. 7:75.

De fyra novellerna i denna bok röra sig alla med motiv från de senare årens oroligheter
i Finland, skräcken under rödgardisternas skändligheter, spioneriet, osäkerheten. Och dock är det
knappast själva motivvalet som mest fängslar: det är det slående trovärdiga, intimt säkra i det
psykologiska man måste beundra, det levande och fast gestaltade hos de skildrade karaktärerna.
Det är helt enkelt förträffligt alltsammans: själva berättelsernas fabel, sinnestillstånd och
stämningar liksom miljö- och naturskildringar. »Hemkomsten», den novell, varefter samlingen
uppkallats, skildrar hur en hederlig gammal gumma av kärlek till sin förlorade son, som blivit
rödgardist och nu av fruktan för straff håller sig dold i skogarna, övervinner alla svårigheter,
hittar på tusen finter för att kunna hjälpa honom med mat och varjehanda. Det är helt enkelt
ypperligt; novellen växer ut till en apoteos över modershjärtats allt besegrande kärlek. — I de
senaste årens svensk-finska novellistik intager denna samling ett mycket högt rum — hellre än
mycket annat bör den anskaffas till biblioteken. Hj. L—n.

Siwertz, Sigfrid. Vindros. [Dikter.] 2 uppl. A. B. 1919. 142 s. 9:—.

En filosofs, en tänkares svala reflexionsdikter med mycken vidd och resning. Det är
dikter, skrivna mera av ett reflekterande intellekt, än av en varm känsla. Omedelbarhet,
impulsivitet är nästan helt främmande för Siwertz; det genomtänktas svala klarhet och höga ro vilar
över denna förnämt kyliga, abstrakta diktning. Hur vitt skild, hur högt över dagens alla
små subjektiva exklamationer är den ej! Formen är klassisk i sin medvetna behärskning, alltid
säker om medlen för konstnärlig verkan. Vare sig han besjunger olika åldrars olika känslor
och synpunkter, eller med bister skalkaktighet skildrar människornas evigt samma skryt och
feghet, såsom i »Den störda commedian» eller besjunger Shakespeare i blankvers, erinrande om
mästarens egen, alltid är det samma svala tankes fina utkristalliseringar. Det är som att komma
upp på en bergshöjd med fri och hög utsikt åt alla håll. Det kan tyckas som vore denna
förnäma, äkta och genomreflekterade diktning ej alltför lättillgänglig för en större allmänhet;
det glädjande faktum  bör därför påpekas, att Vindros redan utgått i andra upplagan. Hj. L—n.

Svenson-Graner, Carl. Den spelande linden. Lb. 1919. 245 s. 6:50.

En räcka folklivsskildringar, stundom med viss sagoton. Älskvärda men obetydliga. Rg.

Welinder, Hélène. Vid skampålen. En berättelse om Robinson Crusoes
författare. Bv. 1919. 128 s. 3:75.

Boken ger en för Defoe mycket smickrande och nog något idealiserad skildring av den
episod i Defoés liv, då han med skampåle och fängelse fick sona sin ryktbara pamflett mot
de högkyrkliga. Bokens fel äro en viss naivitet och förnumstig småborgerlighet. H. H.

Wikner, Pontus. Vittra skrifter. Utg. av Adolf Ahlberg och Theodor
Hjelmqvist. D. 1, 2. A. B. 1919. 9:—, 4:50.

D. 1. Berättelser och skisser. — D. 2. Tal, dikter m. m.

De båda volymerna utgöra begynnelsen av den Wiknersupplaga, som ombesörjes av A.
Ahlberg och T. Hjelmqvist. Såsom synes av förlagets anmälan, skall editionen omfatta vittra,
populärfilosofiska och religiösa skrifter samt brev, alltså sådant, som bör kunna påräkna intresse
från en större allmänhet. Enligt vad undertecknad har sig bekant, är det emellertid möjligt,
att till de nämnda arbetena fogas ett supplement, innehållande Wikners rent vetenskapliga
avhandlingar.

De vittra skrifterna äro av gammalt så väl kända, att jag ej behöver karakterisera dem.
En förträfflig karakteristik har lämnats redan av deras förste utgivare, Karl Warburg, vars
inledning bibehållits i den nya upplagan. I denna ingår ganska mycket nytt, både sådant, som
förut ej varit tryckt, och sådant, som endast offentliggjorts i numera svårtillgängliga publikationer.
Av det nya har somligt väsentligen intresse på grund av det ljus det sprider över Wikners
personlighet, annat sluter sig värdigt till de av Warburg samlade vitterhetsalstren. Särskilt må
framhållas den utförliga berättelsen »En sommarsvaghet», som av F. Böök erhållit ett
synnerligen vackert vitsord.

Texten har reviderats efter originalmanuskript och första tryck. Stavning m. m. har moderniserats
på grund av förlagets uttryckliga önskan, för att den nya upplagan måtte verka så tilltalande
som möjligt på våra dagars publik. T. H.

Wilhelm [hertig av Södermanland]. Den gamla tallen jämte andra berättelser.
Nst. 1919. 296 s. 9.50.

Prins Wilhelms prosadebut är en samling berättelser med mycket olika motiv och av olika
värde. Här finnas små turistkåserier — rappt och livfullt berättade — vid sidan av mera
utformade noveller. Sjöofficerens sakkunskap och erfarenheter förenas på ett synnerligen lyckligt
sätt med lyrikerns livliga känsla och synsätt i den förträffligt gjorda skissen Anfall. Mycken
stämning och trovärdighet, som vittnar om verklig förtrogenhet, äger ock den lilla novellen
Åran. Ett livligt temperament, psykologisk blick och mångsidiga intressen skönjas bakom de
flesta av dessa formellt välskrivna berättelser, som synas kunna draga uppmärksamheten till sig
för sin egen skull, även om de ej författats av en kunglig prins. Hj. L—n.

Wägner, Elin. Den befriade kärleken. Roman. 2 uppl. A. B. 1919. 378 s. 11:—.

Det mycket lyckliga äktenskapet mellan en egocentrisk diktare och hans svärmiskt hängivna
hustru bringas ur gängorna genom mannens resa för att skaffa sig nya intryck och motiv. Det
är under världskrigets orosfyllda år, som omöjliggöra hans hemresa, och i sin betryckta
övergivenhet och ensamhet faller den extastiska hustrun offer för religiösa svärmerier, därtill lätt
påverkad av en frireligiös kvinnlig charlatan, »syster» Dorkas. Hon vacklar mellan kärleken och
religionen, men tror slutligen sin plikt vara att bege sig ut som missionär. Gestalten är ganska
säkert och övertygande tecknad och skildringen av de obildade frikyrkligas sammankomster
och föreställningar inför den annalkande dom, som världskriget anses medföra, trovärdig och
på sitt vis roande. Mindre tydlig är författarens syster med sin kärleksverksamhet för frigivna
fångar. Boken, som är gjord efter levande modell, har många drag av den förnumstiga
kvickhet och malice, som bruka finnas i författarinnans böcker, men är nog litet för uttänjd och
suddig i konturerna och hör ej till hennes bästa arbeten. Hj. L—n.

————

Bennett, Arnold. En kvinnas historia. Övs. fr. eng. av M. Drangel. 1, 2. A. B.  1919. à 9:—.

För första gången presenteras här Bennett för svensk publik med ett av sina större arbeten.
Det är en diger roman, lokaliserad till industridistriktet Straffordshire i mellersta England, de
porslinsfabricerande »fem städerna», som utgöra bakgrunden för så många av Bennetts berättelser.
Tiden är den viktorianska med gaslågorna susande genom berättelsen som ett stilla ackompagnemang,
men också med de första buden om en ny och hetsigare tid. — Det är två kvinnors liv
B. velat skildra från ungdomsåren till sena ålderdomen, två systrar, delvis varandras motsatser
och vilkas väg också för dem genom mycket olika öden. Den ena blir kvar i sin gamla
omgivning, den andre rycks ut till ett skiftande liv — hon upplever bl. a. belägringen av Paris
1870 — men till slut återförenas de båda i det gamla barndomshemmet och ålderdomens allt
överskyggande mörker faller snart över deras ödens brokighet. Fullkomligt virtuost har han
lyckats följa det oändliga antal minimala förändringar, som tillsammans åstadkommer den
patetiska förändringen från ung flicka till en otymplig gammal kvinna. — Det hela är en studie
gjord väl kanske icke med den store konstnärens penseldrag men med ett exakt verklighetssinne
och en rikedom i detaljerna samt framför allt med ett allvar i det konstnärliga uppsåtet,
som ställer den på ett högt plan. G—a L.

Boylesve, René. En väluppfostrad flicka. Roman. Till sv. [fr. fra.] av
Gösta Gideon Molin. Sv. andelsf. 1920. 271 s. 7:—.

En verkligt läsvärd och konstnärlig bok, en kritik av sättet för äktenskaps ingående i
Frankrike. Har värde även som social skildring. Rg.

Galsworthy, John. Aristokrater. Roman. Till svenska [fr. eng.] av Agnes
Byström-Lindhagen. Sv. andelsf. 1919. 428 s. 8:—.

Rör sig bland samma slags människor som Herrgården och Broderskap, alltså den engelska
överklassen, som G. så överlägset skildrar med på en gång outrotlig sympati och vaken ironi.
En typ som den unga lady Barbara och även den gamla aristokratiska mormodern lady Casterley
torde höra till förf:s bästa gestalter. G—a L.

Hoffmann, E[rnst] T[heodor] A[madeus]. Fröken Scuderi. Övs. [fr. ty.] av Inge
Bahnson-Rosenborg. Sv. andelsf. 1919. 139 s. Ill. (Illustr. noveller 6.) Inb. 5:25.

En »detektivhistoria» från 1600-talet, väl gjord, men knappast av den framstående
författarens märkligaste arbeten. Rg.

Jensen, Thit, [g. Fenger]. Erotisk stöld. Ett äktenskaps historia. Övs.
fr. da. av Gunnar Örnulf. L. H. 1920. 252 s. 7:50.

Thit Jensen är en dugande författarinna; det märks på många ställen även i denna bok.
Som helhet är den dock misslyckad, obehärskad och tarvlig. Den bär prägeln av personligt
angrepp, så våldsamt, att det närmar sig karrikatyr. Vi tvivla på riktigheten i skildringen av
den kvinnliga boven och vända vår motvilja snarast mot den onaturligt änglalika huvudpersonen.
Att kalla en bok som denna sedlig — vilket på sina håll gjorts — är meningslöst. Rg.

Keller, Gottfried. Romeo och Julia från byn. Övs. [fr. ty.] av W. Petterson-Berger.
Sv. andelsf. 1919. 157 s. Ill. (Illustr. noveller 5.) Inb. 5:25.

Den kända mästerberättelsen, skildrande de båda fattiga ungas vackra men tragiska kärlekssaga.
Översättningen gjord med omsorgsfull hand av den bekante tondiktaren. Rg.

Linnankoski, Johannes [pseud. för Viktori Peltonen]. Jeftas dotter. Poem
i en akt. Övs. fr. fi. av Hagar Olsson. A. B. 1919. 74 s. 2:—.

— — Simson och Delila. Övs. fr. fi. av Hagar Olsson. A. B. 1919. 117 s. 3:25.

Ett par bibliska dramer med färgrika och lyriska detaljer och den stegring mot slutet,
som både Apollo och teaterdirektörerna älska. Människoteckningen icke så märkvärdig i
Simsondramat men vacker i det andra. F. V.

Magnussen, Julius. Guds leende. Övs. fr. da. av Ella Svanberg. Å. & Å. 1920. 224 s. 7:50.

Har låtit mycket tala om sig i sitt danska hemland och handlar om en person, för vilken
hans döde fader på spiritistisk väg uppenbarar sig. Skall snarare vara förkunnelse än
dikt och vill ge läsaren intrycket av faktisk sanning. Att bokens jag, som går i borgen för
denna sanning, är identisk med författaren, säges dock ingenstädes. F. V.

Molière, Äktenskapsskolan. Komedi i fem akter. Övs. [fr. fra.] av Tor
Hedberg. A. B. 1919. 108 s. Ill. 4:50.

Det behövs ju ej många ord för att påpeka värdet av föreliggande volym. En modern
översättning, verkställd av så sakkunnig person, av ett av Moliéres mästerverk, borde giva många,
för vilka originalspråket erbjuder svårigheter, anledning att ta kännedom om denna klassiska
komedi. Hur mycket mera givande än mycket av det som skrives nutilldags. Moliéres skämt
är evigt ungt. Översättningen tyckes synnerligen väl återge den molièrska tonen och andan.
Boken är vackert prydd med reproduktioner efter gamla vignetter och kopparstick, vilka också
på sitt sätt bidraga till tidsstilen. Hj. L—n.

Pusjkin, Alexander. Eugen Onegin. Roman på vers. Ny [2] uppl. Övs.
[fr. ry.] av Alfred Jensen. A. B. 1918. 198 s. (Bonniers klassikerbibl.) 5:—.

Detta är ett av den ryska vitterhetens mest berömda alster och räknas med rätta bland
världslitteraturens mästerverk. Det är framför allt en skapelse av en äkta poetisk inspiration,
som vittnar om skaldens lyriska läggning, men det är på samma gång en verklighetsskildring,
som ger en trogen bild av den ryska adelssocietetens liv under 1800-talets första decennier,

brytningstiden mellan pseudoklassiciteten och romantiken. Författad under loppet av åtta år
(1825—31), avspeglar romanen även den märkligaste perioden i skaldens egen utveckling.

Den nya svenska upplagan skiljer sig från den förra (tryckt 1888, numera slutsåld) genom
en mera samvetsgrann anpassning efter originalet på några ställen, där den förra översättningen
synts onödigt fri, genom rättandet av några smärre översättningsfel samt genom en mängd
tillägg, gjorda med hänsyn till en år 1909 utkommen avsevärt utökad upplaga av det ryska originalet.
Översättningen är utförd med Alfred Jensens kända skicklighet och samvetsgrannhet. A. H.

Régnier, Henri de. En snäll gosses ferier. Roman. Övs. [fr. fra.] av
Harald Heyman. H. G. 1919. 192 s. 6:—.

En behaglig skildring av franskt landsortsliv, en ung mans drömmerier och första
uppvaknande till kärleken. Rg.

Rolland, Romain. Liluli. Övs. fr. fra. av Louise Åkerman. A. B. 1919. 127 s. 4:75.

Jean-Christophes store epiker har med sitt allegoriska läsdrama Liluli skrivit en bitter och
hänsynslös, frätande och mördande satir över alla de krafter och makter, som givit anledning
till världskrigets meningslöshet och till dess fortsättande. All falsk ära, all egoistisk maktlystnad,
all chauvinistisk uppblåsthet, pressens, opinionens, de s. k. intellektuellas meningar och åsikter
avslöjas till sitt rätta värde av en bitter satiriker med ett kallt och förfruset hånlöje. Det är
intet som saknas. Blott den tåliga, stillsamma bondebefolkningen, inkarnerad i Janots och
Hansots gestalter har aldrig velat kriget, de ha aldrig hotat varann, men drivas till fiender av
diplomatien och opinionen. Det är många vassa ord som fällas om mänskliga dårskaper och
elakheter. Och här finnes intet försonande drag. Förf. är bitter mot allt och alla. Men det
förefaller som om den — för övrigt mycket skickligt genomförda allegorien — förtoge något
av bokens verkan. Att framställa idéer och makter i mänsklig gestalt är ej lätt. —
Översättningen, som givetvis måst erbjuda många svårigheter genom flera ordlekar och ofta rimmad
prosa, är utförd med mycken säker smak och ledighet. Hj. L—n.

Shaw, Bernard. Mr Byrons yrke och hans hustru. Roman. [Övs. fr.
eng.] L. H. 1920. 331 s. 8:50.

En munter, dräpande och litet känslosam satir över engelska ståndsfördomar, historien om hur
en yrkesboxare vinner en stormrik, underskön och höglärd ung kvinnas hjärta och hand. Rg.

Tagore, Rabindranath. Offret och andra dramer. Övs. av Hugo Hultenberg.
Nst. 1919. 162 s. 8:50.

Dessa skådespel äro, såsom alla Tagores, lika mycket filosofi som poesi, de behandla
emellertid högaktuella ämnen. Titeldramat är ägnat »de hjältar, som tappert förfäktade fredens
sak, då människooffer krävdes åt krigets gudinna»; det sista berör liknande spörsmål, det första
har sin udd riktad mot asketismen. Enstaka scener äro dramatiskt verkningsfulla, ibland
resoneras det dock för mycket, och de tankeförbindelser, som själva namnen och annat kunna
väcka hos hinduer och i sanskritlitteraturen bevandrade européer, äro ju förspillda för vanliga
läsare. Arbetet torde därför ej lämpa sig lika väl för folkbibliotek som de flesta av Tagores
övriga verk. H. Sg.

Wassermann, Jakob. Christian Wahnschaffe. Roman. Till sv. [fr. ty.] av
Gösta Gideon Molin. D. 1, 2. Sv. andelsf. 1919. à 8:—.

Wassermanns senaste omfångsrika roman är en mäktig och imponerande skildring av nutidsliv
och nutidsmänniskor. Det är ett stort galleri av de mest olikartade öden och individer
som upprullas. Här finns den rike, i alla avseenden oberoende, njutningsmänniskan,
förträffligt karakteriserad i Crammons gestalt. Här finnes börds- och penningaristokratiens liv,
skildrat med samma sakkunskap som proletärernas, förbrytarnas, de djupast sjunknas. De firade
konstnärernas luxuösa orgier och överdåd framställes lika säkert, lika övertygande, som livet i
tvetydiga nöjesnästen och dunkla gränder. Men i detta myller av människor, från de banalaste
vardagsmänniskor till de mest komplicerade naturer, knytes så småningom intresset allt mer


och mer vid huvudpersonen, Christian Wahnschaffe. Skildringen av honom är en psykologisk
studie av intressantaste slag. Uppfostrad i rikedom och oberoende, ledes han av sin sympati
och sitt kunskapsbegär att lära känna människan, hennes invecklade psyke på gott och ont,
bort från sin ursprungliga sfär och träder i kontakt med livets styvbarn. Det är begäret att
söka förstå de förtrycktas och olyckligas liv, motiven för deras handlingar, deras önskningar
och drömmar, som driver honom in i de djupare schakten. Också betraktas han av sin släkt
och förra umgängeskrets som en stackars förryckt fantast. Utan sentimentalitet, nästan med en
vetenskapsmans objektiva upptäckarintresse, gör han sina erfarenheter om den undre världen.
Som vore det en självklar sak söker han sedan hjälpa de urspårade upp igen. Det står en
glans av hög idealitet och nobless kring hans gestalt. Högst synes mig skildringen nå i scenen
mellan honom och förbrytaren Niels Heinrich, vars brott Christian är fullt medveten om, och
vilken han behärskar endast genom makten av sin personlighet. Det är en styrka i den scenen
som för tankarna på Dostojevskij. En annan gestalt, man länge minnes, är den lilla fattiga,
oegoistiska, kloka och tappra judinnan Rut. — Boken synes mig som helhet, både som miljö
men framför allt som psykologisk studie mycket betydande, även om någon enstaka gång, i
skildringen av det mondäna nöjeslivet, kan komma in i en ton, som minner om billig
förströelselitteratur. Hj. L—n.

Wells, H[erbert] G[eorge]. Herr Lewisham och kärleken. Till sv. [fr.
eng.] av Hilding Svartengren. Sv. andelsf. 1920. 299 s. 7:75.

Det är onekligen en nackdel som så ofta sker i fråga om översatta författare, av ganska
naturliga skäl för övrigt, att man tvingas att läsa deras verk i omvänd ordning mot den i
vilken de utkommit. När man en längre tid vant sig vid Wells' sociologiska författarskap och
så plötsligt får i sin hand en bok av den ovanståendes karaktär, blir man något förvirrad, tills
man får klart för sig, att den tillhör ett mycket tidigare skede av hans produktion. Vi ha här
en liten novell utan någon samhällskritisk tendens — en vardaglig historia om kärlek i skarpt
realistisk belysning, en «giftas »-historia om man så vill, men utan det lidelsefulla och
orättvisa partitagandet för den manliga parten och med den anglosachsiska författarens humor och
optimism mildrande satiren. G—a L.

H. Skön konst (med musik och teater).
Jfr arbetet om Bosse på J.

Nationalmusei årsbok. Årg. 1. Sv. teknologfören. 1919. 4:o. 160 s. Ill. portr. 45:—.

Den första från Sveriges nationalmusem utgivna årsboken har tillägnats minnet av museets
nydanare Richard Bergh, och ett par av uppsatserna syssla direkt med honom och hans
verksamhet som chef för museet och som målare. Årsboken inledes av en uppsats av Axel Gauffin
om »Richard Berghs grå böcker», de anteckningsböcker, som denne började föra, då han
tillträdde chefsplatsen, och där han nedskrivit så mycket som är belysande ej blott för hans
verksamhet som chef, men som också ger inblick i hans vidsynta och nobla personlighet.
»Richard Berghs konst» tecknas i den följande uppsatsen av Erik Wettergren. Av det övriga
innehållet må anföras »De äldsta Rörstrandsfajanserna» av Erik Folcker, »Några mindre kända
Sergelarbeten» av Georg Göthe, »Från Ernst Josephsons ungdom» av Karl Wåhlin samt det
djupast syftande av alla bidragen, Gregor Paulssons »Svensk stil i sjuttonhundratalets
landskapskonst». F. H.

I. Historia.
Jfr arbetet om Arndt på J.

Jensen, Alfred. Slavisk kultur och litteratur under nittonde århundradet.
Nst. 1920. 148 s. Portr., kart., litt. (Det nittonde århundradet.) 11:50.

Detta trots sitt relativt ringa omfång synnerligen innehållsrika arbete behandlar, förutom
de numera i Sverige ganska väl kända ryska och polska litteraturerna, de ukrainska,
čechoslovakiska, serbokratisk-sloveniska och bulgariska folkens litteratur, varigenom en kännbar brist
i vår bokvärld blivit avhjälpt. Till varje kapitel är fogad en återblick över föregående

tidsskeden, i flera fall av allmän historisk-politisk karaktär (såsom t. ex. den intressanta översikten
av den ukrainska självständighetsrörelsens historia), och även den senare tidsgränsen har
flerstädes överskridits, då ju många författares första verk måste belysas mot bakgrunden av hela
deras diktning, och då de senaste årens märkliga händelser i flera avseenden stå i nära
samband med 1800-talets litterära strömningar. Tack vare dessa allmänna översikter erbjuder boken,
som ifråga om 1800-talet lämnar massor av sakliga uppgifter i starkt koncentrerad form, även en
underhållande lektyr, som i vida kretsar bör påräkna stort intresse ej minst under dessa dagar,
då alla slaviska nationaliteter — de flesta ännu för några år sedan i Sverige knappt kända till
namnet — som bäst sträva att tillkämpa sig en plats i solen.

Bokens värde ökas betydligt genom till varje kapitel fogade litteraturhänvisningar samt
genom ett namnregister med välbehövliga accentbeteckningar. Även det rika illustrationsmaterialet
förtjänar ett omnämnande; de flesta mera betydande i boken avhandlade personers
porträtt finnas återgivna i goda reproduktioner. A. H.

Karlgren, Bernhard. Östasien under nittonde århundradet. Nst. 1920.
88 s. Ill., portr. (Det nittonde århundradet.) 6:50.

En värdefull orientering i huvuddragen av Kinas och Japans politiska historia under
1800-talet med en översiktlig historisk inledning. Särskilt intressant är framställningen av
genombrottet i Japan, som icke framkallats av västerländska idéers inflytande utan förorsakats av
inre missförhållanden, samt utredningen om det bekanta opiekriget på 1840-talet. Värdesättningen
av missionen (s. 69) synes mig också anmärkningsvärd. S. S.

Norlind, Arnold. Världsherradöme. Babylon—Rom—London. Gle. 1920. 118 s.    Litt. 4:50.

En intressant och underhållande studie av det slag, som man med en nu föråldrad term
förr benämnde antropogeografisk. Förf. följer genom seklerna olika tiders världsvälden och
världsrikestanken, som han finner verkligt realiserad vid tre tillfällen, i det babyloniska, det
romerska och det brittiska imperiet. Boken är värdefull genom sin sammanfattande översikt
samt rik på jämförelser, uppslag och synpunkter. På sina ställen känner man sig nog hågad
för invändningar. Så synes mig t. ex. förf. något lätt ha glidit förbi den franska kolonialpolitiken,
som dock ledde till skarpa politiska förvecklingar och definitivt stäcktes först genom
den napoleonska tvekampen med England. S. S.

Snorre Sturlasson. Norges konungasagor. Övs. av Emil Olson. D. 1.
Gle. 1919. 403 s. Ill. 20:—.

Den förträffliga nytolkning av Snorres berömda verk, vars första del nu utkommit, torde
med rätta kunna betecknas såsom i hög grad lämplig för folkbiblioteken. Skada blott att priset
måst sättas så dyrt.

Värdefulla anmärkningar underlätta förståelsen av texten. Skaldeversernas invecklade
rimformer ha ej bibehållits; enligt anmälarens mening har något av den poetiska doften därigenom
försvunnit. Men det måste medgivas, att denna förlust uppväges av den vinst ifråga om
korrekthet och begriplighet, som därav blivit en följd.

Illustrationerna, som härröra från norska konstnärer, äro hämtade ur den norska edition av
Snorre, som utgivits av Gustav Storm. Till dennes utmärkta översättning erkänner den svenske
tolkaren i förordet sin stora förbindelse. T. H.

J. Levnadsteckningar.
Arndt, Ernst Moritz. Dalgren, L. E. Ernst Moritz Arndt och Sverige.
[Ak. bokh.] 1920. 130 s. 5:—.

Den store tyske patrioten Ernst Moritz Arndt (1769—1860) och hans förhållande till
Sverige blir i lektor L. Dalgrens arbete föremål för en värdefull skrdring. Arndt var född på
Rügen och tillhörde en släkt, som enligt traditionen härstammade från Sverige, och såsom
pomrare var han svensk medborgare. Arndt fästes tidigt som lärare vid universitetet i
Greifswald, som under 1700-talet spelade en stor roll genom att göra svensk kultur känd i
Tyskland. Till Sverige kom han 1803 och genomreste under detta och följande år större delen


av landet. Sin färd behandlade han i sin Resa genom Sverige år 1804, som ger uttryck åt
hans starka uppskattning av det svenska folket och lämnar värdefulla och livliga skildringar
av såväl naturen som svenska förhållanden. Arbetet torde numera ej vara så känt, som det
förtjänar. I omstörtningen av den pommerska författningen och styrelseformerna från 1806
tog Arndt livlig del. För tillkomsten av den pommerska värnpliktsorganisationen, lantvärnet,
var han verksam. Han biträdde med översättningen av svenska förordningar och den svenska
lagen, som skulle införas i Pommern. I tidskriften »Der nordische kontrolleur» försvarade
Arndt den svenska politiken och gav bl. a. en temperamentsfull skildring av Ryssland. Till
en samling mot Napoleon sökte Arndt i en annan skrift Geist der Zeit varna alla folk. Ett
värdefullt bidrag till Sveriges historia under Gustav III och Gustav IV Adolf lämnade Arndt i
Schwedische Geschichte. Av stort intresse är skildringen av de personliga förbindelser, som
han vann i Sverige och behöll, bl. a. med Geijer, som även besökte honom i Tyskland. Dalgrens
intressanta arbete är icke minst genom den livliga stilen underhållande och lättläst. E. N—nn.

Bosse, Harriet. Molander, Olof. Harriet Bosse. En skiss. Nst. 1920.
72 s. Portr. 7:50.

En av stark och levande entusiasm buren skildring av Harriet Bosses levnad och konstnärsskap,
intressant särskilt genom de däri meddelade utdragen ur Strindbergs och fru Bosses
brevväxling. Strindberg gjorde bekantskap med Harriet Bosse på hösten 1900, då hon spelade
den kvinnliga huvudrollen i Till Damaskus på Dramatiska teatern och gifte sig med henne
följande år. Äktenskapet upplöstes på hösten 1904, men även senare följde Strindberg hennes
konstnärliga verksamhet med stort intresse. Brevutdragen äro gjorda med mycken takt och
finkänslighet. O. W—n.

Camõens, Luis Vaz de. Vising, Johan. Camõens, Portugals nationalskald.
A. B. 1920. 118 s. (Pop. Vetensk. förel. vid Gbgs högsk. N. f. 17.) 7:50.

Ett första verk om Portugals nationalskald på vårt språk. Det är riktigt i det faktiska, en uppslagsbok
av värde utan att ge någon levande föreställning av Camõens' skaldepersonlighet. F. V.

Cortez, Hernando. Hornborg, Eirik. Hernando Cortes. Sv. andelsf.
1919. 99 s. Ill., portr. kart. (Historiska gestalter.) 2:50.

Cortez, som hans namn vanligen skrives på svenska, är den väldigaste gestalten bland de
spanska conquistadorernas av renässansens karakteristiska drag påverkade släkte, och man förnyar
gärna bekantskapen med denne märklige man, vars historia är välbekant för en äldre generation
genom Prescotts klassiska skildring. Motbjudande äro hans hänsynslöshet, våldet och blodsutgjutelsen,
medan den glänsande begåvningen, kraften, verksamhetslusten, viljan och förmågan att uträtta
något knappast undgå att göra intryck. Man kan måhända ha delade meningar, om boken
lämpar sig för ungdom — jag tror för min del, att mogen ungdom uppskattar och beundrar
förtjänsterna men ogillar felen hos denne ganska typiske representant för en tid, som, förvisso
behäftad med svåra moraliska lyten, dock med avseende på begåvning och kraft kunnat kallas
»en värmebölja i mänsklighetens historia».

Framställningen är lättläst, gammalstavningen opraktisk, den typografiska utrustningen
ganska enkel. S. S.

Dostojevskij, F. M. Brev i urval och översättning [fr. ry.] av Alfred Jensen,
Nst. 1920. 179 s. 6:50.

Detta urval, som omfattar brev från D:s 18:de levnadsår till året före hans död (d. v. s.
1838—1880), utgör en kvantitativt ytterst ringa del av hans på ryska publicerade brev (många
äro f. ö. ännu otryckta), men det synes, kompletterat med översättarens förord, vara tillräckligt
för att ge en levande bild av den berömde författarens skiftesrika tillvaro och av yttre
omständigheters inverkan på hans tankevärld. Det är nästan idel dystra tavlor, som upprullas i
dessa brev: ständiga ekonomiska svårigheter, fängelse, förvisning, fysisk svaghet, förstörda nerver
och oförmåga att finna sig till rätta i omgivningen (särskilt under den utländska resan, som i
själva verket var en landsflykt undan fordringsägarna). Trots alla motgångar visar han en
idealitet, som ställer hans personlighet i en sympatisk dager, även om man måste le åt hans
naiva överskattning av det ryska folket och fördöma hans hätska utfall mot vissa samtida

såsom Turgenev och Belinskij. — Boken är väl värd att uppmärksammas och torde, då många
brev ge upplysningar om personliga upplevelser, ur vilka idén till flera av D:s mest berömda
verk har uppspirat, i hög grad intressera alla, som stiftat någon bekantskap med hans
författareskap. A. H.

Platon. Heikel, Ivar A. Platon. Sv. andelsf. 1919. 215 s. Ill., portr.
(Historiska gestalter.) 4:50.

Förf. ger genom sina klara och knappa referat av Platos dialoger en god översikt över
den platonska filosofiens utveckling. I fråga om dialogernas tidsföljd har Heikel i många fall,
t. ex. beträffande Theaitetos och Parmenides, en från gängse teorier avvikande mening.
Särskilt förtjänstfullt är inledningskapitlet om Platons levnad. M. J.

Topelius, Zacharias. Vasenius, Valfrid. Zacharias Topelius. Hans liv
och skaldegärning. D. 3. A. B. 1918. 559 s. Ill., portr. 13:50.

Vi konstatera härmed blott befintligheten av tredje delen av Vasenii monumentalt lagda
Topeliusbiografi. Den skildrar diktarens liv på 1830-talet och följande tvenne årtionden — som
tidningsman, som »Sylvias» sångare, som professor. Bokens ämne gör den ju utomordentligt
kär för nordiska sinnen, och dess rikedom på fakta är av grundläggande betydelse. Bör
givetvis införlivas med biblioteken. F. V.

K. Geografi.
Jfr arbetet om Cortez på J.

[Beyel, Stephanie]. Brev och dagboksanteckningar från Broussa och Konstantinopel
av Överstinnan B. W. & W. 1919. 149 s. 5:75.

»När fisken ruttnar, börjar den lukta illa vid huvudet», citerar förf. och finner ordspråket
betecknande för den turkiska överheten. För den fattige turkiske analfabeten från landsbygden
och över huvud taget för männen och kvinnorna ur de enklare samhällsklasserna hyser hon
däremot de starkaste känslor av sympati. En läsare har måhända svårt att tro, att det icke
ligger något av idealisering i skildringen, men det är, synes det mig, företrädesvis från Mindre
Asien, som förf. mottagit sina intryck, och det är ett måhända icke så känt faktum, att just
detta land varit den säkraste stödjepelaren för det turkiska riket, liksom det en gång var det
för det östromerska. Om man såsom förf. sett de asiatiska rekryternas marsch genom
Konstantinopel (hört »trampet av de stadiga, på Anatoliens ändlösa vägar tränade fötterna»), har
man också sett förklaringen till »Turkiets oförklarliga, aldrig trytande förmåga att kunna
uppbringa soldater». Och det lär vara ett förstklassigt folkmaterial, vars ursprung antagligen till en
mycket liten del är rent turkiskt utan torde vara en invecklad etnografisk fråga.

Fru B:s brev och dagboksanteckningar, vari ingå flera gripande bilder från Konstantinopel
under balkan- och världskrigens svåra dagar, kunna med intresse läsas av alla bildade. S. S.

Homén, Theodor, [utg.]. Östkarelen och Kola lappmark, skildrade av finska
natur- och språkforskare. A. B. 1920. 374 s. Ill., kart. 18:—.

En omfångsrik ock detaljrik geografisk-statistisk beskrivning med många kartbilagor av de
bekanta gränsområdena i öster, vars befolkning i större eller mindre utsträckning är av
finskkarelsk härstamning och vars förening med Finland nu påyrkas. Även detta arbete vill
befordra en för Finland lycklig lösning av den karelska frågan. Det är dock ingalunda någon
agitationsskrift utan en i saklig och objektiv ton hållen utredning. Närmaste syftet har väl
varit att för en svensk-finsk läsekrets redogöra och hos denna väcka intresse för de till
Ryssland hörande områden, som man vill förvärva åt Finland. S. S.

Höglund, Nils. Geografi över Sverige och dess grannländer. D. 2. Norge,
Danmark, Finland, Tyska riket, Ryssland. Nst. 1920. 357 + 54 s. Litt. 10:—.

Härmed har förf. slutfört sitt arbete efter i huvudsak samma plan som i första delen, vilken
nyligen anmälts i denna tidskrift (årg. 1920, s. 40 f.). Då det emellertid är mycket, som

skall behandlas inom det begränsade utrymmet — ett detaljerat och förträffligt register
upptager icke mindre än 63 sidor — och bl. a. de ekonomiskt viktiga länderna Tyskland och
Ryssland, är framställningen i denna andra del mera koncentrerad än i den första, den är en
uppslagsbok, på sina ställen nästan en katalog.

Innehållet är rikt på uppgifter, och priset är billigt. För en detaljgranskning är här icke
plats; det förefaller som den icke skulle giva mycket. Dock kan det sättas i fråga, om det
är så synnerligen praktiskt att skildra Tyskland och Ryssland från år 1914 d. v. s. sådana de
varit och^ näppeligen mera bli, och i varje fall hade det icke saknats möjligheter att ge många
flera antydningar om de förefallna förändringarna, än nu skett. S. S.

Linder, Estrid. Tretton kapitel om en lycklig resa. Amerika—Japan—Kina—Sibirien.
2 uppl. A. B. 1920. 299 s. Ill. 18:50.

Förf. har haft tillfälle att på ett angenämt sätt se sig omkring i världen, icke alldeles
utan äventyr, vilka te sig trevliga både för förf. och läsare — efteråt, när de väl äro
överståndna. Hon har rest i första klass över Atlanten, gjort bekantskap med norska
Amerikakommissionen och dess ledare Nansen, sedan varit dess gäst i Washington och andra städer,
tittat på Amerikamärkvärdigheter (Chikago, Jellowstone m. m.), gjort strandhugg på Hawaii,
såsom minister Wallenbergs gäst sett åtskilligt av Japan, gjort en studiefärd till Formosa, en
titt till Filippinerna och ett besök i kinesiska städer och slutligen varit med om minister
Wallenbergs och åtskilliga andra svenskars på sin tid omtalade hemresa, som avbröts i Sibirien
på ett oväntat sätt och slutligen förde förf. i ententefångenskap i Vladivostok, icke fullt så
förstklassig som resan i övrigt. Återvägen gick alltså över Japan österut, med 13 veckors uppehåll
i U. S. A., och vidare hem, där stadsbudet n:r 13, som fraktat den startande resenärens bagage
till Stockholms Centralstation, också mottager henne och avslutar den lyckliga resans I3:e kapitel.

Boken är ledigt skriven och kan rekommenderas som angenäm förströelselitteratur. S. S.

Nordenskiöld, Erland. Sydamerika. Kampen om guld och silver 1498—1600.
Lb. 1919. 211 s. Ill., portr., kart., litt. (Tit.-rubr.: De geografiskaupptäckternas
historia.) 10:—.

Den sydamerikanske forskningsresanden, som skrivit flera digra volymer om sina studier
bland Sydamerikas indianer, har här ägnat sin penna åt ett intressant kapitel ur de stora
geografiska upptäckterna och skrivit en underhållande populärvetenskaplig bok om conquistadorerna
i Sydamerika. Förf. har ingående studerat äldre och nyare litteraturen om ämnet, och särskilt
den senare delen av hans arbete innehåller mycket, som icke finnes i de vanliga handböckerna.

Den ovan citerade titeln har en överrubrik: »De geografiska upptäckternas historia.» Om
detta får tolkas som ett löfte av förläggare och författare om fortsättning ur samma
ämnesvärld, så hoppas man gärna, att löftet blir infriat. S. S.

————

Dybeck, Richard. Om Dalarne. Utdrag ur Dybecks »Runa» och andra
skrifter. H. 1, 2. Nst. 1918. (Dalarnes hembygdsförbunds skr. 2.) 3:—, 3:25.

Innehåller Dybecks för folkloristiken intressanta samlingar om Dalarne, till större delen
visor, låtar, sägner, gåtor o. s. v., hämtade ur tidskriften Runa och några andra gamla och
svårtillgängliga publikationer.

På samma gång är boken en gärd av tacksamhet åt den framstående forskaren, kännaren
och samlaren av fornminnen och folkkultur. S. S.

Lundh-Eriksson, Nanna. Skåne. Lb. 1920. 279 s. Ill. (Hembygdsböckerna.) 11:—.

I följden av hembygdsböcker, utgivna av det Lindbladska förlaget, har nu en bok om Skåne
utkommit. Den behandlar i välvårdat språk på tillförlitligt sätt ett urval av ämnen från Skånes
historia, natur och arbetsliv. En stark hembygdskänsla förbinder sig med allvarlig uppfattning
av allas ansvar för det helas välgång. Icke dess mindre är den lättläst och skall utan tvivel
tillvinna sig ungdomens intresse. Folkbiblioteken böra ej underlåta att införliva den med sina
samlingar. C. O. A.

Sydow, C[arl] W[ilhelm] von. Våra folkminnen. En populär framställning.
Dômförl. 1919. 209 s. 3:50.

Om denna bok torde man verkligen kunna fälla omdömet att den fyller ett behov. Den
innehåller bl. a. utförliga anvisningar och frågelistor för insamling av folkminnen, och dylika har
förf. förut vid olika tillfällen utgivit, om än icke så utförliga som dessa. Men som bred
inledning härtill har så förf. nu givit den allmänna framställning av folkminnena, deras egenart,
livsbetingelser och betydelse för kunskapen om gångna tiders kultur och tänkesätt, som vi
hittills saknat. (Det har inte heller funnits någon kortfattad utländsk motsvarighet, till vilken
man kunnat hänvisa.) Framställningen är i god mening populär; allmänfattlig och fängslande
ger den ändå någon inblick i målet och medlen för den vetenskapliga forskningen på detta
område. Boken bör finna väg till alla bibliotek. H. H.

L. Rätts- och statsvetenskap (med nationalekonomi och sociala frågor).
Gjöres, Axel. Svensk kooperation före åttiotalet. Studier i den svenska
kooperationens historia. Koop. förb. 1919. 202 s. 3:75.

Kooperationen i Sverige har numera vuxit ut till en samhällsrörelse av imponerande mått,
ehuru den i sin nuvarande skepnad knappt är äldre än sekelskiftet. Att denna rörelse
emellertid även hos oss har en historia, som sträcker sig åtskilligt längre tillbaka i tiden, torde för de
flesta vara obekant. Det saknades icke personer, vilka redan tidigt sökte göra den svenska
allmänheten bekant med hithörande strävanden i utlandet, och redan på 1860- och 70-talen
florerade här, särskilt i samband med den tidens arbetarföreningar, en kooperativ verksamhet
av ganska mångskiftande beskaffenhet, ehuru splittrad och till sina syften famlande och därför
dömd att snart förtvina. Om ock från denna äldre kooperationsrörelse några direkta lärdomar
knappt torde vara att hämta för nutida svenska kooperatörer, är det dock av betydande
intresse att lära känna vad på detta område tidigare uträttats i vårt land. Föreliggande arbete
ger ett värdefullt bidrag till den tyvärr ännu magra litteraturen om de inre samhällsrörelsernas
historia i Sverige under 1800-talet. Skildringen är, som titeln anger, ej förd längre fram än
till omkring 1880. Fortsättning torde vara att motse. K. A.

Keynes, John Maynard. Fredens ekonomiska följder. Övs. fr. eng. av
Evert Berggren. A. B. 1920. 299 s. 9:50.

Keynes är en av Englands mest betydande nationalekonomer. Han var vid fredskonferensen
i Paris det brittiska finansdepartementets representant och tillhörde därunder ententens
högsta ekonomiska råd. Från dessa poster avgick han emellertid, då det blev uppenbart, att
man icke längre kunde hysa något hopp om en väsentlig modifikation av de uppsatta
fredsvillkoren. I föreliggande arbete har han underkastat fredskonferensens arbete och
fredsfördraget med Tyskland en förkrossande kritik. Med utomordentlig klarhet och skärpa visar han
upp, hurusom fördragets genomförande efter ordalydelsen, särskilt i fråga om dess ekonomiska
bestämmelser, delvis är en ren omöjlighet och i övrigt, i den mån det kan bringas till
verkställighet, måste få för hela världens framtid ödeläggande verkningar. Boken har överallt väckt
ett enormt uppseende. Den utgör det hittills skarpaste och vederhäftigaste inlägget från
ententehåll  till förmån för fredsverkets revision. K. A.

Stilwell, A. E. Den stora planen. Övs. fr. eng. av Ivar Lagerwall. A. B. 1920. 123 s. 5:75.

Bland alla de böcker och avhandlingar, som under och efter världskriget framträtt med mer
eller mindre välgrundade förslag att reda ut det förtvivlade statsfinansiella kaos, vari kriget
störtat flertalet däri deltagande stater, intar Stilwells bok ett bemärkt rum. Författaren, en stor
amerikansk järnvägsentreprenör, framträder som en varmhjärtad fredsivrare och entusiast och
hans »stora plan» för återbetalning av alla krigslån och av kriget nödvändiggjorda statsskulder
genom ett utbyte av ömsesidigt garanterade världsobligationer har onekligen något storstilat

över sig. Dess genomförande torde likväl stöta på sådana praktiska svårigheter, att den liksom
många andra stora oplaner förmodligen kommer att stanna inom de ouppfyllbara vackra
utopiernas område. K. A.

Stockholms kommunalkalender. Utarbetad av Stockholms stads statistiska
kontor. Årg. 14 (1920). [N. bokh.] 1920. 611 s. Kart. Inb. 5:—.

Denna årligen utkommande kalender innehåller, utom uppgifter å Stockholms stads alla
verk och myndigheter samt där anställda befattningshavare, rätt ingående upplysningar om resp.
institutioners uppkomst och utvecklingshistoria samt nuvarande organisation. Härigenom kan
kalendern göra tjänst som en utförlig handbok i stockholmsk kommunalkunskap — någon
speciell dylik finnes ju icke — särskilt lämplig för studiecirklar i huvudstaden, vilka ägna sig
åt detta ämne. Liknande redogörelser lämnas även för den kyrkliga verksamheten samt ett
stort antal mer eller mindre officiella institutioner, som stå i kontakt med det kommunala
livet, däribland även de till inemot ett 50-tal uppgående sammanslutningarna bland stadens
befattningshavare. I en »statistisk avdelning» ingå en av talrika kartor belyst översikt av
stadens indelning i olika distrikt, kvartersregister, diverse ekonomiska uppgifter, däribland en
intressant sammanställning av skatter och taxeringar 1862—1919, en redogörelse för stadens
lantegendomar (med karta) samt en utförlig förteckning över (huvudsakligen officiell) litteratur
rörande Stockholm. Kalendern årföljes av en årligen reviderad karta över Stockholm i skalan
1:12,000. G. A. L.

Vanderlip, Frank A. Vad som vederfarits Europa. Övs. [fr. eng.] av
Bertil A. Renborg. Nst. 1920. 179 s. 5:50.

Författaren till föreliggande bok är en framstående amerikansk bankman, förutvarande chef
för National City Bank i New York. Den utgör en sammanfattning av hans erfarenheter från
en tre månaders resa i de europeiska ententeländerna våren 1919, varunder han hade tillfälle
att sammanträffa med en mängd framstående personer, särskilt på det finansiella området, och
att ingående studera den ekonomiska ställningen i dessa länder. Boken, vilken i sin helhet
neddikterades under återresan till Amerika, ger i en lättflytande, kåserande form ett synnerligen
värdefullt vittnesbörd om hur Europas läge och framtid och möjligheterna för dess tillfrisknande
året efter krigets avslutning tedde sig för en utomstående, skarpsynt iakttagande praktiker. K. A.

O. Gymnastik och idrott.
Littorin, B[ernhard] E[rik]. Pojkarnas friluftslekar. Å. & Å. 1919. 237
s. Ill. (Ungdomens bok 1.) 7:50.

Som första delen av en planlagd serie lekböcker har denna nya upplaga av den gamla välkända
»Gossarnas lekar» (av Norman) utkommit i ny bearbetning, som huvudsakligen består
i upptagandet av en del idrotts- och tävlingsformer. Även om de nu intagna idrottsbilderna
gärna kunde valls med mera omsorg, så ha vi dock här fått en bra pojkbok, speciellt
lämplig som gymnastik- eller idrottspremie. A—e H—m.

Thulin, J[osef] G[ottfrid]. Lärobok i gymnastik. D. 1. Nst. 1919. 272
s. Ill. (Svenska gymnastikförbundets bokserie 1.) 9:—.

Med denna kanske väl stort anlagda lärobok har den hittills obetydliga svenska
gymnastiska litteraturen fått ett värdefullt tillskott. Författaren för fram många nya och betydelsefulla
synpunkter, vilka bl. a. visa hän på tydlig inverkan från både danskt och finskt gymnastiskt
håll. Största värdet kanske ligger i förf:s många praktiska vinkar och råd för ett rätt
bedrivande av det gymnastiska arbetet. Just nu torde ett arbete som detta väl behövas då
gymnastiken, såväl i den nya undervisningsplanen för folkskolan som också genom det frivilliga
arbetet landet runt fått ökad betydelse och utbredning — Del I omfattar 1. Fysisk fostrans
mål och medel, 2. Metodik, 3. Terminologi. Avd. 3 är illustrerarad. A—e H—m.

P. Naturvetenskap.
Bolin, Lorentz. Djurpsykologiska kåserier. Sv. andelsf. 1919. 202 s. 4:75.

Förf. behandlar utan att taga ställniug till teorierna åtskilliga av den moderna djurspykologiens
intressantaste kapitel. Framställningen är populär och läsvärd och boken i sin helhet
väl ägnad att fylla den uppgift förf. avsett med densamma: att väcka och fördjupa intresset för
studier i naturen. P—n.

Hofsten, Nils von. Ärftlighetslära. Föreläsningar. Nst. 1919. 506 s. Ill., litt. 17:50.

Den svenska populärvetenskapliga litteraturen har numera riktats med en hel del kortfattade,
orienterande framställningar av ärftlighetsläran. Däremot har hitintills saknats en svensk
lärobok i ämnet. Denna lucka har på ett utmärkt sätt fyllts av detta arbete. Förf. har lämnat
en kritiskt refererande och i görligaste mån fullständig framställning av hithörande frågor med
omsorgsfullt beaktande av den kolossala och raskt växande speciallitteraturen. Man får en
föreställning om den snabbhet, varmed denna vetenskap utvecklas, då man läser förf:s redogörelse
för mutationerna, om vilka vår uppfattning redan nu i flera avseenden måst modifieras.

Boken är skriven så att den kan läsas utan särskilda förkunskaper och är därför ett
lämpligt förvärv för de större folkbiblioteken. P—n.

Inghe, J. A. Joh:son. Lärobok i geologi för skolor. 3 uppl. A. B. 1919.
61 s. Ill., kart. 1:70.

Kan också lämpa sig för mindre bibliotek och användas av intresserade vid självstudier. S. S.

Söderberg, Rudolf. Det vildas vägar. Ill. efter originalträsnitt av Eric
Elenius. A. B. 1919. 4:o. 106 s. Ill. 20:—.

Tyngdpunkten i detta vackra arbete utgöres av natur- och fågellivsskildringarna från trakterna
kring Hornborgasjön i Västergötland. Denna märkliga numer så gott som försvunna
fågelsjö har av förf. sedan många år tillbaka ingående studerats. En verklig pärla är den av
en intensiv naturstämning burna skildringen av Vårspelet på Gemmsberget. Utsökta illustrationer
göra läsningen av boken till en sann njutning för varje naturvän. P—n.

Q. Medicin.
Lundborg, H[erman]. Rasfrågor i modern belysning med särskild hänsyn
till det svenska folket. Populär handledning utg. under medverkan av fackmän.
Nst. 1919. 144 s. Ill. 5:50.

Arbetet behandlar dels svenska folkets ursprung och rasbeskaffenhet belyst ur arkeologisk
och antropologisk synpunkt, dels de främmande elementens invandring och utbredning, allt
skildrat av sakkunniga. Utgivaren redogör i några läsvärda och väckande uppsatser för
rashygienens grundprinciper. Boken är ett önskvärt förvärv för folkbiblioteken. P—n.



TIDSKRIFTSÖVERSIKT.
(Förkortningar: F. = Forum, L. = Litteraturen, N. Sv. = Det nya Sverige, N. T. = Nordisk
Tidskrift, O. o. B. = Ord och bild, Sv. T. = Svensk tidskrift, T. = Tiden.)

B. Religion. Brilioth, Y. Kyrkliga enhetssträvanden. (Sv. T. s. 406—16.) — Johansson,
A. Dogmer. (Sv. T. s. 279—86.) — Oljelund, I. Liljan och dödskallen. Några tankar kring
det aktuella religionsproblemet. (T. s. 24—36.)

C. Filosofi. Nordström, L. Själen och samhället. (L. s. 358—71.)

E. Språkvetenskap. Armini, H. Fornkristna latinska grafinskrifter. (N. T. s. 297—314.)
— Björkman, G. Rättstavningsreformer baklänges. (T. s. 70—77.) — Burchardt, C. Om
prosastil og engelsk prosa. (L. s. 21—34.) — Hedén, E. Den klassiska bildningen i
nutidens Sverige. (O. o. B. s. 481—93.) — Jonsson, F. Islændernes forhold till fremmedord.
(N. T. s. 315—26.) — Langenfelt, G. Något om gatunamn hemma och borta. (T. s. 179 —
85.) — Lindroth, Hj. Den svenska runforskningens äldsta historia. (N. T. s. 168—82.) —
Pallin, G. »Ärans och hjältarnas språk» i U. S. A. (O. o. B. s. 477—80.)

F. Litteraturhistoria. Bing, J. Bergen i litteraturen nu. (L. s. 266—73.) — Feilberg,
H. F. Orfeus og Eurydike. Et indiansk sägn. (N. T. s. 145—67.) — Kayser, R. Den unge
tyske digtning. (L. s. 35—44.) — Kock, A. Medeltida ordspråkssamlingar i norden.    (N. T.
s. 249—65.) — Lindskog, C. Antigone-problemet. (O. o. B. s. 317—27.) — Lindström, E.
Svenska romaner och noveller. (O. o. B. s. 504—12.) — Mortensen, J. Klassicitet och
germanism. (F. s. 306—17.) — Dens. Årets böcker. (F. s. 441—53.) — Nordström, L.
Diktens förnyelse. (L. s. 1—11.) — Selander, S. Svensk lyrik. (O. o. B. s. 443—48.)   —
Zachrisson, R. Englands främsta diktare och världskriget. (O. o. B. s. 277—88.)

H. Skön konst (med musik och teater). Boëthius, A. »Oxen i Sjöga.» Några ord om
Vika kyrka och dess evangelistsymboler. (Sv. T. s. 287—93.) — Brunius, A. Ett konstkåseri.
(F. s. 454—61.) — Dens. Rafael och den sceniska monumentaliteten. (O. o. B. s. 337—51.)
— Hahr, A. Kring Gustaf III:s porträtten av Lorenz Pasch d. y. (O. o. B. s. 401—14.) —
Höst, S. Edvard Munchs billeder i universitetets aula i Kristiania. (O. o. B. s. 449—55.) —
Laurin, C. G. Från Stockholms teatrar. (O. o. B. s. 390—400.) — Lundmark, E. Gottlands
medeltida konst. (O. o. B. s. 289—306.) — Seymer, W. Stockholms musikliv.    Vårsäsongen
1920. (O. o. B. s. 379—87.)

I. Historia. Bing, J. Norske helleristninger. (O. o. B. s. 417—33.) — Charpentier, J.
Den vediska kulturens ålder. (N. T. s. 209—33.) — Classen, E. Det irländska problemet.
(F. s. 327—33.) — Dumont-Wilden, L. Brev från Paris. (F. s. 318—26, 522—25.) — Ferrero,
G. Romerska kejsare i legend och historia. (F. s. 481—95.) — Jensen, A. Polen. (O. o. B.
s. 459—71.) — Kristensen, M. Den politiska kampen i Danmark. (T. s. 105—12.) — Mohn,
P. Den turkiska freden. (F. s. 368—81.) — Rohrbach, P. Rysslands öde. (N. Sv. s. 276
—90.) — Simon, G. Polen och rekonstruktionen av dess statsliv. (Sv. T. s. 266—78.) —
Valentin, H. Kring det judiska problemet. (Sv. T. s. 349—56.)

J. Biografi. Rimestad, C. Paul Adam. (L. s. 117—27.) — Brusewitz, Ester. Almqvist
som resenär och diktare. (O. o. B. s. 241—56.) — Kent, C. En norsk klassiker. [Tryggve
Andersen.] (O. o. B. s. 362—64.) — Hedén, E. En svensk diktare mindre. Dan Andersson
död. (L. s. 341—51.) — Burchardt, C. W. N. P. Barbellion. (L. s. 207—15.) — Jensen, A.
Dostojevskij. (L. s. 310—17.) — Svensson, K. A. Dostojevski. (T. s. 36—43.) —
Tschemerinsky, Anja. Dostojewskis syn på menneskenaturen. (L. s. 138—50.) —
Hirdman, G. Anna Lenah Elgström. (T. s. 167—76.) — Liotzky, E. Gorki och bolsjevikerna.

(F. s. 392—97.) — Wildhagen, F. C. Gerhard Gran. (O. o. B. s. 247—66.) — Zade, Beatrice.
Ricarda Huch. (O. o. B. s 365—78.) — Jeppesen, N. Harald Kiddes barndom og første
ungdom. (L. s. 285—300.) — Gran, G. Alexander L. Kjelland og hans födeby. (N. T. s.
281—96.) — Hiorth-Schøyen, R. Nils Kjær. (L.f s. 229—34.) —Söderblom, N.
Lutherforskningens nuvarande kris. (L. s. 61—77, 128—37.) — Hjelt, E. Gustaf Mattsson. (L. s.
216—24, 235—47.) — Thibaitdet, A. En ny Jean-Christophe. [Marcel Proust.] (F. s. 382—
91.) — Borberg, S. Helge Rode. (L. s. 352—57.) — Böök, F. Viktor Rydberg. (N. Sv.
s. 365—83.) — Rabenius, O. Friedrich Schleiermacher och hans religionsfilosofi. (N. Sv.
s. 331—40.) — Feld, L. Karl Schönherr och hans nya drama. (L. s. 274—79.) — Gott, A.
Shakespeares »Stormen». (L. s. 173—92,248—65.) — Hohlenberg, J. E. En Hamletstudie.
[Shakespeare.] (L. s. 90—107, 151—68.) — Gad, Lily. Kvindeskikkelser hos Bernhard
Shaw. [L. s. 318—33.) — Welinder, Hélène. En brevväxling med Carl Snoilsky. (O. o. B.
s. 353—61.) — Landquist, J. Innan Strindberg blev klassiker. (L. s. 193—206.) —
Buergel-Goodwin, Ida. Francis Thompson. (O. o. B. s. 495—503.) — Bing, J. Welhaven: Digtets
and. En tolkning. (N. Sv. s. 234—48.)

K. Geografi. Jägerskiöld, L. A. Hembygdsvård. (N. Sv. s. 320—30.) — Kleen, Tyra.
Boro-Budur. (O. o. B. s. 272—76.) — Marcus, C. D. Nyckeln till kavaljersflygeln på Ekeby.
Några drag av värmländskt kulturliv. (N. Sv. s. 291—300.)

L. Rätts- och statsvetenskap (med nationalekonomi och sociala frågor).
Backlund, S. Socialdemokratiens kamp i Sovjet-Ryssland. (T. s. 112—16.) — Blomeyer, K.
Tysklands finansiella läge. (Sv. T. s. 332—40.) — Brusewitz, A. Författningens inre utveckling.
(F. s. 289—305.) — Carlgren, A. En övre Norrlandsfråga. Delning av de stora
övernorrländska kommunerna — en kulturell nödvändighet. (N. Sv. s. 360—64.) — Edén, N.
Regeringsbildning och regeringsarbete. (F. s. 424—40.) — Guinckard, J. Efter kriget. Några ord
om dyrtid och demokratism. (N. Sv. s. 348—59.) — Holmberg, A. Demokratisk
rättsskipning i det nya Ryssland. (Sv. T. s. 341—48.) — Huss, G. Det sociala institutet. (N. Sv. s.
229—33.) — Järte, O. Industriell demokrati. (Sv. T. s. 389—97.) — Karleby, N. De
revolutionära norrmännen. (T. s. 116—25.) — Kihlberg, L. Radikalism och referendum. (F. s.
356—67.) — Lagerwall, I. Arbetet, kapitalet och maskinerna. (F. s. 496—503.) — Dens.
Produktion och konsumtion, inflation och deflation. (F. s. 351—55.) — Liedstrand, E.
Överblick av den svenska socialförsäkringen jämte några riktlinjer för dess framtida utveckling. (T. s.
49—69, 145—56.) — Linder, E. Kapitalknappheten och vårt fallande penningvärde. (T. s.
11—16.) — Lindley, C. Sjöfartens socialisering. (T. s. 160—67.) — Lundstedt, V. Kan ett
s. k. totalförbuds införande försvaras ur straffrättens synpunkt? (T. s. 5—10.) — Merrheim, R.
Från teorin till verkligheten. »Arbetets ekonomiska råd> i Frankrike. (T. s. 16—24.) —
Möller, G. Socialiseringsproblemen. (T. s. 97—105.) — Staël von Holstein, L. Åland och
folkrätten. (N. Sv. s. 234—41.) — Tenow, N. Partival eller personval. (T. s. 78—84.)

M. Teknologi. Langlet, V. Vår bränslefråga. (Sv. T. s. 268—75.) — Lübeck, S. Våra
kraft- och bränslefrågors nuvarande läge. (N. Sv. s. 199—212.)

N. Ekonomi. Boëthius, B. Steril skogspolitik. (Sv. T. s. 259—65.) — Langlet, V.
Enkla linjer i Stockholms bangårdsfråga. (N. Sv. s. 213—20.)

O. Krigs- och sjöväsen. Biörklund, E. De militära konsekvenserna för Sverige av
anslutningen till nationernas förbund. (Sv. T. s. 311—31.) — Naumann, Y. Minfaran vid våra
kuster. (Sv. T. s. 398—405.) — Rosenblad, C. Försvarspolitiskt koncentrat. (N. Sv. s. 305—
19.) — Dens. Revidera eller konservera. (N. Sv. s. 256—67.)




<chapter name="Biblioteksbladet
Årg. 5 1920 Häfte 1">
BIBLIOTEKSBLADET
Organ för Sveriges Allmänna Biblioteksförening

Årg. 5 1920 Häfte 1

Redaktion: Fredrik Hjelmqvist och Knut Tynell,
Hantverkaregatan 3, Stockholm.

Utkommer i 5 häften om året Prenumerationspris 4 kr.

Utdelas kostnadsfritt till medlemmar av Sveriges Allmänna
— — — — Biblioteksförening (årsavgift 3 kr.) — — — —

STOCKHOLM - P. A. NORSTEDT & SÖNERS FÖRLAG



INNEHÅLL.
Sid.
Arne Holmberg. Några upplysningar om det revolutionära Rysslands
biblioteksförhållanden (med en illustration) . . . 1
Organisationen och skötseln av biblioteken vid de allmänna läroverken.
(Diskussion, inledd av Sigurd Schartau.) . . . 6
Kallelse till S. A. B:s sjätte årsmöte . . . 17
Biblioteksnotiser . . . 18
Litteratur: Recensioner av med. d:r Jacob Billström (J. B.), seminarielektor
Elisabet Eurén (E—n), fil. d:r Johan Feuk (J. F.), bibliotekarien C.
F. Hennerberg (C. F. Hbg), fil. d:r Fredrik Hjelmqvist (F. H.), fru
Karin Hjelmqvist (K. H.), professor Theodor Hjelmqvist (T. H.), andre
bibliotekarien Arne Holmberg (A. H.), gymnastikdirektör Agne
Holmström (A—e H—m), professor Malte Jacobsson (M. J.), redaktör Ernst
Klein (E. K—n), fil. mag. Greta Linder (G—a Z.), bibliotekarien
Hjalmar Lundgren (Hj. L—n), förste bibliotekarien Bert Möller (B. M.),
andre arkivarien Erik Naumann (E. N—nn), professor Martin P. Nilsson
(M. P. N.), professor Edvard Rodhe (E. M. R.), lektor Sixten Samuelsson
(S. S.), fil. d:r Harald Svanberg (H. Sg), advokaten Gerhard
Tauvon (G. T.), kyrkoherde Lars Tynell (L. T.), docenten Fredrik
Vetterlund (F. V.), docenten Sven Wicksell (S. D. W.), t. f. förste
bibliotekarien Oscar Wieselgren (O. W—n), bibliotekarien Fredrik Åhlander
(F. Å.), statskonsulenten August Östergren (A. Ö—n) . . . 21
Tidskriftsöversikt . . . 47


TIDSKRIFT FÖR
SVENSKA FOLKHÖGSKOLAN

utgiven under redaktion av
rektor K. Hedlund, fil. lic. F. Hazelius
och fil. dr J. Fenk

utkommer år 1920 med sin första årgång i fyra häften.

Prenumeration å posten eller direkt hos expeditionen,
Grönegatan 12, Lund. Pris 5 kr.





ANMÄLAN FÖR ÅR 1920

Biblioteksbladet kommer att under år 1920 utgivas efter samma plan som
hittills.

Olika sidor av bok- och biblioteksväsendet skola belysas i korta,
populärt hållna uppsatser, med särskild vikt lagd vid sådana frågor, som kunna
vara av intresse och till nytta för stads- och folkbiblioteken samt för
läroverkens, seminariernas, folkhögskolornas och folkskolornas bibliotek.

Med uppmärksamhet kommer tidskriften att följa biblioteksverksamheten
i dess samband med folkbildningsarbetet i övrigt och särskilt den
inbördes växelverkan mellan folkbibliotek och föreläsningsrörelse. Bl. a. komma
föreläsningskonsulenten och de tre centrala föreläsningsbyråerna att här
offentliggöra meddelanden angående föreläsningsverksamheten.

I varje häfte skola under rubriken »biblioteksnotiser» lämnas kortfattade
redogörelser för bibliotek och biblioteksverksamhet i in- och utlandet.

Slutligen skall Biblioteksbladet söka att underlätta bokurvalet för bibliotekens
styrelser och föreståndare genom en omfattande litteraturavdelning,
innehållande kortfattade notiser om nyutkomna arbeten, varvid redaktionen har
försäkrat sig om biträde av fackmän på olika områden, i allmänhet desamma
som lämnat bidrag till ecklesiastikdepartementets katalog för folk- och
skolbibliotek. Med större utförlighet skola arbeten i biblioteks- och
folkbildningsfrågor omnämnas. Liksom under det gångna året kommer därjämte att
lämnas korta översikter över nyare litteratur på danska och norska samt översikter
över uppsatser i några viktigare svenska tidskrifter.

Även mera sammanfattande redogörelser för äldre och nyare litteratur på
olika områden komma att lämnas. Bl. a. kommer den påbörjade serien
uppsatser angående litteratur rörande de särskilda landskapen att fortsättas.

Biblioteksbladet utges i 5 häften om året, växlande mellan 2 och 4 ark
med tillsammans omkring 15 ark. Vid prenumeration å posten eller i
bokhandeln är priset 4 kr. för helt år. Medlemmar av Sveriges allmänna
biblioteksförening (årsavgift 3 kr.) erhålla tidskriften utan särskild avgift.
Statsunderstödda folk- eller studiecirkelbibliotek samt under skolöverstyrelsen stående
undervisningsanstalters bibliotek kunna erhålla Biblioteksbladet till ett nedsatt
pris av 2 kr. vid prenumeration direkt hos redaktionen, adress:
Hantverkaregatan 3. Stockholm.

Bidrag till tidskriften i form av uppsatser och notiser sändas till redaktionen
under adress Hantverkaregatan 3, Stockholm.

FREDRIK HJELMQVIST. KNUT TYNELL.


ETT STANDARDVERK:
Esaias Tegnér

SAMLADE SKRIFTER

Ny kritisk upplaga, kronologiskt ordnad.
Utgiven av Ewert Wrangel och Fredrik Böök
Skall omfatta 8 band och föreligga färdig 1922.

Hittills ha utkommit;
I. T. o. m. 1807. Kr. 8:—, biblioteksuppl. 22:—. II. 1808—1816.
Kr. 11:—, biblioteksuppl. 30:—, III. 1817—1821.
Utkommer i maj 1920.

Obs! I varje band ingår dikter, prosastycken,
tal och brev från ifrågavarande period,
försedda med nödiga kommentarer.

P. A. NORSTEDT & SÖNERS FÖRLAG



ÖNSKVÄRD UPPSLAGSBOK FÖR ALLA FOLKBIBLIOTEK

KORANEN
översatt av K. V. Zetterstéen
Professor vid Uppsala universitet

Pris 18 kronor. Stockholm Wahlström & Widstrand

* * *
I en längre, ytterst berömmande recension skriver Professor O. E.
Lindberg bl. a.:
. . . . Våt litteratur får ej sakna en väl utförd version av en så betydande religionsurkund.
Jag har också mer än en gång påträffat intresse för densamma, till och
med hos personer med medelmåttig bildning. Vi beköva en lämplig får
genomsnittsbildningen fattlig koranöversättning även för vara folkbibliotek.

Föreliggande tolkning av muhammedanernas bibel är nu utförd av en vetenskapsman,
som erbjuder alla garantier för, att arbetet skall varå gediget och vetenskapligt
vederhäftigt i alla avseenden, då han är vårt lands förnämste arabist och även i utlandet
förvärvat sig ett vida känt och aktat vetenskapligt namn; varjämte han vistats åtskillig
tid i arabisktalande trakter.



<chapter name="Biblioteksbladet
Årg. 5 1920 Häfte 2-3">
BIBLIOTEKSBLADET
Organ för Sveriges Allmänna Biblioteksförening

Årg. 5 1920 Häfte 2—3

Redaktion: Fredrik Hjelmqvist och Knut Tynell,
Hantverkaregatan 3, Stockholm.

Utkommer i 5 häften om året Prenumerationspris 4 kr.
Utdelas kostnadsfritt till medlemmar av Sveriges Allmänna
— — — — Biblioteksförening (årsavgift 3 kr.) — — — —

STOCKHOLM - P. A. NORSTEDT & SÖNERS FÖRLAG



INNEHÅLL.
Axel Nelson. Statsbiblioteks förvärv av den inhemska bokproduktionen, med
särskild hänsyn till Sverige . . . 49
Helja Jacobson. En översikt av det norska barnbiblioteksarbetet (med 2 illustrationer) . . . 59
L. Stackell. Några synpunkter och erfarenheter rörande fartygs- och manskapsbibliotek . . . 62
Pehr Johnsson. Ett skånskt församlingsbibliotek och dess utvecklingshistoria . . . 66
Gurli Linder. Böcker för barn och ungdom julen 1919 . . . 70
Arne Holmberg. Finlands orostid 1917—18 i dess svenskspråkiga litteratur . . . 74
Greta Linder. Några notiser om biblioteksskolor i Europa . . . 85
Fredrik Hjelmqvist. Biblioteksbyggnader (Recension av Arnesen, Bibliotekbygninger) . . . 86
Biblioteksnotiser . . . 89
Litteratur: Recensioner av med. d:r Jacob Billström (J. B.), fil. lic. Iwan Bolin
(I. B.), professorskan Ester Brisman (E. Bn), fröken Eleonore Bruno (E. B-o),
fil. d:r Matts Essén (M. E-n), fil. d:r Johan Feuk (J. A.), rektor Mathias
Feuk (M. F.), bibliotekarien C. F. Hennerberg (C. F. Hbg), seminarielektor
Alf Hildinger (A. H-r), fil. d:r Fredrik Hjelmqvist (F. H.), andre
bibliotekarien Arne Holmberg (A. H.), professor Malte Jacobsson (M. J.), aktuarien
N. S. Jacobi (J-i), fil. mag. Greta Linder (G-a L.), bibliotekarien Hjalmar
Lundgren (Hj. L-n), andra arkivarien Erik Naumann (E. N-nn), professor
Martin P. Nilsson (M. P. N.), fru Ellen Nordenstreng (E. N.), fil. kand.
Harald Nordström (H. N.), docenten Lännart Ribbing (Rg), lektor Sixten
Samuelsson (S. S.), advokaten Gerhard Tauvon (G. T.), fil. d:r Knut Tynell
(K. T.), kyrkoherde Lars Tynell (Z. T.), docenten Fredrik Vetterlund (F. V.),
statskonsulenten August Östergren (A. Ö-n) . . . 96
Nyare litteratur på danska och norska . . . 116
Tidskriftsöversikt . . . 119

 
TIDSKRIFT FÖR

SVENSKA FOLKHÖGSKOLAN

utgiven under redaktion av
rektor K. Hedlund, fil. lic. F. Hazelius
och fil. dr J. Feuk

utkommer år 1920 med sin första årgång i fyra häften.
Prenumeration å posten eller direkt hos expeditionen,
Grönegatan 12, Lund. Pris 5 kr.



En märklig boknyhet:

JUDARNA

En historisk, geografisk, kulturell och politisk översikt av
vandrarfolket. Rikt illustr. Under medverkan av svenska
och utländska författare utgiven av

M. EHRENPREIS och ALFRED JENSEN
Pris Kronor 17:—.

Obs! Ingår i den märkliga serien Rationernas bibliotek», varav förut utkommit
»Bulgarerna» och »Polackerna».

P. A. NORSTEDT & SÖNERS FÖRLAG



RYSSLANDS OMDANING

I häften tills. 16:60; inb. i 2 band 23:— kr.

Med ett i dagarna utkommet häfte avslutas andra delen av det
stora verket Rysslands omdaning, som därmed är fullbordat. Dess
avsikt är att ge en skildring av tsardömets hastiga sammanstörtande
under världskriget och de händelser, som sedan dess avlöst
varandra i det stora östeuropeiska riket. I den första delen skildras
av en rad av våra främsta svenska kännare på området — Rutger
Essén, Aug. Griron, Alfred Jensen, Anton Karlgren, Allan Meyer,
Gunnar Hesselgrén-Silverstolpe, H. Stålhane och Verner
Söderberg — det gamla Ryssland, förutsättningarna för det nyas
framträdande och de första tecknen på vad som komma skulle. Den
andra delen söker ge en bild av själva omdaningen, så långt det
varit möjligt och så pass utförligt den på förhand uppgjorda ramen
för arbetet det medgivit. Att denna del fördröjts säger sig självt,
då ju strängt taget den ryska omdaningen ännu ej är fullbordad,
men ett stort kapitel är dock ändat i och med att sovjet sökt
förbindelse med det övriga Europa. För alla, som vilja följa
Rysslands fortsatta utveckling och söka förstå innebörden av de senaste
årens händelser, torde föreliggande verk ha en uppgift att fylla,
och särskilt i våra folkbibliotek bör det ha en given plats.

P. A. NORSTEDT & SÖNERS FÖRLAG



ETT STANDARDVERK:

Esaias Tegnér
SAMLADE SKRIFTER

Ny kritisk upplaga, kronologiskt ordnad.
Utgiven av Ewert  Wrangel och Fredrik Böök
Skall omfatta 8 band och föreligga fárdig 1922.

Hittills ha utkommit:
I. T. o. m. 1807. Kr. 8:—, biblioteksuppl. 22:—. II. 1808—1816.
Kr. 11:—, biblioteksuppl. 30:—, III. 1817—1821.
Kr 13: —, biblioteksuppl. 36: —.

Obs! I varje band ingår dikter, prosastycken,
tal och brev från ifrågavarande period,
försedda med nödiga kommentarer.

P. A. NORSTEDT & SÖNERS FÖRLAG


TILLKÄNNAGIVANDE.

Av utrymmesskäl komma restupplagorna av Stockholms
stadsfullmäktiges tryckta handlingar före år 1910 att
reduceras, och erbjudes intresserade på den grund tillfälle att
utan annan kostnad än för porto erhålla delar av dessa
handlingar i mån av tillgång.

Fullt kompletta årgångar kunna i regel ej levereras.

Hänvändelse till: Stadskansliets registrator, Börshuset,
Stockholm C.




<chapter name="Biblioteksbladet
Årg. 5 1920 Häfte 4">
BIBLIOTEKSBLADET
Organ för Sveriges Allmänna Biblioteksförening

Årg. 5 1920 Häfte 4

Redaktion: Fredrik Hjelmqvist och Knut Tynell,
Hantverkaregatan 3, Stockholm.

Utkommer i 5 häften om året Prenumerationspris 4 kr
Utdelas kostnadsfritt till medlemmar av Sveriges Allmänna
— — — — Biblioteksförening (Årsavgift 3 kr.) — — — —

STOCKHOLM - P. A. NORSTEDT & SÖNERS FÖRLAG



INNEHÅLL.
Sid.
Vad häftet innehåller . . . 121
Alvida Sandberg. Skolbibliotek åt alla Sveriges barn! . . . 122
Carl Larsson i By. Böndernas avtagande läslust . . . 127
Sigurd Svensson. Lantungdomens bildningsarbete . . . 130
Yngve Hugo. Om arbetarklassens självbildningsarbete . . . 133
Nils Fredriksson. Om betydelsen av teknisk litteratur i folkbibliotek för
hantverkare och industriarbetare . . . 137
Hildur Lundberg. När vi börja. Några praktiska vinkar angående grundande
av ett folkbibliotek. (Med 3 illustrationer.) . . . 139
Upplysningar angående statsunderstödet till folk- och skolbibliotek . . . 154
Förslag till stadgar för folkbibliotek . . . 156
Förslag till stadgar för skolbibliotek . . . 157
Fredrik Hjelmqvist. Anvisningar angående studiecirklar . . . 158
Klassifikationssystem . . . 161
Kortsystem vid utlåningen. (Med 2 illustrationer) . . . 162
Vandringsbibliotek . . . 165
Lista över biblioteksmaterial . . . 166
Knut Tynell. Litteratur om bibliotek och biblioteksskötsel . . . 167


TIDSKRIFT FÖR
SVENSKA FOLKHÖGSKOLAN

utgiven under redaktion av
rektor K. Hedlund, fil. lic. F. Hazelius
och fil. dr J. Feuk

utkommer år 1920 med sin första årgång i fyra häften.
Prenumeration  å posten eller  direkt hos expeditionen,
Grönegatan 12, Lund. Pris 5 kr.



En märklig publikation:
SKOLA och SAMHÄLLE
NY TIDSKRIFT FÖR FOLKUNDERVISNINGEN,
AVSEDD ATT VARA ETT ORGAN FÖR FRI
DISKUSSION AV AKTUELLA
SKOLPROBLEM.

UNDER MEDVERKAN AV
ingenjören Konrad Andersson, folkskolinspektören G. Björkman,
seminarierektorn G. Danell, läraren vid Malmö kommunala
mellanskola N. O. Ekström, folkskolläraren O. Hallin, fil. dr Sigurd
Hansson, överläraren N. Helger, folkhögskolrektorn Hj. Heden,
småskolseminarierektorn N. O. Jakobsson, rektorn vid Finspångs
högre folkskola Alfr. Lagerström, professorn Helge Nelson,
folkhögskolrektorn A. Nordgren, folkskolinspektören K. Nordlund,
lärarinnan vid Höörs kommunala mellanskola Valborg Nilsson,
seminarieläraren L. G. Sjöholm, folkskolläraren E. Stålfelt, seminarierektorn
Anna Sörensen, folkskolinspektörerna P. Thomée och A. Thorell,
folkskollärarinnan Naemi Uddenberg, lärarinnan vid högre folkskolan
i Göteborg Kerstin Wikander, småskolseminarierektorn Frideborg Windahl
m. fl. utgiven av

rektor K. A.WESTLING.
Redaktionssekreterare: L. G. Sjöholm.
Utkommer med 6 à 8 häften årligen.

Pris pr år 5 kr.

P. A. Norstedi & Söners Förlag




ETT STANDARDVERK:

Esaias Tegnér
SAMLADE SKRIFTER

Ny kritisk upplaga, kronologiskt ordnad.
Utgiven av Ewert Wrangel och Fredrik Böök
Skall omfatta 8 band och föreligga färdig 1922.

Hittills ha utkommit:
I. T. o. m. 1807. Kr. 8:—, biblioteksuppl. 22:—. II. 1808—1816.
Kr. 11:—, biblioteksuppl. 30:—, III. 1817—1821.
Kr 13: —, biblioteksuppl. 36: —.

Obs! I varje band ingår dikter, prosastycken,
tal och brev från ifrågavarande period,
försedda med nödiga kommentarer.

P. A. NORSTEDT & SÖNERS FÖRLAG



TVÅ MÄRKLIGA BOKNYHETER:

HENRI BARBUSSE:
KLARHET

En roman om kriget och de internationalistiska idéerna.
Kr. 13:—.

»En av glödande övertygelse präglad förkunnelse . . . .
Barbusse förtjänar gott hedersnamnet apostel för förnuft.»
P—n i Smål. Folkbl.

»Skaffa ovillkorligen Klarhet till höstens studietermin.»
Stormklockan.

ROMAIN ROLLAND:
FÖREGÅNGSMÄNNEN

En serie uppsatser, tillägnade t martyrerna för den nya tron».
Kr. 11:—.

»Ger en god och klar bild av sin författares djupt och
rent präglade individualitet.»Syndikalisten.

»Det är en fri andes hymn till de fria andar, som fallit
för det mänskliga hatet.» H. L-n i Nya Värmland.

P.  A. NORSTEDT & SÖNERS FÖRLAG



<chapter name="Biblioteksbladet
Årg. 5 1920 Häfte 5">
Med detta häfte följer en postanvisningsblankett.
BIBLIOTEKSBLADET
Organ för Sveriges Allmänna Biblioteksförening

Årg. 5 1920 Häfte 5

Redaktion: Fredrik Hjelmqvist och Knut Tynell,
Hantverkaregatan 3, Stockholm.

Utkommer i 5 häften om året Prenumerationspris 4 kr.

Utdelas kostnadsfritt till medlemmar av Sveriges Allmänna
— — — — Biblioteksförening (Årsavgift 3 kr.) — — — —

STOCKHOLM

P. A. NORSTEDT & SÖNERS FÖRLAG



INNEHÅLL.
Berättelse över Sveriges allmänna biblioteksförenings sjätte årsmöte . . . 169
Andr. Sch. Steenberg. En dansk Lov for de folkelige Biblioteker . . . 178
Knut Tynell. Köpenhamns kommunbibliotek (med två illustrationer) . . . 181
Harald Nordström. Några anslagsfrågor . . . 194
Kommunal biblioteksverksamhet i Stockholm. Av G. A. Larsson. Med
tillägg av Knut Tynell (med en illustration) . . . 196
Länsbiblioteksförbund . . . 201
Kurser för biblioteksföreståndare . . . 203
Folkbildningskonferensen i Stockholm . . . 206
Biblioteksnotiser . . . 211
Litteratur: Recensioner av rektor C. O. Arcadius (C. O. A.), rektor Mathias
Feuk (M. F.), seminarielektor Alf Hildinger (A. H-r), fil. d:r Fredrik
Hjelmqvist (F. H.), fru Karin Hjelmqvist (K. H.), professor Theodor Hjelmqvist
(T. H.), andre bibliotekarien Arne Holmberg (A. H.), gymnastikdirektör
Agne Holmström (A-e H-m), biblioteksamanuensen Helge Holmström (H. H.)
professor Malte Jacobsson (M. J.), förste aktuarien G. A. Larsson (G. A. L.),
fil. mag. Greta Linder (G-a L.), bibliotekarien Hjalmar Lundgren (Hj. L-n),
andre arkivarien Erik Naumann (E. N-nn), fil. lic. T. Pehrsson (P-n),
docenten Lännart Ribbing (Rg), lektor Sixten Samuelsson (S. S.), fil. d:r
Harald Svanberg (H. Sg), kyrkoherde Lars Tynell (L. T.), docenten Fredrik
Vetterlund (F. V.), förste bibliotekarien Oscar Wieselgren (O. W-n), fil. d:r
Karl Åmark (K. Å.) . . . 214
Tidskriftsöversikt . . . 231


Medlemsavgift för år 1921 i

Sveriges Allmänna Biblioteksförening

insändes till dess kassaförvaltare andre bibliotekskonsulenten
Knut Tynell, Hantverkaregatan 3, Stockholm.
Medlemsavgiften är 3 kr. Medlemmarna erhålla
Biblioteksbladet kostnadsfritt.

Statsunderstödda folk- och studiecirkelbibliotek samt under skolöverstyrelsen
stående undervisningsanstalters bibliotek kunna erhålla Biblioteksbladet för år
1921 till ett nedsatt pris av 2 kr. vid prenumeration direkt hos redaktionen,
Hantverkaregatan 3, Stockholm.

Vid erläggandet av dessa avgifter kan bifogade postanvisningsblankett användas.





ANMÄLAN FÖR ÅR 1921

Biblioteksbladet kommer att under år 1921 utgivas efter samma plan som
hittills.

Olika sidor av bok- och biblioteksväsendet skola belysas i korta,
populärt hållna uppsatser, med särskild vikt lagd vid sådana frågor, som kunna
vara av intresse och till nytta för stads- och folkbiblioteken samt för
läroverkens, seminariernas, folkhögskolornas och folkskolornas bibliotek.

Med uppmärksamhet kommer tidskriften att följa biblioteksverksamheten
i dess samband med folkbildningsarbetet i övrigt och särskilt den
inbördes växelverkan mellan folkbibliotek och föreläsningsrörelse. Bl. a. komma
föreläsningskonsulenten och de tre centrala föreläsningsbyråerna att här
offentliggöra meddelanden angående föreläsningsverksamheten.

I varje häfte skola under rubriken »biblioteksnotiser» lämnas kortfattade
redogörelser för bibliotek och biblioteksverksamhet i in- och utlandet.

Slutligen skall Biblioteksbladet söka att underlätta bokurvalet för bibliotekens
styrelser och föreståndare genom en omfattande litteraturavdelning,
innehållande kortfattade notiser om nyutkomna arbeten, varvid redaktionen har
försäkrat sig om biträde av fackmän på olika områden, i allmänhet desamma
som lämnat bidrag till ecklesiastikdepartementets katalog för folk- och
skolbibliotek. Med större utförlighet skola arbeten i biblioteks- och
folkbildningsfrågor omnämnas. Liksom under det gångna året kommer därjämte att
lämnas korta översikter över nyare litteratur på danska och norska samt översikter
över uppsatser i några viktigare svenska tidskrifter.

Även mera sammanfattande redogörelser för äldre och nyare litteratur på
olika områden komma att lämnas. Bl. a. kommer den påbörjade serien
uppsatser angående litteratur rörande de särskilda landskapen att fortsättas.

Biblioteksbladet utges i 5 häften om året, växlande mellan 2 och 4 ark
med tillsammans omkring 15 ark. Vid prenumeration å posten eller i
bokhandeln är priset 4 kr. för helt år. Medlemmar av Sveriges allmänna
biblioteksförening (årsavgift 3 kr.) erhålla tidskriften utan särskild avgift.
Statsunderstödda folk- eller studiecirkelbibliotek samt under skolöverstyrelsen stående
undervisningsanstalters bibliotek kunna erhålla Biblioteksbladet till ett nedsatt
pris av 2 kr. vid prenumeration direkt hos redaktionen, adress:
Hantverkaregatan 3. Stockholm.

Bidrag till tidskriften i form av uppsatser och notiser sändas till redaktionen
under adress Hantverkaregatan 3, Stockholm.

FREDRIK HJELMQVIST.KNUT TYNELL.


Ny skönlitteratur

Daniel Berg
MIKAEL TEGEN. Roman . . . Kr. 8:—

Ellen Fries och Sigrid Björklund
SVENSKA KVINNOR. Andra omarb. uppl. . . . Kr. 20:—

Anatole France
LILLE PIERRE. Roman . . . Kr. 7:—, inb. Kr. 8:75

Henrik Ibsen
BRAND . . . Kr. 10:—

Börge Janssen
FÖRVISAD. Historisk roman . . . Kr. 11:—, inb. 14:—

Gustaf Johansson
DET RÖDA SKENET. Noveller . . . Kr 9:—

Maurice Maeterlinck
DEN RINGES RIKEDOMAR.Femte uppl. . . . Kr. 4:25

Henrik Pontoppidan
MAGISTER GLOB. Hans självporträtt . . . Kr. 8: —

Romain Rolland
MICHELANGELO. Fjärde uppl. . . . Kr. 6:—

Rabindranath Tagore
MASHI och andra berättelser . . . Kr. 10:—, inb. 13:—

Ivan Turgenjef
ELENA. Roman . . . Kr. 9:—

Lydia Wahlström
SIN FARS DOTTER. Roman . . . Kr. 10:—

E. L. Grant Watson
DÄR BANDEN LOSSAS. Roman . . . Kr. 9:—

Elin Wägner
PENSKAFTET. Nionde uppl. . . . Kr. 9:—

P. A. Norstedt & Söners Förlag




