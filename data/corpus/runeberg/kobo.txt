KOBO

<img>
BERÄTTELSE FRÅN RYSK-JAPANSKA KRIGET
af HERBERT STRANG

LUND,C.W.K.GLEERUPS FÖRLAG.  Pris 3,50    

<img>
Gösta V Möller

Julen 1905

<img>


<img><small>Ill. <i>W.[=William] RAINEY</i></small>
<i>Hur Koreaner mottaga kavalleri.</i></img>

<table o>
<td c><h1><sp>KOBO</sp></h1>
<td c><big>BERÄTTELSE FRÅN RYSK-JAPANSKA KRIGET</big>
<td c>AF
<td c><h2><sp><sc>Herbert Strang</sc></sp></h2>
<td c>———
<td c><small>AUKTORISERAD ÖFVERSÄTTNING AF <sp>KARIN JENSEN</sp>, FÖDD LIDFORSS</small>
<td c>———
<td c><small>MED  BILDER OCH KARTOR</small>
<td c><img></img>
<td c>LUND<br>C. W. K. GLEERUPS FÖRLAG
</table>

<table o>
<td c>LUND 1905, BERLINGSKA BOKTRYCKERIET
</table>

<table o>
<td 3 c><h2><small>INNEHÅLL</small></h2>
<td 3 c>——
<td r>I.<td>Bara en kines<td r>1
<td r>II.<td>Rokuro Kobo San<td r>8
<td r>III.<td>En samurais hem<td r>18
<td r>IV.<td> Sex mot en<td r>30
<td r>V.<td>En flotta i aktion<td r>41
<td r>VI.<td>Den vilde springaren<td r>53
<td r>VII.<td>Torpedbåtjagarnas strid<td r>64
<td r>VIII.<td>Vännerna skiljas åt<td r>73
<td r>IX.<td>Jagad af kosacker<td r>83
<td r>X.<td>Den enörade mannen<td r>94
<td r>XI.<td>Ransakad och dömd<td r>108
<td r>XII.<td>Vid midnattstid<td r>116
<td r>XIII.<td>Ah-Sam<td r>131
<td r>XIV.<td>Fru Isidore G. Pottle<td r>144
<td r>XV.<td>Fienden rycker an<td r>157
<td r>XVI.<td>Omringade<td r>173
<td r>XVII.<td>Nattlig recognoscering<td r>191
<td r>XVIII.<td>Kosacklägret stormas<td r>204
<td r>XIX.<td>Bob går i kloster<td r>222
<td r>XX.<td>Herr Schwab peklager sig<td r>241
<td r>XXI.<td>Slaget vid Yalufloden<td r>254
<td r>XXII.<td>En stum kines<td r>265
<td r>XXIII.<td>Tigerns kula<td r>282
<td r>XXIV.<td>Vid fiendens port<td r>298
<td r>XXV.<td>Nemesis<td r>311
<td r>XXVI.<td>Gamla vänner och nya framtidsutsikter<tab><tab><tab><td r>326
</table>

<img></img>

<chapter name="I. Bara en kines">
<h2><small>I.

</small>Bara en kines.</h2>

Peninsular- och Oriental-bolagets paketångare »Sardinia»
hade för omkring tjugo timmar sedan lämnat Shanghai och styrde
direkt kurs på Nagasaki. Få passagerare voro på däck. Det var
kulet och dystert denna januarieftermiddag; den grå himlen bådade
snö, och sjön gick hög för den styfva nordan, som bitande blåste
in genom Koreasundet.

Under kommandobryggan, något så när i lä för vinden,
sutto tre gestalter i en grupp, allvarligt samspråkande. Den äldste
af de tre, som hette John Morton, en storväxt, lurfvig engelsman
om fyrtiofem år, satt insvept i en tung regnrock och en resfilt,
med benen upplagda på en fällstol framför sig. Med få
sekunders mellanrum bolmade ett tjockt rökmoln ut mellan hans
läppar och sväfvade bort likt en blek kopia i miniatyr af den
väldiga svarta rökpelaren från skorstenen ofvanför dem. John Morton
var korrespondent till »Daily Post».

Till vänster om honom satt en välfödd liten fransman med
elegant svängda mustascher och prydligt pipskägg, en lång 
halsduk virad kring halsen och cigaretten i mun. Äfven Armand
Desjardins var korrespondent, och hans tidning hette »Nouveau
Figaro».

Den tredje medlemmen af gruppen var mycket yngre än de
bägge andra. Det var en högväxt och smärt ung man, med ljust
hår och ärliga blå ögon samt kinder, hvilka färgats af
friluftslifvets sunda solbränna lika mycket hemma som under de fyra 
veckor denna sjöresa varat. Kragen på den långa ulstern af noppigt
ylletyg var uppvikt högt öfver öronen; en låg yllemössa satt 
fasttryckt på hans hjässa. Ingen skulle kunnat misstänka Bob Fawcett
för att tillhöra någon annan nation än den brittiska.

Han hade just leende besvarat en anmärkning af den liflige
lille fransmannen, då gruppens uppmärksamhet drogs till andre 
styrmannen, som skyndsamt klättrade uppför lejdaren till 
kommandobryggan med fartygets största marinkikare under armen. 
Han räckte den till kaptenen, som tillika med ett par officerare
tillhörande befälet oaflåtligt stirrade på en punkt några sjömil
utåt babords sida. Efter att ha sett en minut eller två genom 
kikaren, räckte kaptenen den under tystnad till förste officeren, som
såg i sin tur och likaledes utan att säga någonting lämnade den
från sig till tredje officeren.

De tre männen nedanför reste sig och gingo fram till 
babords reling, medan de läto blicken irra ut öfver horisonten för
att upptäcka föremålet för officerarnas nyfikenhet. Ingenting var
att se utom en ändlös sträcka mörkgröna vågor, som häfde sig
och sögos tillbaka i evig växling.

Det hölls en kort rådplägning på kommandobryggan,
hvarefter tredje officeren kilade utför lejdaren och begaf sig akterut.
Han »prejades» af den lilla gruppen, som besköt honom med en
korseld af frågor.

— Bara en flotte eller en vrakspillra eller sjöormen eller
någonting annat, gaf han till svar. — Kanske hafstång.

— Men ni skall ju titta noga efter? sade Desjardins. —
Den söorm vara en föremål af ofantlig interesse för de lärde af
alla nationer.

Officeren skrattade.

—  Ja, monsieur, sade han, skaffa er en god kikare, och ni
får tillfälle att se själf. Vi komma att passera där förbi inom
några minuter. 

Redan nu hade en mörk fläck blifvit synlig långt för ut,
hvilken, i samma mån som ångaren närmade sig, visade sig vara
en öfver vattnet uppstickande spira med en oredig massa tackling.
Bob Fawcett och hans kamrater hade upphört att intressera sig
för hvad som endast tycktes vara flytande vrakgods, då de till sin
förvåning hörde ringningen från klockan ned till maskinrummet,
som signalerade flere order efter hvarandra.

Ångaren saktade farten, och med rodret hårdt styrbord ångade
den långsamt till en punkt, ungefär hundra alnar från föremålet,
där den stannade.

En båt sattes skyndsamt ut, och passagerarna, som lockats
upp på däck af att ångaren så plötsligt stoppat midt ute på sjön,
strömmade till relingarna och sågo på med andlös nyfikenhet,
medan tredje officeren försiktigt styrde upp mot den flytande spiran.

Det var nu möjligt att urskilja en mänsklig gestalt, som
lyftes och sänktes af sjögången, medan dess konturer till hälften
doldes af det omgifvande tågverket. Andre styrmannen sågs öppna
sin väldiga fällknif och afskära några tåg, hvarmed den
skeppsbrutne tydligen var fastsurrad vid spiran, och de män, som stödt
under den orörliga kroppen, medan detta gjordes, lyfte den nu
försiktigt i båten. Passagerarna hörde tredje officerens stämma
ropa ut befallning att kasta loss, och inom mindre än tre
minuter firades båten åter upp mellan sina däfvertar, hvarpå
»Sardinia» ånyo ångade i väg för full maskin.

Den skeppsbrutne, en orörlig, uppsvullen och medvetslös
gestalt, lyftes ur båten och bars ned under däck för att komma
under skeppsläkarens behandling.

— Finns det något lif i honom? frågade Bob Fawcett, i det
han banade sig väg fram till tredje officeren.

— Han är död som en sill, det tror åtminstone jag. Men
vi skola göra hvad vi kunna för den arme stackaren.

Han gick vidare. Bob uppfångade en skymt af den
skeppsbrutne, när han bars utför kajuttrappan, och märkte då, att han
endast hade ett öra.

Inom några minuter hade passagerarna återtagit sina
sysselsättningar och tidsfördrif, hvilka afbrutits af episoden. Och de
flestas nyfikenhet upplöstes i det tomma intet, när det omsider
blef bekant, att den räddade från sjön ej var någonting mera
romantiskt än en kines.

Bob Fawcett var dock ännu ej så blaserad på reseäfventyr,
att han tog saken så likgiltigt. Men när han på förfrågan fått
veta, att doktorn hade mycket litet hopp om att mannen skulle
..... ..... ..... ..... ..... ..... ..... ..... ..... ..... ..... 
delser skulle taga lång tid, gick han tillbaka till sina vänner och
fann, att sällskapet förökats med ytterligare en person — för
honom obekant. Den nykomne var en korpulent, brunskäggig man
med glasögon och blekfeta kinder. Han stödde sig tungt mot
en käpp och tryckte då och då sin mjuka bredbrättiga filthatt
fastare på hufvudet, tydligen fruktande att någon väderil skulle taga
den med sig. 

— Känner ni er nu bättre? hörde Bob Morton fråga, när
han närmade sig.

— Ach ja, blef svaret. — Pättre känner jak mig nog, men
långt ifrån pra.

— Snart blir ni pigg som en mört! Fawcett, får jag
presentera dig för herr Schwab, jag tror inte ni råkats förut. Herr
Schwab kom på i Shanghai, men har — nåja, har inte varit
synlig se’n dess . . . Min vän herr Fawcett — herr Schwab!

— Roligt få göra er bekantskap, sade Bob och lyfte på mössan.

Tysken kom en sekund eller två efter med sin hälsning, ej
af bristande artighet, utan därför att handen måste trefva sig fram
öfver det breda hattbrättet och sedan i lodrät riktning fatta om
kullen, som han lyfte mellan tummen och pekfingret.

— Micke angenämt, sade han förbindligt, med stark tysk
brytning. — Jak går miste om så micke genom min olycklige
fallenhet för sjösjuka — har måst hålle mig under däck alltsedan
Shanghai. Att den mat kommer opp igen, betyder ingenting, nej
— men jak icke komma i beröring med folk! Jak minns, när
jak första gång reste till Zanzibar, gick jak miste om en stor
order på fortepianon. I Massova kom där ombord en Somalisheik,
som var micke musikalisk. Jak låg under däck — micke
illamående, kunde ingenting göra . . . Den sheik, han köper
dragharmånikor af en resande i dragharmånikor. Och dessa Somali,
de alla traktera dragharmånika — de hade kunnat schpele piano
i stället!

— Reser ni i pianon nu också? frågade Bob leende.

— Det gör jak, men först och främst ägnar jak mig åt
prässen. Jak har den äran att rebresentera »Düsseldorfer
Tageblatt», en tidning med micke vidsträckt spridning i Werden,
Kettwig, Mülheim, Odenkolin, Grevenbroich — prenumerationspris 
tjugotre mark, att betalas förskottsvis . . .

Han räckte Bob ett kort, hvarå dessa upplysningar funnos
tryckta, och tystnade liksom i väntan på svar.

— Tyvärr, sade Bob med ett leende, är mitt honorar alltid
på efterkälken, så jag tror vi måste dröja en smula.

— Schkader inte! svarade herr Schwab lika gemytligt. — 
Jak har också den ära att representera den solida firma 
Schlaginwerth, som från Hamburg kan förse er med den bäst sorterade
röktobak till häpnadsväckande pillig pris.

Ur fickan på sin ulster drog han upp en bundt papper och
genombläddrade den hastigt.

— Nein, mumlade han, det här vara kornbrännvin, detta
den patenterade mangeln, detta »Venedigs stenar», <i>édition de luxe</i> 
— ha!  Jak har det: bästa Birmingham röktobak.  Tillåt mig
få öfverlämna!

Bob mötte Mortons blick, då han stoppade prislistan i fickan,
och med möda bibehållande sitt allvar, sade han:

— Tackar så mycket, jag vet nu, hvart jag kan vända mig.  
Men jag fruktar, att när det så här ligger krig i luften, kommer
ni inte att taga upp många order.

— Ach! Misstak, min ärede vän!  I fredstid säljer jak den
kornbrännvin med den Birminghamtobak, den patenterade mangel
och den Ruskin, <i>édition de luxe;</i> är det krigstid — då jak
representera »Düsseldorfer Tageblatt» med betydande schpridning i
Werden, Kettwig, Mülheim, Odenkolin — 

— <i>Magnifique!</i> utbrast fransmannen. — Resan förtjänar ni
in i alla händelser! — Att täfla med er tyskar är omöjligt.

Herr Schwab smålog öfverseende.

— Affär är affär, sade han. — I fredstid, kineser, japaner,
ryssar — det är för mig ett und detsamme! Men i krig har jak
order af min firma — ach, jak menar min tidning — att följe
med japanernas fältarmé.

— Får man tro alla löpande rykten, sade Bob, blir det den
här gången större utsikt för den patenterade mangeln än för
pennan.  Någon inne i rökrummet sade just nyss, att kriget kommer
att alldeles torka in.  Det hade han hört af en infödd köpman
i Honkong, och hur det är, har sådant där folk ganska fint
väderkorn.

— Skulle den krig torka in? utbrast Desjardins. — Hvad
skall jag skrifva åt »Figaro»? Och jag har ingen patenterad
mangel! 

— Ni får skrifva poesi, sade Morton. — Om geishor, 
körsbärsblommor och så'nt där. Ni reder er nog. Men hur ska det
gå med mig? Sådant kan jag inte skrifva ihop, om det så gällde
mitt lif, och kunde jag, skulle »Daily Post» ändå inte ta in det.
Fawcett blir den, som klarar sig bäst.

— Det tror jag visst inte. Aldrig skulle jag ha blifvit
bjuden på den här färden, om det inte väntades stort rabalder, och
det mycket snart. Blir det inte krig, blir jag uppsagd med en
månads lön. — Hallå, steward, hur mår den skeppsbrutne?

Stewarden lystrade till ropet och kom fram.

— Förträffligt, rent af förvånande bra! Doktorn själf kan
inte bli klok på det. Han säger, att kineser måtte ha en
konstitution som en elefant. Kaptenen är inne hos honom just nu och
intervjuar honom; han kan inte tala engelska, men här finns en
annan hårpiska på mellandäck, som tjänstgör som tolk. Det är
en stor och grof räkel, den skeppsbrutne, en riktig bjässe att se
på — och af med ena örat är han. Jag har just nyss skickat
bort litet mat åt honom.

Stewarden gick vidare. Något senare, när Bob sport, att
tolken åter begifvit sig till sitt kvarter, förkunnade han, att han
ämnade gå och pumpa honom på nyheter. Till honom slöto sig
genast herr Desjardins och herr Schwab, den förre ifrig att få
material till en uppsats, den senare lydande sitt valspråk: »affär
är affär». Morton vägrade att röra sig ur fläcken.

— Jag såg massor af kineser, döda och lefvande, i kriget
för tio år sedan.  De likna hvarann på pricken, sade han.

De öfriga tre anträdde sålunda vandringen till mellandäck,
och efter att ha fått tag i den kinesiske tolken funno de snart, att
han mot en liten »erkänsla»  var villig att berätta allt hvad han
visste. Det var Bob, som betalade. 

Mannen, som med så knapp nöd undgått drunkningsdöden, 
var, tycktes det, en tatar från Mandschuriet — en grof och muskulös
jätte, dryga sex fot lång. När han väl återfått medvetandet, hade
han hämtat sig förvånande hastigt efter sina utståndna vedermödor
och med stor beredvillighet berättat sin historia. Han hade velat
göra färden mellan Chemulpo och Yokohama i en koreansk dschonk,
som kantrat för en plötslig stormby och gått under, fruktade han,
med alla ombordvarande. Han själf hade haft den turen att lyckas
klänga sig fast vid en del tågverk och behålla taget så länge, att
han kunnat uppnå den flytande spiran. Nu grämde det honom,
att han ej inväntat någon ångbåt; det var bara en yttring af stark
släktkärlek, som förmått honom att segla med en eländig dschonk,
och han skulle helt visst aldrig göra så mera. I Tokio hade han
en bror, som rådde om en liten kuriositetshandel. I Chemulpo
hade han fått underrättelse om, att denne älskade broder låg för
döden, och han hade utan uppskof stigit ombord på en med ris
lastad dschonk, som händelsevis låg segelfärdig till Tokio. På så
sätt hoppades han komma fram till denna stad och råka brodern,
innan han dog.

— <i>Plenty muchee velly good piecee man</i>, slöt tolken på sin
oöfversättliga Pidschinengelska <footnote>Pidschin — med alla möjliga språkelement 
uppblandad engelska, som användes i enlighet med det kinesiska språkets regler.</footnote>

— <i>Extraordinaire!</i> utbrast Desjardins beundrande. Sådant
kallar man känsla — det är nobelt, det <sp>rör</sp> mitt hjärta!

Han lade handen på det parti af sin trinda lekamen, som
kunde antagas gömma organet i fråga, och suckade af glädje.

— Ach, sade Schwab, det icke vara känsla, det vara
affärssinne! Den broder har kuriositetshandel — godt, den andra
broder vill öfvertaga arfvet med samma, utan tvifvel! Han måste
vara på platsen.

— Nej, hör nu, herr Schwab, kom inte och förstör vårt
lilla känslosvärmeri, sade Bob. — Stackars karl, hur som helst, så
har han slitit mycket ondt. Jag undrar, hur han mistat örat.

— Ja, illa har han farit, sade Desjardins. — <i>Pauvre garçon!</i>
Vi måste företaga en insamling till hans förmån, och ni, monsieur,
som är affärsman, får gå omkring och ta upp pengarna. 

Herr Schwab, som tydligen förutsett, att fransmannens
medkänsla skulle kunna taga denna praktiska form, ville i början 
afböja förtroendeuppdraget, men öfverröstades af majoriteten, som
fann, att saken hade sin komiska sida. Då han därefter märkte
att äfven han själf måste lämna sitt bidrag, ägnade han sig med
tysk grundlighet så ytterst nitiskt åt värfvet att tillse, att heller
ingen annan slapp undan, att när ångaren fick ljusen i Nagasakis
hamn i sikte, hade en ganska aktningsvärd summa insamlats till
förmån för den skeppsbrutne.

Bob, som var ute i officiella ärenden, hade instruktioner att
från Nagasaki fortsätta direkte till Tokio. Men de flesta af
passagerarna, däribland hans senaste reskamrater, ämnade följa med
»Sardinia» så långt som till Kobe, för att få skåda inhafvets
världsberömda skönhet. De sista ord Bob hörde, när han klättrade
utför ångarens sida efter det sista afskedstagandet, var en
vishetsregel, uttalad på det välljudande idiom, som var herr Schwabs
tillhörighet. Den gode tysken hade ännu icke kunnat smälta, att
han tvungits bidraga till den Tschang-Wo:ska fonden, och sade i
undervisande ton: 

— Affär, min peste herre, är affär; känsla är känsla. De
borde aldrig plandes oppi hvartannat. <i>Damit basta!</i>
</chapter>

<chapter name="II. Rokuro Kobo San">
<h2><small>II.

</small>Rokuro Kobo San.</h2>

Kort före skymningen en dag i den vecka, som följde
omedelbart på »Sardinias» ankomst till Nagasaki, sågs en stor
och stark figur i kinesernas jacka, benkläder och klumpiga
trätofflor vandra uppför den till Uenoparken i Tokio ledande trappan.
Körsbärsträdens blomning var ännu ej inne; träden aftecknade sig
som nakna skelett mot den grå himlen och marken var lätt
betäckt med rimfrost.

Men det var heller icke naturens skönhet, som lockade den
kringströfvande vandraren. Han tycktes i själfva verket ej vara
ute i något särskildt ärende, men en iakttagare skulle ha kunnat
lägga märke till, att när han såg en grupp samspråkande japaner,
gick han med snabba steg förbi den, hvarvid han alltid höll sig
på högra sidan, äfven om detta nödvändiggjorde en liten omväg.

Men endast en iakttagare af mer än vanligt skarpsinne skulle ha
satt denna lilla egenhet i samband med det faktum, att kinesen
mistat högra örat.

Omsider anlände han till ett tehus. Icke något af de stora
och välskötta etablissemang, dit en <i>samurai</i> gärna går in, utan en
liten byggnad, som var föga mer än ett skjul, med bord uppställda
utanför under träden. Några unga flickor sutto med hopknäppta
händer och korslagda fötter på en lång, låg bänk, betäckt med ett
karmosin rödt skynke.

Kinesen tvekade ett ögonblick. Det var kallt, och aftonen
lämpade sig knappast för intagandet af förfriskningar ute i det fria.
Men någonting lockade honom till skjulet. Han slog sig ned på
en af bänkarna och smuttade snart belåtet på den svaga och nästan
färglösa dekokt, hvilken serverades honom som te af de leende
flickorna.

En half timme satt han där, smuttande på teet, iakttagande
de förbigående med sina gula mandelögon, tänkande kinesiska
tankar, tyst, nästan orörlig. Därpå drog han sina vadderade
klädesplagg tätare omkring sig, liksom om han först nu kännt kylan,
steg upp, bugade djupt till svar på uppasserskornas ännu artigare
komplimanger och tog åter upp sin långsamma vandring. Det
var mindre folk i rörelse nu, inga pratande grupper, tydligen
ingenting, som förmådde fresta det ännu återstående örat.
Chang-Wo hasade sig framåt på sina trätofflor, men påskyndade alltmera
farten. Han styrde nu kosan under de kala ekarna och dystra
furorna mot Buddhatemplet nära gallerporten.

Skymningen föll på, och få <i>rikshaws</i> voro synliga. De,
som vallfärdat till den ryktbara Toshoguhelgedomen, hade
skingrats. Blott här och där sågs en kvinna traska hemåt med
sitt dibarn på ryggen och ett knyte i handen, eller en slätrakad
buddistpräst ströfva omkring bland träden. 

Kinesen vek af från stigen för att taga en ginväg tvärs öfver
ett inhägnadt stycke mark. Han kom då plötsligt i vägen för en
liten figur, som hastade framåt i motsatt riktning. Tschang-Wo
vek undan en smula för att gå vidare, men med en häftighet, som
totalt öfverrumplade den groflemmade kinesen, störtade sig den
lilla pysslingen, som knappast räckte honom öfver armbågen, rakt


på den mötande, och detta med ett skri, som påminde om tigerns
ilskna läte. Han hoppade upp på honom, grep honom om halsen 
och klämde till med vildt raseri.

Sammanstötningen kom så oväntadt, anfallet var så omotiveradt, 
att den storväxte kinesen, som också burit händerna instuckna
i sina vidlyftiga ärmar, i första ögonblicket blef öfvermannad och
ej hade någon fördel af sin gröfre kroppsbyggnad. Inom ett
ögonblick var han kastad till marken, och japanen låg på knä öfver
hans bröst, bibehållande sitt grepp om den kullslagnes hals och
bemödande sig af alla krafter att strypa honom. Men hans öfvertag 
blef kort: kinesen återvann snart herraväldet öfver sina muskler, 
och med uppbjudande af hela sin armstyrka slungade han 
angriparen från sig, tumlade åter på fötter och fällde den folkilskne
lille gynnaren till marken.

Knappast ett ljud hade uppgifvits, vare sig af japanen eller
kinesen. Men nu, när den senare nalkades med själfsäker och
skadeglad hållning för att alldeles förinta sitt hjälplösa offer, skar
ett halfkväfdt skri, liknande djurets, som slaktas, genom
inhägnadens tystnad.

Ögonblickligen, som om han endast väntat därpå, kom en
lång  gestalt i öfverrock, med konturer, som utvisade européen,
framklifvande mellan trädstammarna. En blick klargjorde för
honom situationen: en småväxt liten stackare, svartblå i ansiktet, höll
på att strypas af en lång jätte, dubbelt så stor som han själf.
Nykomlingen tog sats, rusade rakt på kinesen, vred japanen ur hans
grepp, och såg, att han ej haft ett ögonblick att förspilla.  Och
kanske han i alla fall kommit för sent. Ty den lille pysslingen
låg orörlig, intrasslad i sin <i>kimono</i>, och engelsmannen lade
handen öfver hans hjärta, rädd att han redan var död.

Men dessa farhågor skingrades snart. Efter några ögonblick
började den lille röra på sig, drog djupt efter andan och reste sig
hastigt på fötter, med de sneda ögonen skelande af ursinne.  Det
såg alldeles ut, som om han ämnade störta sig öfver den unge
utlänningen framför honom, förblindad af sitt raseri, men blixtsnabbt
upptäckande sitt misstag, såg han sig om efter den långe kinesen
och fann, att han försvunnit. Med ett frammumladt ord af tack
åt sin räddare, satte han af som en galning åt det håll, dit han

antog att fienden retirerat, och engelsmannen befann sig åter
ensam i det tätnande mörkret.

Bob Fawcett bar ett löje på läpparna, när han vandrade tillbaka 
genom parken och de folkuppfyllda gatorna till sitt hotell.
Det var hans fjärde dag i Tokio, och han hade redan sett många
sällsamma ting. Men kanske ingenting sällsammare än det uttryck
af intensivt hat, hvarmed den lille japanen kilat i väg efter en fiende,
som så när krossat honom till mos.

— Kan just undra, hvad saken gällde, tänkte han. — En
duktig liten Tummetott! Det är väl af sådant virke, som den
japanska hären är gjord.

Det skulle roat honom att veta, hvad som varit orsaken till
den ojämna striden, men fundera tjänade ingenting till. Dessutom
var det snart tid att äta middag, och på hans hotell serverades
måltiderna mycket punktligt.

Punktlighet var också, i Bobs ögon, den enda dygd, som
hotellet ägde. Han tyckte ej om de tunga mattorna och den
skrymmande imperialsängen inne i sitt sofrum, och icke heller trifdes
han med den instängda luften, som alltför mycket erinrade honom
om den unkna och kvalmiga atmosferen i vissa engelska hotell.
Han önskade, att han fått taga in på ett japanskt värdshus, där
han kunnat lefva på japanskt sätt och äta japansk mat, ty han var
en företagsam och vetgirig natur. Men man hade på det ifrigaste
tillrådt honom att taga in på ett hotell, skött efter europeiskt
system, och åtminstone så här i början måste han väl erkänna, att
rådet antagligen var godt ...

När han för fyra dagar sedan anländt till Tokio och anmält
sig i japanska marinministeriet, fann han, att hans tjänster ej
erfordrades ögonblickligen. Han ombads hålla sig redo att när som
hälst träda in, men till dess kunde han själf disponera sin tid.

Det var otur, att han kommit till Japan just som nyårsfestligheterna 
höllo på att gå af stapeln. Ty enär alla affärer så godt
som lågo nere under fjorton dagars tid, hade de bägge engelska
köpmän, till hvilka han medförde rekommendationsbref, rest bort
tillika med sina familjer för att roa sig, och bland Tokios två
millioner invånare fanns det inte en enda, som han kände. Det
fanns visserligen sällskap på hotellet, fullt upp, men det bestod

hufvudsakligen af turister och »globe-trotters», ifriga att hinna med
allt hvad resehandboken påpekade, och Bob hade aldrig haft smak
för att jaga omkring och se på utsikter. Han höll sig alltså för
sig själf och vandrade omkring ganska mycket på egen hand, 
lifligt intresserad af de nya skådespel, som öfverallt mötte hans
blickar.

En främling hade knappast kunnat anlända till Tokio vid en
mera intressant tidpunkt.

Tio dagar efter det nya årets ingång är Japan kanske mera
karakteristiskt japanskt än under någon annan period. Det råder en
enda allmän fest. Inom de öfre klasserna växlas artighetsvisiter,
och gatorna äro fulla med <i>rikshaws</i> — små vagnar, dragna af
kulis i fantastiska kostymer, alla med svampformiga hattar och
regnrockar, flätade af halm. De slingra sig fram mellan kompakta
massor af ungdomar och barn, som kasta boll och taga lyra,
sända upp pappersdrakar och tumla om hvarandra, ostyriga och
glada. Handelsmännen bära prof på sina varor till kunderna, och
i lysande färger klädda geishor förläna taflan ytterligare behag och
omväxling.

Man ser här en oändlig mångfald af dräkter, från och med
statstjänstemännens korrekta redingoter ända ned till den underliga
blandning af bredskyggig hatt och <i>kimono</i>, som det enklare folket
stundom anlägger.

Hvartenda hus är dekoreradt; här och där bjuder en gycklare 
eller en förevisare på extra underhållning till ett pris af tre
farthings <footnote>En farthing = 1/4 penny. </footnote>, och den obetänksamme flanören, som lockats in i ett
skjul af löften om stora under, finner, att trolleriet ej är
någonting mera häpnadsväckande än en elektrisk stöt, eller att den på
affischen prunkande eldsprutande draken ej är något värre odjur
än en beskedlig dresserad säl.

På aftonen dingla papperslyktor från fimmerstången på hvarenda 
liten <i>rikshaw</i>, hvarigenom gatorna förvandlas till rörliga
scenerier ur sagolandet, och från de låga envåningshusen uttränga
de egendomliga, barbariskt klingande tonerna från <i>samisen</i>, den
japanska gitarren, som knäppes af leende geishor, hvilka med sång
och dans roa sina husbönders gäster.


Bob tillbragte många angenäma timmar med att betrakta dessa
ting och ströfva omkring på gatorna, tittande in i kuriositetsbodarna 
och stundom afslutande en liten försiktig handel. Men midt
i all munterheten tycktes det honom, att det låg någonting i luften
— en underströmning af allvar, som utgjorde ämnet för oaflåtligt
samtal inne i hotellens rökrum. Skulle det bli krig? Det var den
fråga, som diskuterades från morgon till kväll.

Hvarenda människa visste, att underhandlingar pågingo mellan 
utrikesministerierna i Tokio och Petersburg, men hvilket skulle
resultatet bli?  Den allmänna öfvertygelsen vacklade hit och dit.
Ryssland var uppenbarligen ej hågadt att hålla sina löften; skulle
Japan strida?  Hvad var det för rättigheter, som saken rörde?
Koncentrerade Ryssland sitt intresse uteslutande på att äga en isfri
hamn och främja sin handel, eller afsågs därjämte anfall och
eröfring?  Var Japan starkt nog att utan hjälp genomdrifva hvad de
europeiska stormakternas diplomati ej förmått uträtta?  Skulle
Kina komma till sin eröfrares bistånd?  Skulle England indragas
i kampen?

Dessa och liknande frågor dryftades ända tills man var
utledsen på dem, och Bob kände, att det hela tiden endast var löst
prat, ty ingen visste någonting. Här fanns ingen upphetsning,
ingen skröt eller tog munnen full. De små soldaterna i sina
prydliga uniformer voro ej mycket synliga på gatorna, men det dröjde
ej länge, förrän Bob visste, att det helt stilla och oförmärkt
vidtogs förberedelser att föra väldiga arméer tvärs öfver Koreasundet.
Och hvad flottan beträffar, var ej dess blotta närvaro ett bevis på
att regeringen ämnade ha allting fixt och färdigt, för den händelse
att den strid, som många antogo oundviklig, skulle verkligen taga
sin början?

Morgonen efter sitt äfventyr i Uenoparken gick Bob efter
slutad frukost in i hotellets läsrum för att kasta en blick i
tidningarna, innan han begaf sig ut på sin vanliga promenad. Här
fanns fullt upp med illustrerade europeiska tidskrifter, som han
väl kände till, och därtill ett fem veckor gammalt exemplar af
»Times», som han genomögnade utan något vidare intresse. Ty
nyheterna voro skäligen gamla. Så fanns där äfven »Japan Mail»,
som var något mera underhållande och hvari han med stort nöje

läste en redogörelse för den senaste täflingen mellan australierna
och Warmers sportklubb, förutom underrättelser om hvad
engelsmännen hade för sig i Tibet och Somalilandet.

Men sedan han tagit reda på innehållet af de tidningar som
voro tryckta på engelska, öfvergick han, sin vana trogen, till de
inhemska nyhetsbladen och hängde öfver dem så allvarligt som
om ett oaflåtligt stirrande slutligen måste ge honom nyckeln till
gåtorna. Han önskade, att han kunnat läsa de underliga japanska
skriftecknen, somliga formade som halster, andra som små lador,
åter andra som små dansande troll, ritade af skolpojkar med några
få raka streck i grammatikens marginal. Han undrade hvad
mening som kunde ligga bakom dessa egendomligt pittoreska och
retsammma bokstäfver, och suckade, i det han lade tillbaka en af
tidningarna på bordet.

— Det går inte att läsa? sade en förbigående japansk uppassare 
med artigheten hos all österländsk hotellbetjäning.

— Nej, jag måste erkänna det, svarade Bob och smålog
tillbaka. — Hvad står här, till exempel?

— Där? Där står <i>Ninkin Shimbun</i> — mycket bra tidning.
Min onkel hörde en tid till den tidningen — fängelseredaktör.

— Fängelseredaktör? — Bob såg förbryllad ut.

— I Japan tidning alltid har två redaktörer på en gång.
Nummer ett han skrifver krigsministern dålig karl. Polisen han
kommer upp, säger: var så artig hör upp med hedervärd tidning;
hedervärd utgifvare, hedervärd tryckare — var så artiga gå i
hedervärda fängelse! — Nummer två redaktör gå i fängelse, nummer
ett han stanna kvar.

— Jag förmodar nummer två får bra betaldt för sådana tjänster? 
anmärkte Bob skrattande.

— Nej, sir, min onkel mycket fattig man.  Hans lön fyra
<i>yen</i> <footnote>1 <i>yen</i> = 1 dollar. </footnote> i månaden, men inte ge ut mycket, i fängelse jämt och samt.

— Stackars karl!  Han gör verkligen skäl för sina fyra <i>yen</i>.

Den lille uppassarens ansikte fick ett svårmodigt uttryck.

— Han inte nu längre vara fängelseredaktör, återtog han. — 
Allting upp och ner i Nippon!  Helt nyligen nummer ett redaktör

gå i fängelse, nummer två utan arbete.  Min stackars onkel säljer
<i>Ninkin Shimbun</i> vid järnvägsstationen Shimbashi.

I detta ögonblick inträdde portiern från stora vestibulen och
hälsade Bob med en djup japansk bugning.

— Japansk fin herre ber ni vara så vänlig taga emot honom.

— Ah! Hvem kan det vara? sade Bob, i den tron, att det
måste vara öfverbringaren af det väntade budskapet från ministern.

— Japansk fin herre, säger, att ni inte känner hans namn.
Men han mycket hög herre, mycket förnäm <i>samurai</i>. — I det han
tog på sig en min, som om han lämnade ett obeskrifligt viktigt
meddelande, tillade portiern: — Han heter Rokuro Kobo San.

Helt förvånad öfver att en så framstående person utvalts för
att gå med bud till honom, steg Bob upp och begaf sig tvärs
öfver korridoren till konversationsrummet. Portiern stängde dörren
efter honom, och när han gått ett stycke längre inåt rummet, kom
en spenslig gestalt med lätta steg honom till mötes.

Hvilken otydlig bild af en samurai Bob än skapat sig i sitt
sinne, försvann den nu vid åsynen af en särdeles vårdadt och
elegant klädd japan, som bar en redingote, hvilken skulle ha gjort
Londons förnämste skräddare all heder, och i handen ledigt förde
en cylinderhatt, som kunde ha varit tvillingbror med Bobs ännu
obegagnade Lincoln & Bennett.

Japanen var kort till växten, ehuru han måhända nådde öfver
sina landsmäns medellängd.  Till anletsdragen liknade han de
japaner af högre klass, som Bob sett uppe i departementet, men
härtill kom ytterligare en prägel af förfining, svår att definiera, som
utan tvifvel ledde sitt ursprung från hans samurai-blod, ehuru den
nog också, efter hvad Bob antog, stod  i förbindelse med hans
synbara bekantskap  med vesterländsk kultur.  Han hade i likhet
med alla af sin ras gulblek hy; det stenkolsvarta håret var tjockt
och stridt, och en smal mustasch prydde hans öfverläpp.  Det är
alltid svårt att bedöma en utlännings ålder, och Bob hade
liten eller ingen erfarenhet att gå efter.  Men af den okändes hela
väsen och hållning fick han det intrycket, att han ännu var
ganska ung.

— God morgon, sir, sade Bob med älskvärd artighet.

— God morgon, sir, sade japanen med det mest 

mönstergilla uttal nästan i samma ögonblick, i det han bugade sig med
oefterhärmligt behag. Bob bugade sig instinktmässigt tillbaka, men
kände, att hans hälsning verkade otymplig och stel genom
jämförelsen. 

— Jag hoppas, sir, att ni förlåter, att jag vågar störa er vid 
denna tidiga timme. Men jag fruktade, att jag annars ej skulle
få tillfälle att i egen person tacka er för den mycket stora tjänst
ni gjort mig och mitt hus.

Hans sätt att uttrycka sig var afmätt, lugnt och fullkomligt
korrekt, kanske en smula cirkladt och med en gammaldags <i>bouquet</i>, 
som tillhörde en artigare och sirligare tid än vår egen. 

— Ni torde måhända påminna er, sir, att ni för två dagar
sedan i vår Uenopark räddade en min landsman ur händerna på
en kines, som helt visst — jag har grundade skäl för mitt
antagande — skulle ha dödat honom, såvida ni ej ädelmodigt nog
kommit till hans hjälp. Denne kines var en man af dålig karaktär, 
färdig till hvad som som helst, kort sagdt, en skurk.  Japanen, 
som har er att tacka för sitt lif, är — min tjänare. Jag ber
att få frambära mitt tack.

— Min bäste herre, sade Bob smått förlägen, det hela var
ju en ren bagatell.  Jag föste undan karlen, och han sprang sin väg.

— För er, sir, kanske det var en bagatell.  För edra landsmän 
ligger det i blodet att hjälpa den, som håller på att gå under.
För er är det en småsak, men för mig betyder det mycket, mycket... 
Mannen, som ni räddade, är min tjänare; hans förfäder ha tjänat
mina nu i femhundra år.

— Det fägnar mig mycket, sir, att jag råkade passera förbi
i rätta ögonblicket. Tillåt mig lyckönska er till en sådan tjänare!
Han angrep den långe kinesen med den största oförvägenhet!

— Det är en mycket duktig gosse, men han håller på att
bli gammal. För tio år sedan var han med mig i kriget mot
kineserna; då var han i sin bästa ålder, och hans like fanns inte i
hela armén. Kinesen är, som ni nog såg, en man af mer än
vanliga kroppskrafter, men i envig med min tjänare vid
Feng-huang-scheng slapp han med knapp nöd undan och miste ena örat.

— Har han mistat ena örat? utbrast Bob. — Det kan väl

inte vara den kinesen, som vi räddade ur sjönöd på vägen från
Nagasaki?

Kobo Sans uttryck blef nätt och jämt frågande, och Bob gaf
en kort redogörelse för episoden med mannens räddning.  Detta
blef inledningen till ett långt samtal, som, med utgång från Kobos
föregående bekantskap med kinesen, öfvergick till en mångfald af
ämnen och då och då gaf Bob en vink om gästens ovanliga
intelligens och mångsidighet.  Han var tydligen en man af beläsenhet 
och omfattande intressen, hade farit vida omkring i sina unga
dagar och talade, som om han vore lika hemmastadd i alla
västerlandets  hufvudstäder.  Och så intresserad blef Bob, att han ej
märkte den växande mängden <i>rikshaws</i>, som stannade utanför
hotellets ingång och ur hvilka stego gäster, lastade med besynnerliga
knyten, resultatet af långt köpslående ute i den stora basaren.

Denna företeelse var ett säkert tecken till att tiden för andra
frukosten var inne, och när japanen reste sig för att taga afsked,
kom Bob plötsligt att tänka härpå och framkastade en halft
förlägen förfrågan, om icke japanen ville göra honom sällskap in i
matsalen. Men Kobo San försäkrade, att han nätt och jämt hann
infinna sig till ett öfverenskommet möte med hans excellens
krigsministern, och efter att ha artigt uttryckt sitt beklagande, framförde
han till Bob en inbjudan hem till honom själf dagen därpå. Bob
svarade ja med oförställdt nöje och följde sin gäst ut på gatan.
De skakade hand med hvarandra nästan lika så hjärtligt, som om
de varit gamla bekanta.

När Bob vände om för att åter gå in i vestibul en, stötte han
på den lille uppassaren, som blickade efter den försvinnande
gestalten med en blandning af beundran och skräck.

— Rokuro Kobo San, han mycket mäktig och förnäm man,
sade han förtroligt. — Han vara så god sända min stackars onkel
till hedervärda fängelset.
</chapter>

<chapter name="III. En samurais hem">  
<h2><small>III.

</small>En samurais hem. </h2> 

<poem>»<i>Takaki ya ni
	Noborite mireba —</i>»</poem>

Bob gnuggade sina ögon och märkte, att han fått ett sendrag
i nacken.  Ett ögonblick tänkte han, att han måste befinna sig i en
järnvägskupé; känslan var just densamma, som han erfarit under
en nattresa till London, då han haft en kupé för sig själf och
legat utsträckt på en soffa med hufvudet mot den runda
armbågskudden framme vid fönstret.

Men nej — aldrig hade han i England hört en så spröd och
mild stämma, som utan skymt af melodi sjöng så underliga ord:

<poem>
	»<i>Kemuri tatsu; 
	Tand no kamado wa 
	Nigiwai ni kere</i>».
</poem>

Han lyfte hufvudet från det låga nackstödet och drog sig till
minnes... Rösten kom genom väggen till hans rum — det var
ju för resten ingen vägg i vanlig mening, blott en tunn
skiljovägg af papper.  Tydligen var det tid att stiga upp.

Han kastade af sig det vadderade täcket och satte sig upp
— ej i sängen, utan på det halmflätade underlag, som utgjorde
snart sagdt enda möblemanget i hans rum. Nackstödet föll ned och
förorsakade ett lätt buller. Rösten i rummet näst intill upphörde
att sjunga; han hörde fräsandet af mjuka klädesplagg. Några
ögonblick senare gled en skjutbar papperspanel i skiljeväggen undan, 
och en gestalt uppenbarade sig. Det var en liten japan, som bar
ett badkar och ett ämbar vatten.

— God morgon, sir, sade den lille uppassaren med ett
leende och en bugning. — Ni vill väl ha ett bad på morgonen?

— Det vill jag visst, det, svarade Bob och reste sig hastigt.
— Det var sannt, jag tror ännu inte jag hört hvad du heter?

— Jag heter Taru, sir. Har ni sofvit godt, sir?

— Ja bevars, fast nog var hufvudkudden litet konstig. Var
det du, som sjöng just nyss, Taru? 
— Nej, sir, jag sjunger aldrig. Det var lilla damen, hedervärda 
matmor, sir, O Toyo San.

— Aha!

Bob ville ej göra några vidare frågor. Aftonen förut
hade han anländt till Kobo Sans landtgård nära Nikko, trött och
frusen efter den något långsamma järnvägsresan från Tokio och
fullt redo att efter en kopp varmt risvin draga sig tillbaka till sitt
sofrum.

Det var tre dagar sedan han första gången sammanträffat med
den japanske ädlingen, som besökt honom i hotellet. Under dessa
tre dagar hade Kobo San visat sig vara den angenämaste
sällskapsmänniska. Han hade ledsagat den unge mannen till allt, som var
sevärdt, både inom och utom Tokio: till en aftonunderhållning
inom den s. k. Lönn-klubben, där Bob sett de vackraste geishor
i Japan dansa till de sällsamma tonerna från <i>samisen</i> (den
tvåsträngade gitarren) och <i>koto</i> (ett slags lyra); till en täflingskamp
mellan tvenne väldiga brottare, och till en teaterföreställning, som
visserligen var afsedd att verka tragisk, men i stället roade Bob i
hög grad, så fantastiskt voro skådespelarnas ansikten målade, och
så löjeväckande — för europeiska ögon — voro deras åtbörder
och grimaser.

Bob var ofantligt intresserad af allt hvad han såg och kände
sig uppriktigt tacksam mot sin outtröttlige ciceron, men hans
förtjusning stegrades ännu mera, då han blef bjuden att tillbringa
några dagar i Kobo Sans villa på landet. Detta var ju ett enastående 
tillfälle för honom att med egna ögon få en inblick i Japans
husliga lif.

Två ting hade särskildt frapperat honom under dessa tre
dagar. Det ena var, att Kobo San tycktes vara en man af stort
anseende och inflytande; hvarhelst han kom, behandlades han med
ytterlig aktning och vördnad. Det andra låg däri, att fastän han
själf visste nästan ingenting om Kobo, tycktes Kobo veta ganska
mycket om honom.

Inga förtroenden hade gifvits, inga heller begärts, men Bob
hade det egendomliga medvetandet, att hans nyförvärfvade vän
hade fullkomligt reda på det ärende, hvari han kommit från
västerns örike till österns. När Kobo bjöd honom till Nikko, sade


han: »mitt hus ligger helt nära ......... . ..... ... att försäkra 
honom att för den händelse det bud, han väntade, skulle komma
plötsligt, medan han var kvar på landet, behöfde intet hindra honom 
från att genast hörsamma det. 

Bob hade aldrig kommit underfund med på hvad sätt hans
värd tagit reda på den främlings vistelseort, hvilken räddat hans
tjenare ur den enörade kinesens våld. Förklaringen var i själfva
verket mycket enkel. Sedan japanen förgäfves efterspanat Tschang-Wo 
för att anställa räfst med honom, hade han dagen därpå gjort
förfrågningar på alla europeiska hotell, och när han fått veta, att
det på ett af dem bodde en ung engelsman, som något så när
motsvarade den beskrifning han gaf, hade han satt sig ned på huk
vid hotellets grindar och väntat där ett par timmar, tills den han
sökte passerat förbi.

Och nu var Bob faktiskt gäst i huset hos en japansk <i>samurai</i>.
Själfva byggnaden var egentligen ett slags bungalow i två våningar,
stående på en upphöjd del af marken. En stentrappa ledde upp
till ingången. Ett berg höjde sig tvärbrant mot skyn i bakgrunden, 
en brusande bäck störtade utför ett fall, flöt in i fiskdammen
i den prydliga trädgården och förenade sig med floden nedanför.
Möblemanget var obetydligt; här funnos endast halmmattor,
betäckta med finväfd bambu, hvit och utan en fläck, en eller par
blomkrukor och ett egendomligt formadt ställ för en papperslykta,
vid hvilken, som Bob sedermera fick veta, Kobo San brukade läsa
om aftnarna. 
 
Men den europeiske gästens förvåning var blandad med
beundran öfver allt hvad han såg. Husväggarna voro rappade med
sand i olika färgskiftningar samt inlagda med musselskal och
glimmer; taket var af ljust poleradt trä, rutadt med ribbor i mörkare
färg och uppburet af lätta pelare. Tätt under taket var anbragt
en fris af utsökt fint måladt papper, nere vid golfvet löpte som
ett slags panel en smal bård af liknande material. På ena väggen,
fyllande utrymmet mellan golf och tak, hängde en <i>kakemono</i> — 
en målad duk, föreställande storkar, stående i vatten, hvarur
mosslupna klippor stucko upp.

Inne i ett hörn fanns infälldt ett slags väggskåp, där de
tjockt vadderade filtarna förvarades; hvartenda rum i ett japanskt


hus kan i nödfall inredas till sofrum. I en urholkning i golfvet
stod ett fyrfat med glödkol, enda medlet att uppvärma rummet.
Allting var rent och utan en fläck, färgsammansättningen ytterst
harmonisk, och Bob kunde ej låta bli att jämföra denna
förtjusande enkelhet med det konventionella engelska hemmets
öfverdrifvet konstmässiga och ofta nog smaklösa inredning.

Medan han ännu stod försjunken i beundran, kom Kobo in.
Men det var en Kobo, helt olika med den redingote-klädde
gentleman han lärt känna i Tokio. Hans värd var nu iförd sitt eget
lands dräkt, den fotsida, vidärmade kimonon, och fötterna omslötos
af de om vantar påminnande sockarna med sin särskilda afdelning
för stortån. Han bugade sig mycket djupt, när han trädde in i
rummet, och ett flyktigt leende gled öfver hans ansikte, då han
förklarade:

— Som ni ser, herr Fawcett, bibehåller jag, när jag är hemma
hos mig, de gamla sedvänjorna — den gamla dräkten, det gamla
uppträdandet. Jag arbetar i nuet, hämtar förströelse i det förflutna.
Har ni sofvit godt?

— Utmärkt godt! Men jag vaknade upp en gång och trodde,
att jag höll på att falla ur sängen.

— Ack, ni kommer snart att vänja er vid hufvudgärden...
Men nu är ni säkert hungrig.

Han ropade, utan att höja rösten, och på afstånd hörde man
till svar ett långdraget rop: »<i>Hoi-i-i, tadoima!</i>» (genast).

Efter några ögonblick inträdde två damer, åtföljda af
tjänarinnor, som buro mat på små lackerade brickor. Damerna föllo
med en smidig rörelse på knä och böjde sig framåt, tills deras
pannor rörde vid marken, mumlande: »<i>O hayo!</i>» (god morgon).
Bob blef en smula förlägen. Men Kobo sade någonting på
japanska, hvarpå damerna åter stego upp, gingo fram och sade: »God
morgon!» med den näpnaste brytning.

Kobo meddelade, att det var hans hustru och hans dotter,
O Kami San och O Toyo San. Bob skulle ha tagit dem för
systrar, så lika voro de i sina behagfulla öfverdräkter af violett siden,
sammanhållna af rikt guldbroderade gördlar. De kunde blott några
få ord engelska, men Bob kände sig nästan genast hemmastadd,
på ett så enkelt och intagande sätt välkomnades han.


Snart sutto alla fyra på kuddar på golfvet, medan de fyra
unga tjänarinnorna lågo på knä framför dem och bjödo första
rätten af Bobs första japanska frukost. Den bestod af vackra hvita
kakor, gjorda af bönmjöl och socker, samt svagt te i helt små
koppar. Härefter följde ett slags fisksoppa i lackerade skålar,
hvartill serverades en blandning af finskurna rädisor och gröna blad.
Bob fann, att han med ett par ätpinnar måste hämta upp fiskbitar
ur soppan, doppa dem i grönsaksblandningen och föra dem till
munnen. Hans första tafatta försök med de nya redskapen
framlockade dock ej ens skymten af ett leende på det artiga
värdfolkets ansikten.

Sedan följde räkor, inbakade i deg, fiskpastejer, ris i
guldlackerade skålar, syltade plommon, kanderade valnötter och flere
andra rätter. I åtskilliga af dem förekom fisk i en eller annan
form. Men allt serverades i så dvärglikt små kvantiteter, att Bob
kände, att han skulle vara lika hungrig som förut, äfven om han
åte upp alla fyras portioner. Han kände sig till mods ungefär
som Gulliver vid en stor bankett i Lilleputtarnas land.

Bredvid honom stod under hela måltiden en vacker
porslinskruka full med sake, det bekanta risvinet, hvilket smakar som
tunnt öl och vatten. Bob tyckte ej om det, men han hade
antagit Kobo Sans inbjudan och var besluten att utan att blinka
uthärda allt hvad japansk gästfrihet skulle kunna innebära.

När måltiden var afslutad, drogo damerna sig tillbaka, och
Bob tillfrågades af sin värd, om han hade lust att följa med ut
och åka. Vid dörren hittade han sina stöflar, och Kobo San tog
på sig ett par sandaler, som han gjorde fast genom att sticka in
en rem mellan stortån och den öfriga delen af foten. Utanför
väntade två vackra <i>rikshaws</i> med sina tvåbenta dragare, som satte
i väg med full fart utför backen, nedåt den präktiga cederallé,
som i nästan obruten linje sträcker sig nära tjugo engelska mil.

Detta var början af en vecka bland de angenämaste, som
Bob någonsin tillbragt. Han satte sig in i husets enkla sedvänjor:
tog instinktmessigt af sig skodonen, då han kom in, och lärde sig
att något så när bekvämt intaga den nedhukade ställningen på
golfvet och att med aptit förtära de nya underliga rätterna. Han
lärde sig till och med fördraga det entoniga knäppandet på lyran,

när O Toyo San spelade för honom och sjöng underbara visor
som hon försökte öfversätta på sin vackra brutna engelska.

Vissa dagar var Bob lämnad mycket åt sig själf, då Kobo
erhöll många bref och telegram, som i långa timmar höllo honom
sysselsatt inne i hans eget rum. Då brukade Bob småprata med
Taru, tjänaren, som gaf honom många värdefulla upplysningar om
sin husbondes familj, alltid med ytterlig grannlagenhet.

Kobo var en ättling af en lång släktlinie samuraier, själfva
vasaller åt en mäktig <i>daimyo</i> eller länsfurste, hvars familj med ära
nämndes i Japans historia. Taru kom ihåg den tid, då Kobos
släkt kämpat i det stora inbördes kriget, efter hvilket det moderna
Japans underbara framstegsperiod tager sin början. Före den
tiden hade främlingar och allt utländskt af japanerna betraktats med
det oförsonligaste hat; Kobos egen far hade varit bland dem, som
1868 besköto den utländska kolonien vid Hiogo, och hade af
mikadon dömts till <i>hara-kiri</i>.

Bob invigdes i de hemska detaljernaa af detta slags
afrättning, då delikventen utan en invändning eller ett tecken till fasa
eller fruktan på sin herres befallning med egen hand gör slut på
sitt lif.

Kobo var en nioårig gosse, då hans far dog, och han hade
vuxit upp under det nya systemet. Han hade spelat en
framstående roll inom den japanska riksdagen och mycket utmärkt sig i
kriget mot Kina.

Han åtnjöt nu den kejserliga regeringens speciella förtroende.
Taru förklarade ej, hvad för slags ställning han innehade, och hur
nyfiken Bob än kände sig, kom han sig ej för med att fråga.
Det var tydligt, att den unge tjänaren hyste en gränslös vördnad
för sin husbonde.

Hur intressanta alla dessa pratstunder med Taru än voro,
hade dock Bob allra roligast, när hans värd på kvällen, efter att
ha varit osynlig hela dagen, underhöll honom med skildringar ur
sitt lands historia och förtäljde de underbart fantastiska sägnerna
från Gamla Japan. Han fick höra talas om shogunernas
långvariga tyranni, då de höllo titulärhärskaren, mikadon, i sträng
afskildhet från världen och tillvällade sig hela hans makt, ända tills

den stora revolutionen bröt ut 1868, då mikadon återinsattes i sin
värdighet och shogunatets makt för alltid var bruten.

Han lärde känna den gamla klassindelningen, hurusom de
mäktige länsfurstarna gjorde vasalltjänst åt regenten och innehade
sina förläningar på det villkor, att de gjorde krigstjänst, medan
samuraien, länsfurstens stridbare underhafvande, själf var höfding
öfver väldiga horder af krigare och ofta ägde större makt än sin
herre. Han fick höra talas om prästerna tillhörande de bägge
religionerna, <i>shinto</i> och buddhaismen, och några af deras underbara
tempel i Nikko besökte Bob i sällskap med sin värd. Han fick
veta, att under dessa tre klasser, länsfurstarnas, krigarnas och
prästernas, kommo jordbrukarnas, handelsmännens och handtvärkarnas,
hvilka ansågos utan någon betydelse, hur stora rikedomar de än
kunde förvärfva.

Han hörde talas om att Japans sällsamma uppvaknande, som
följde på mikadons slutliga underkufvande af shogunen.
afskaffandet af feodalsystemet, samuraiens afväpnande, ifvern att tillägna
sig västerländsk kultur, beredvilligheten att införa västerländska
uppfinningar. Dessutom njöt han af åtskilliga af det forna Japans
legender, och en afton fick han se Kobo iförd samuraiens gamla
rustning, en blandning af ringbrynja och pansarplåt, med
utskjutande axelstycken, nässkydd och ringkrage, hjälm och benskenor,
ett långt spjut och tvänne svärd, burna det ena ofvanför det andra
vid vänstra höften. Bob kände sig försatt tillbaka till den
romantiska medeltiden i Europa, då väpnade riddare drogo ut på
äfventyr och lyckosoldater sålde sin tjänst åt den härskare, som hade
användning därför, och han började få ett litet begrepp om den
obändiga kraften och hänförelsen hos folket, som, när den ej
längre fick koncentrera sig på krigiska företag, skaffade sig ett
annat utlopp i Japans förvånande uppsving i handel och industri.

Det, som mest af allt väckte Bobs förundran, var den inblick
han fick i samuraiens ideella föreställningssätt. Kobo talade aldrig
om sin ära, den var ej någonting, som man vare skryter med eller
söker lägga i dagen, men af de legender och sägner han
berättade och af själfva hans sätt att berätta förstod Bob, att hans ideal
af ära var lika med, så vida det ej öfverträffade de ideal, som
hägrade för kristenhetens bålde riddersman.

Förr i tiden var samuraiens trohet och hängifvenhet för
länsfursten hans lifs ledstjärna. Af ingenting, ej den grymmaste tortyr,
ej ens af döden lät han hindra sig från att fullgöra hvad han
ansåg som plikt. I Sengakujitemplet i Tokio hade Bob sett de
fyrtiosju »vågmännens» grafvar, dessa Japans nationalhjältar, hvilkas
historia, sådan han hörde den från Kobos läppar, var en hjältedikt
en iliad, som var bokstafligen sann. Dessa <i>ronin</i> — deras namn
betyder »af vågor kringkastade» voro tappra krigare, och sedan
deras herre tvungits att taga sitt eget lif, slöto de ett förbund för
att hämnas hans död på den man, hvars förräderi störtat honom
i elände. Utan att vackla sträfvade de mot sitt mål, ehuru de
visste, att slutet äfven för dem själfva måste bli döden.
Orubbligt fullföljde de sin afsikt, trots alla hinder och svårigheter;
deras herres fiende blef dräpt, och med gladt jämnmod togo de
emot sin egen oundvikliga dom. Alla fyrtiosju dödade sig själfva
på det sätt, som förelagts dem.

Men Kobos samtal rörde sig ej uteslutande om det förflutna.
Han talade om de svårigheter, som just vid denna tid hotade hans
land — svårigheter, som till större delen ägde sin grund i
västerländska makters inblandning. Med sin ständigt växande
befolkning, sin jord, hvaraf en stor del ej lämpade sig för odling, och
sin hastigt uppblomstrande industri behöfde Japan utlopp för sin
sparade kraft och var fast beslutet att ej låta sig afstänga från sina
lagliga handelsområden i Mandschuriet och Korea genom
afspärrningsåtgärder, vidtagna af Ryssland, som trädt emellan och
beröfvat landet frukterna af segern öfver Kina. Det var numera ingen
hemlighet, att det kommit till en kritisk punkt i underhandlingarna
mellan de bägge kejsarrikena. Ryssland lofvade, men höll ej sina
löften; Japan bidade sin tid.

Skall Japan börja krig? - Bob kunde ej låta bli att
framställa denna fråga. Kobo smålog.

— Ni såg den lilla trätan i går mellan två <i>rikshaw</i>-män på
den smala vägen? De kunde ej komma förbi hvarandra, men
ingendera ville ge vika. En lång stund bugade och smålogo de
och resonnerade helt älskvärdt. Men plötsligt, som ni nog såg,
lyste det till i den enes ögon, dragen stelnade i ett vredgadt
beslut, och han skaffade fram sig själf och sin vagn genom ett

våldsamt slag, som gjorde motståndaren hjälplös... Våra
diplomater komma att vara artiga, tills sista ordet är sagdt, men då —

Det var dock ej Kobo ensam, som var den gifvande parten.
Bob kände att, när nu hans värd hade fullständigt reda på det
ändamål, hvari han kommit till Japan, borde han måhända
meddela något mera från sitt föregående lif. En afton började han
därför berätta om sina föräldrar och om sitt hem i bergstrakten
nära Penrith; om sin skoltid i Glenalmond och den kraftigt
härdande uppfostran han där fått, om sin tidiga lust för mekanik och
de efterhand följande åren hos en ingeniörsfirma i Glasgow och
vid Glasgows universitet. Han talade anspråkslöst om sina
erfarenheter, med hänförelse om sitt arbete och förhoppningsfullt om
framtiden. Och Kobo, som lyssnade utan några yttre tecken till
deltagande, sade några enkla ord af uppmuntran, som Bob satte
mycket större värde på än om de varit slösande med beröm och
smicker.

En tillfällig hänsyftning på kriget med Kina 1894 förmådde
en dag Bob att göra en fråga i ett ämne, som sysselsatt hans
fantasi alltsedan det lilla äfventyret i Uenoparken.

— Tschang-Wo? sade Kobo med ett leende. — Ja, jag skall
berätta för er om honom, såvida ni ingenting har emot att höra på
en något långdragen historia. Det var hösten 1894. Jag var då
kapten vid elfte regementet. Vår general, grefve Yamagata, hade
drifvit kineserna öfver Yalufloden, och vi hade gjort ett angrepp
på Feng-huang-tscheng, endast för att finna platsen som en hög
af ruiner. Men en väldig kvantitet förråd föll i våra händer, och
det var medan vi vidtogo anordningar för deras fördelning och
för vår hufvudarmés framryckande från Kiu-lien-tscheng, som
underrättelse anlände till general Tatsumi om en olycka, som drabbat
ett af våra transporttåg. Det var ett af dessa förargliga missöden,
som vålla förlust och förtret utan att inverka på fälttågets gång
i öfrigt.

— Vi hade åtskilliga erfarenheter af den sorten under vårt
boerkrig, anmärkte Bob. Men förlåt — jag afbröt er.

— Ett halft kompani infanteri, som eskorterade en stor mängd
krigsmateriel, hade öfverfallits af en skara tatarer från ett bakhåll
i bergen På höger sida. Nästan alla våra män hade dödats;
återstoden tillika med vagnarna fördes upp i bergen. Anföraren för
dessa <i>guerilla</i>-krigare, eller röfvare, som de rätt och slätt borde
kallas, var en viss Tschang-Wo, en ökänd fribytare, som samlat
kring sig ett fruktansvärdt band fredlöse och banditer och
opererade på egen hand därmed. Upplysningen gafs oss af en af
vagnarnas körsvenner, som skurit af sina draglinor och sålunda lyckats
rädda sig. Han berättade för oss, att banditerna voro mycket
talrika, men som öfverfallet skett så plötsligt, hade han ej hunnit
uppfatta några enskildheter. Tydligt var, att öfverumplingen
planerats på det skickligaste sätt, ty den kapten, som förde befälet
öfver vår kolonn, var en särdeles framstående officer.

Generalen kunde knappast låta en dylik fräckhet förbli
ostraffad. Helst hade han velat sända kavalleri för att förfölja
röfvare-bandet, men den bergiga terrängen förhindrade det. Händelsen
gjorde, att mitt infanterikompani varit det första, som klättrat
uppför skansarna vid Kiu-lien-tscheng, och general Tatsumi valde ut
oss att följa marodörerna i spåren. Men han gaf oss endast
tjugufyra timmar. Om vi ej hunnit upp dem inom den tiden, skulle
vi vända tillbaka; han sade, att han ej hade råd att släppa ut ett
helt kompani på måfå bland bergen.

Jag begaf mig alltså genast åstad med mina män.
Banditerna hade fyra timmars försprång, och olyckligtvis visste vi ej
alls, hvilken väg de tagit. Men mycket talade ju för att de skulle
bege sig med rofvet till sitt stamhåll, och vi upptäckte, att detta
var beläget två eller tre dagsmarscher längre bort uppe i bergen.
Det var femton mil till den plats, där de legat i bakhåll; det var
fyra timmars marsch, så att fienden var inalles åtta timmar före
oss. Vi hade bara sexton timmar kvar af våra tjugufyra. Skulle
vi kunna utföra vårt uppdrag? Vår enda fördel låg däruti, att
Tschang-Wo hade byte att släpa på. Han hade utan tvifvel
infödingar, som han tvungit att hjälpa sig bära; vagnar skulle vara
till ingen nytta i bergen, och lastade kulis vandrade kanske bra
nog långsamt...

Just som vi begåfvo oss i väg, for det för mig, att vi skulle
kunna begagna oss af floden, om blott båtar anskaffades. Efter
något sökande fingo vi tag i så pass många flatbottnade farkoster,
att alla våra män rymdes, och så stakade vi oss utför floden
omkring sexton mil, i det vi sparade våra ben och gjorde ganska
god fart, eftersom vi drefvo med strömmen. Vi höllo skarp
utkik uppåt stränderna, och slutligen påstod min tjänare Taru, en
förträfflig spejare, att han såg spår, som utvisade, att en stor styrka
nyligen vadat öfver floden. Vi lade i land, följde spåren och
ansträngde oss att hinna upp dem vi sökte.

Vi hade ej gått långt, då vi träffade på en kuli, som låg
döende vid vägen. Han berättade, att han blifvit svårt
misshandlad af tatarerna, därför att han varit ur stånd att bära sin börda.
Af honom fingo vi veta, att röfvarbandet passerat floden för
omkring sju timmar sedan. Klockan var ett på middagen. Mina
män voro vid utmärkt vigör, eftersom båtfärden besparat dem en
ansträngande marsch, och den japanske infanteristen — ursäkta att
jag säger det — finner näppeligen sin like, när det gäller forcerad
marsch. I skymningen hade vi tillryggalagt trettio mil genom
bergstrakter. Då gingo några af mina bästa män ett stycke före
för att se, om de kunde få tydligare spår af fienden. På
förnatten kommo de åter. De hade hittat ett stort läger omkring sex
mil längre bort; eldar brunno, men bivuaken hade fåtalig vakt.
Tschang-Wo trodde synbarligen, att han hunnit långt före någon
möjligen förföljande styrka. Vi marscherade genast vidare.

Banditerna höllo som bäst på med sitt dryckeslag, och
stämningen var hög, när vi kommo inom hörhåll af deras läger, som
var slaget i en dalklyfta. Jag sände ut en spejare; han kom åter
med underrättelsen, att de tycktes vara i färd med någon
afrättning. Otvifvelaktigt var det några af mina olyckliga landsmän,
som fallit i tatarernas händer och nu skulle bli offren, och jag
visste, att deras död skulle bli hvarken snabb eller plågfri. Efter
att ha sändt ett tjog af mina män till dalsänkans andra ända för
att afskära banditernas återtåg, väntade jag endast så länge, att de
skulle ha hunnit intaga sin ställning. Sedan störtade återstoden af
oss utan ett ljud ned på röfvarbandet. Vaktposterna voro så
intresserade af hvad som tilldrog sig i lägret, att vi fullständigt
öfverrumplade dem, och vi voro nästan midt inne i lägret, innan
alarm gafs.

Det blef en het strid, en präktig strid, så länge den varade,
men mina män hade en dryg räkning att göra upp, och de hade
föresatt sig att ge stråtröfvarna en läxa. Min tjänare Taru en
riktig tiger, när det gäller blodsutgjutelse, rusade rakt på den långe
tataren, Tschang-Wo, och måttade ett hugg mot hans hufvud.
Men hugget afvändes af en af höfdingens tjänare och träffade
endast delvis, i det att det skar af bofvens högra öra. Sedan
började de brottas, Tschang-Wo och Taru, och det blef ett förtvifladt
slagsmål, där de båda lågo och vältrade om hvarandra på
marken, ty fastän tataren är groft byggd och enormt stark, var Taru
på den tiden yngre, och ingen i hela japanska armén kunde mäta
sig med honom i brottning. Tyvärr fick han ett slag i hufvudet
af samme man, som afvändt hans hugg från Tschang-Wo och
innan jag hann komma till hjälp, kafvade sig tataren på fötter och
försvann i mörkret. Han var en af de få, som lyckades komma
undan. Vi utrotade så godt som hela bandet. Som jag anade,
hade han hållit på att tortera ihjäl de sex eller sju japaner, hvilka
de tagit med sig som fångar från bakhållet. Vi hade två timmar
kvar af våra tjugufyra.

— Och hvad gör Tschang-Wo just nu i Tokio?

— Jag vet inte, fastän jag har min tro på mig. Jag har
hört mycket litet talas om honom sedan kriget. Men han är
fortfarande höfding för sitt röfvarband, och vi ha alla skäl att tro, att
han står i Rysslands sold. Men han är inte längre i Tokio. Så
fort Taru berättat mig, att han stött på honom i Uenoparken,
sände jag ut folk i tatarens spår. Han hade då redan försvunnit,
och jag tror inte han kommer åter i brådbrasket; hans felande öra
gör honom alltför lätt igenkännlig.

En dag, ej långt efter det Bob sålunda fått höra
Tschang-Wos historia, var hans värd mer än vanligt sysselsatt. Det ena
telegrammet efter det andra aflämnades, och ehuru damerna icke
visade någon ängslan, röjde de dock genom vissa små tecken, som
skulle ha undgått en mindre intresserad iakttagare än Bob, att en
kritisk tidpunkt var inne. Få yttre ömhetsbetygelser växlades
mellan Kobo och hans närmaste, men det var lätt att se, hur
fullständigt hans hustru och hans dotter gingo upp i honom och hur de
alla afgudade ende sonen i huset, som gick i skola i England.

Det var onsdagen den 3 februari. Bob satt tillsammans med

damerna och väntade på att Kobo skulle infinna sig till den
måltid, som intogs midt på dagen. Ändtligen kom han.

Damerna reste sig på knä och gjorde en djup bugning för
honom. Han var klädd i europeisk dräkt; i handen höll han ett
telegram.

— Till er, herr Fawcett, sade han allvarligt.

Bob tog kuvertet, slet upp det och läste: »Anhålles, att ni
genast inställer er hos amiral Togo i Sasebo.»

Det var undertecknadt af den sekreterare, som han sett, när
han besökte regeringsbyggnaden i Tokio.

— Jag är inkallad, sade han till Kobo.

— Ja. Jag följer med er. Låtom oss nu sluta vår måltid.

Bob var så feberaktigt upprörd, att han hade svårt för att
äta. De andra voro till det yttre så lugna, som om ingenting
händt. De många rätterna buros in som vanligt af de leende
unga flickorna. Bob försökte smaka på dem alla, men han var
glad, när måltiden var öfver och värden förkunnade, att <i>rikshaws</i>
skulle stå utanför dörren om en halftimme. Honom tycktes
uppskofvet oändligt.

Afskedsstunden kom. Bob bjöd farväl till O Kami San och
O Toyo San, i det han af fullaste hjärta tackade dem för den
gästfrihet de visat honom. Sedan steg han upp på sin plats.
Kobo San följde honom. Inga handtryckningar, inga
afskedskyssar växlades; hustrun, dottern och de unga tjänarinorna bugade
sig till marken i den ödmjukaste hälsning. Och när vagnarnas
dragare satte af i fullt språng utför backen, vände sig Bob om
och såg dem alla utanför dörren, alltjämt med leende ansikten,
och hörde dem på sitt sällsamt veka och obetonade sätt ropa ut
det långdragna afskedsordet:

— <i>Sayonara! Sa-yo-na-ra!</i>
</chapter>

<chapter name="IV. Sex mot en">
<h2><small>IV.

</small>Sex mot en.</h2>

Tåget skramlade med sådan svindlande fart ned mot Tokio,
då och då skärande de praktfulla cederalléerna, att Bob i hvart
ögonblick fruktade det skulle urspåra och brådstörtad! afsluta
hans karriär redan innan den börjat. Men han kom helskinnad
fram till Tokio, och efter att vid stationen ha sagt farväl till Kobo
San, skyndade han till sitt hotell.

Efter att ha ordnat med sin packning fann han, att han ännu
hade kvar ett par timmar, innan tåget gick västerut, och han gick
in i läsrummet för att titta på tidningarna, som han ej sett under
sin frånvaro. Där kom han rakt på en modfälld grupp, bestående
af hans bekantskaper från resan, herrar Morton, Schwab och
Desjardins samt några andra européer och ett par amerikaner, alla
tydligen tidningskorrespondenter.

— Hallå! ropade Morton. — Trodde ni var i Hong-Kong
vid det här laget! Den som ändå vore så lycklig!

Mortons högljudda stämma och hotellets atmosfär utöfvade
en underlig kontrastverkan på Bob efter stillheten och lugnet ute
på landtgården vid Nikko.

— Hvad för slag? Trifs ni inte i Japan? sade han leende.

— Uff! grymtade Morton. — Nog ha vi sett mycket af
Japan alltid, där vi suttit på samma fläck och gjort frågor utan att
få några svar! Jag har icke skickat min tidning ett hyggligt bref,
alltsedan jag kom hit. Allt hör man ryktesvis i London, innan
vi få veta det här. Den usla legationen håller på allt hvad den
möjligen sitter inne med. Men hvad har ni haft för er?

— Jag har varit i Nikko.

— Hvad säger ni? För att mäta upp afstånd?

— Ja, svarade Bob. — Mellan väster- och österländsk kultur.

— På tal om mäta, inföll herr Schwab ögonblickligen, så
har jag en liten ny, micke behändig batenterad pjäs, som sättes
på den gasmätare i köket — inbespara halfva gasen! Micke
praktisk, kan verkligen rekommendere den —

Han tvärstannade, förbluffad öfver att hela sällskapet brast i
skratt. Men Morton, som anade, att här fanns någonting att
inhämta, fortsatte sina forskningar.

— Ni går väl utan sysselsättning, liksom vi andra?
Japanernas valspråk tycks vara: »Utlänningar torde ej besvära sig».
Hela massor af ansökningar ha ingått.

Ehuru Bob ej fått några bestämda order att iakttaga tystnad

beträffande sin blifvande tjänstgöring, kände han dock, att han ej
hade rätt att yppa någonting i förtid.

— Det är ju i alla fall ett ganska angenämt sätt att
tillbringa en ledighet, sade han. — Här finns ofantligt mycket att se

— Ja, det var ett sannt ord! sade fransmannen. - jag är
alldeles 'anförd! Oh, de japaner, de äro helt enkelt <i>adorable!</i>
Deras artighet, utsökt! De säga en allt, men med hvilket behag
— ja, allt, utom det man vill veta!

— Det har ni rätt uti, sade herr Jacob Vanzant,
krigskorrespondent till »Newyork Eagle». — Jag bespetsade mig på att
kunna få förste bäste kypare att ladda ur sig ett tjog färska
nyheter, men lättare kunde man förmå den egyptiska sfinxen att
prata än det går att locka någonting ur dessa leende och bugande
unga spolingar i utrikesdepartementet. Men krig blir det, mina
herrar, det är inte tu tal om det. Hör på detta:

Han tog upp ett fjorton dagar gammalt nummer af »San
Francisco Argonaut», som låg vid hans armbåge.

»Medlemmarna af vårt samhälle skola med saknad erfara, att
fru Isidore G, Pottles och hennes systerdotters uppehållsort sedan
den 15 d:s är höljd i dunkel. När vår värderade medarbeterskas
vanliga korrespondens ej ingick till redaktionen, riktade vi
telegrafiska förfrågningar till ryske öfverbefälhafvaren i Mandschuriet
och erhöllo till svar följande meddelande: 'Mesdames priées de
faire retour via Port Arthur; disparues il y a deux jours'. Vi hysa
grundad förhoppning, att trots det kaotiska tillståndet i
Mandschuriet fru Isidore G. Pottles beundransvärda energi och
beslutsamhet, hvilka tagit sig ett slående uttryck i den följd af spännande
korrespondenser, som varit synlig i <i>Argonaut</i>, utgöra en borgen
för att hon omsider välbehållen återvänder till sin fädernestad.»

— Men jak förstår icke, sade herr Schwab, hvarför denna
fru Bottles — hur säger man? — våghalsenhet? — skall bli en
orsak till krig?

Herr Vanzant smålog och förklarade därpå, att om ej de
ryska myndigheterna haft allvarlig anledning att befara, att
fientligheter voro nära förestående, skulle de ej brytt sig om att afbryta
fru Pottles tilltänkta färd tvärs öfver Korea till Söul och sålunda

stympa det program den värda damen föresatt sig att genomföra,
när hon på sin lilla tripp jorden rundt lämnade San Francisco.

Mycket sinnrikt uttänkt, anmärkte Morton, men har ni
inte annat än det här att gå efter, synes det mig, att ni bygger
upp en skyskrapare på mycket lös grund.

— Jag förmodar, min herre, genmälde amerikanen, att ni
aldrig sett fru Isidore G. Pottle?

Desjardins ville genast veta allting om den äfventyrslystna
damen, och ett lifligt samtal följde, hvari Bob dock icke deltog.
Ihågkommande telegrammet, som han stoppat ned i sin ficka, hade
han känt sig något besvärad, medan herr Vanzant utvecklade sina
skäl. I medvetandet af att ej vara någon diplomat och rädd för att
han i ett obevakadt ögonblick skulle låta undslippa sig någon
underrättelse, som, äfven om den sade aldrig så litet, dock skulle
telegraferas ut öfver hela världen, passade han på och aflägsnade
sig oförmärkt.

— Civiliserade, säger ni? Ach, de köpa ingenting! Ruskin,
de inte vilja läsa honom, min patenterad mangel — inte se åt
den ens en gång! Ach, när jag var i den Kongostat med herr
Barnaby, de hyggliga svartingar köpa allt: knappnålar,
gräsklippningsmaskiner, lexikon, hårolja —

Dessa voro de sista ord Bob hörde, när han lämnade
rummet, och de sista han på ganska länge skulle höra ur herr
Schwabs mun.

Klockan tio samma afton lämnade han i all tysthet hotellet
och åkte med sin anspråkslösa packning i en rikshaw till
Shimbashistationen för att fara till Sasebo. Han hade före sig en lång
resa, men han anade ej, hur lång den i själfva verket skulle bli.
Många gånger den natten och dagen därpå fördes hans tåg in på
sidospår för att lämna rum åt andra tåg, som transporterade
trupper till hamnarna västerut. Så länge det var mörkt, sof han
ganska bra, men när morgonen grydde, vaknade han och märkte, att
stora ting voro i görningen.

Vid stationerna, där förfriskningar i prydliga små lådor
utbjödos till passagerarna, såg han folkhopar, som stundom löste
upp sig, stundom tätnade alltmera, medan ansiktena uttryckte den
största ifver och spänning. På en station, som var öfverfull till

trängsel, såg han ett tåg ånga åstad med en betydande transport
af prydliga små japanska soldater. Han frapperades af den glada
tillitsfullhet, som präglade deras hållning, och det uttryck af
stolthet, hvarmed kvinnorna och barnen på platformarna togo farväl
af dem. Här fanns ingenting af den öfverspända hänförelse och
skärande smärta, som han sett hos de folkmassor, hvilka togo
afsked af de brittiska soldaterna, när dessa anträdde färden till
Sydafrika för fem år sedan. Man såg inga, som kysstes eller hårdt
tryckte hvarandra i hand; inga kvinnor eller barn hängde sig om
halsen på de bortdragande krigarna, ingenting hindrade dem i
deras rörelser, inga tårar beledsagade de sista afskedsorden. Några
rop »<i>banzai! banzai!</i>» <footnote>Ordet betyder egentligen »tiotusen år» och användes som lefverop.</footnote> höjdes, när tåget satte sig i gång, och
sedan skingrades mängden lugnt och i god ordning — måhända
för att i hemmens ostördhet dölja sin sorg. På Bob gjorde
scenen ett starkt intryck; det var som när korsfararna drogo bort i
forna, stolta tider.

Han var ganska belåten, när han efter omkring trettio
timmars resa ändtligen nådde Sasebo, den sjöhamn, där han visste,
att den japanska flottan låg. Efter att ha lämnat kvar sin
kappsäck på järnvägsstationen, frågade han stationsinspektoren om
vägen till hamnen. Denne svarade artigt, med de få engelska fraser
han hade till sitt förfogande, att dit var det icke långt.

Alltid hågad att se så mycket af land och folk, som tillfället
medgaf, beslöt Bob att gå ned till hamnen till fots och afvisade
de rikshaw-kulis, som vid stationen stodo och väntade på de
resande. Ett regemente från södra Kiushiu hade nyss anländt med
tåget, och folkmassorna, som samlats för att hälsa på de
återvändande, höllo på att skingras, då Bob vandrade ut, med samma
lugn och ordning, som han observerat vid öfriga stationer på
linjen. Men några stycken af dessa patrioter hade inmundigat väl
mycket <i>sake,</i> och en eller par gånger gick Bob åt sidan för att
lämna fri passage åt smärre klungor af bråkmakare, som tycktes
för sin del behöfva hela landsvägen.

När han passerade en grupp af sex sju stycken unga män,
som han tog för studenter, hörde han ordet <i>orosha</i>, som han
mindes var den japanska beteckningen för »Ryssland». Härpå följde
en hel rad anmärkningar, som af tonen att döma ej innehöllo
några artigheter, och lika tydligt var, att de voro ämnade åt
honom. Med tanke på den både långa och kalla resan hade Bob
satt på sig sin långa luddiga resrock, som täckte honom från
hälarna ända upp till öronen, och på hufvudet bar han ett slags
jägarmössa, som var särdeles praktisk, om också icke vidare elegant.
Den långa gestalten i denna dräkt, det ljusa håret och de blå
ögonen — mera behöfdes ej för att han skulle te sig som en ryss
för dessa halffulla krigare, hvilka under nu rådande
omständigheter ej med alltför blida ögon betraktade arffienden.

Bob såg sig ej om; han måste draga på munnen vid tanken
på att man tog honom för moskovit. »Aldrig visste jag, att jag
tog mig så ståtlig ut», tänkte han.

Som han gick hastigare och i mera direkt kosa än de
bullersamma studenterna, väntade han att han skulle komma ur sikte
för dem inom några minuter. Men han märkte med en känsla af
obehag, att sällskapet bakom honom också påskyndade sina steg;
skymforden ljödo högre och i oaflåtlig följd, och äfven de glesa
återstoderna af folkmassan, som hittills förhållit sig så lugn och
sansad, började i skymningen, efter hvad han kunde se, betrakta
honom med en viss misstänksamhet. Han visste, att obildade
japaner ej skilja på några nyanser i fråga om främlingar, och
ihågkommande hvad han i Nikko hört af Kobo och än mera af hans
tjänare Taru om de våldshandlingar, som för ej särdeles många år
sedan begåtts mot européer af uppretade japaner, kände han en
viss oro vid tanken på hur detta skulle sluta.

Det var hopplöst att söka blidka ynglingarna genom att
meddela dem, att han till nationaliteten var britt, ty hans hela förråd
af japanska ord bestod af namnen på några vanliga föremål, och
deras förbittring skulle måhända endast stegras, om de såge, att
han ämnade tilltala dem.

I afsikt att göra sig fri från sina förföljare, tog han
plötsligt af inåt en trång gränd, ledande som han trodde rakt ned mot
hamnen. Byggnaderna å bägge sidor voro små envåningshus,
uppförda af trä, hvilkas rörliga framsidor, som varit borttagna
under dagen, nu insatts till natten. Inga lyktor hängde vid
ingångarna, och den enda gatlykta, som fanns, var ej tänd. Hela
gränden låg öde. Tvåhundra meter längre fram vandrade två kineser
åt samma håll som Bob.

Han hade knappast vikit om hörnet, förrän han märkte, att
han begått en blunder. Denna öfvertygelse stärktes ytterligare inom
några ögonblick, ty studentflocken, som nu blef djärfvare, när den
visste, att den ej längre var inom synhåll för de mera sansade
elementen af folksamlingen, följde efter honom in på den smala
gatan med allt högljuddare och mera hotande rop. Bob var illa
till mods; ett gatuupplopp skulle ej bereda honom någon fördel.
Och medan han instinktmässigt påskyndade sina steg, grep han
stadigt om den knöliga käpp af körsbärsträ, som skänkts honom
af Kobo i Nikko, och beredde sig att ögonblickligen taga emot
sina förföljare, om de skulle försöka gå anfallsvis till väga. Han
hade en förkänsla af, att de förr eller senare komme att rusa på
honom, och fastän han var tämligen säker på, att han, genom att
ofördröjligen taga till fötter, med lätthet skulle hinna undan sina
småväxta förföljare, bar det honom dock emot att taga till flykten
för en flock studenter, som räckte honom till axeln, i synnerhet,
som hans flykt måste bevittnas af två kineser.

Hans aningar bekräftades inom ett par minuter. Ett tjut
upphäfdes, och flocken började språngmarsch. Snabbt som tanken
tog han ett steg åt sidan in i ett hörn mellan spjelgrinden till en
bod och ett lågt staket, som löpte ett par fot från husväggen och
omslöt något slags arkitektonisk prydnad. Här fattade han posto
och inväntade de vredgade studenterna. De voro sex, alla
beväpnade med käppar, och som en enda man störtade de emot den
ensamme främlingen. Till all lycka för Bob kunde de ej komma
åt honom bakifrån; hans vänstra sida skyddades delvis af staketet,
och när de sökte tränga sig fram, hindrade de hvarandras
rörelser. Hade ej så varit förhållandet, skulle Bobs erfarenheter i den
fjärran östern ha kommit till ett brådt slut, ty japanerna äro de
skickligaste fäktare i världen, och käppfäktning, en mot en, är ett
favoritnöje hos dem.

När Bob höjde käppen för att skydda sitt hufvud, träffades
den samtidigt af tre slag, måttade af de tre främsta af angriparna,
och de hade så när försatt honom ur försvarstillstånd. Men han

hade en handled af järn. Han hade inte för inte gjort sina första
lärospån på en mekanisk verkstad, och han svarade ögonblickligen
med två slag, snabba och hårda som en släggas, hvilka, fastän de
utdelades med vänstra knytnäfven, fällde två af japanerna till
marken.

De öfriga kommo smått utaf sig — käppfäktning voro de
nog hemma uti, men de voro ej beredda på denna speciellt
engelska krydda på undfägnaden. Med den för dem karakteristiska
morskheten återvunno de emellertid fattningen nästan innan deras
kamrater ramlat i backen, och utan att låta sig afskräcka af
förtruppens lilla missöde ryckte de den långe främlingen allt
närmare in på lifvet, kanske, dock med användande af en smula mera
försiktighet.

Hållande sig utom armhåll för honom måttade de en hel
skur af slag mot Bobs hufvud. Deras käppar smattrade mot
hans; en envis liten japan fick ett tungt slag öfver sin vänstra
handled, som gjorde armen obrukbar, men samtidigt tog en af
hans kamrater oförmodadt ett språng och grep Bob vid strupen.
Bob släppte käppen, som nu ej längre var honom till något gagn,
och med en väldig muskelansträngning krökte han armen och slog
till angriparen bakom örat. Samtidigt höjde han sin sårade arm
för att skydda hufvudet och tog en våldsam sats för att spränga
kedjan framför honom. Greppet om hans strupe slappnade;
japanen miste balansen och tumlade till marken. Men just som han
föll, högg han tag i Bobs ena fot och drog med en häftig knyck
omkull honom.

När Bob tumlade öfverända, fick han två eller tre slag på
ryggen och skuldrorna, och därefter öfvermannades han af de
återstående tre japanerna, hvilka hvar för sig sökte störta sig öfver
honom. Han kände, att han befann sig i en ytterst kinkig
belägenhet; sedermera erinrade han sig, att hans känslor på ett
egendomligt sätt liknade dem, som han erfarit i ett kritiskt ögonblick
under ett fotbollsparti vid en täfling, då striden stått häftig
mellan hans klubb och en annan särskildt framstående sådan från
Clydebank.

Men innan angriparna förmådde skilja på Bobs långa
lekamen och den halft sanslöse japanen, som trasslat in sina spinkiga


ben, inträffade det oförutsedda. Någonting kom sakta framtassande
på filtsulor, ohörbara för Bob och hans fiender; det ljöd två eller
tre ganska starka smällar mot de flämtande japanernas runda
skallar, och i en blink var Bob åter på fötter, andlös, mållös, hattlös,
besvarande så godt han kunde två allvarsamma, tysta kinesers
artiga hälsningar. Fyra japaner linkade i största hast bortåt gatan;
två andra lågo ännu utan medvetande på marken. Kineserna voro
de bägge fotgängare, som Bob sett ett par hundra meter framför
sig, då han vek af inåt den smala gränden. Denna låg alltjämt
öde, ty alla invånarna hade gått ned till hamnen, med undantag
af en gammal skeppstimmerman, som traskat fram i sin dörr
lockad af oväsendet

— Det var bra hyggligt af er, sade Bob, som ännu flåsade.
— Jag är verkligen mycket förbunden.

Den yngre af de bägge kineserna, som tydligen var
köpman, skakade på hufvudet och smålog beklagande, hvaraf Bob
drog den slutsatsen, att han ej förstod engelska. Den andre, som
såg ut att vara en tjänare, bibehöll denna ansiktsuttryckets
orörlighet, hvaröfver endast kinesen förfogar. Bob visste ej rätt, hur
han skulle framföra sin tacksamhet, men den värdige köpmannen
vinkade blott med handen som för att antyda, att saken var en
ren bagatell, gjorde en ceremoniös bugning och fortsatte sin väg.
Bob plockade upp sin hatt och sin käpp, dammade af
rocken med handen och kände på sin handled för att förvissa sig
om, att inga ben voro brutna. Därefter vände han om samma
väg han kommit, i den tanken att det vore klokast att gå
hufvudgatan och välja den väg ned till hamnen, som stationsinspektoren
antydt.

— Jag undrar, hvar jag har sett de där bägge kineserna
förut, sade han till sig själf, medan han gick. — Var det i
Hong-Kong eller Shanghai?

Framför honom sträckte sig den långa gatan, egendomligt
tom och tyst. Bob undrade, hvart alla människor tagit vägen.

Men hemligheten afslöjades snart nog. Han kom ned till
kajerna. Där fanns folk öfverallt, män, kvinnor, barn, soldater
och sjömän hopade om hvarandra i pittoresk oordning. Ute på
hamnens vattenyta stimmade en oräknelig massa farkoster.

Närmare stranden lågo kinesiska flodbåtar, dschonker och lastfartyg af
alla typer; de mindre båtarna kilade hit och dit, lastade med gods
eller med män. Längre ut bildade de många tindrande och
blinkande ljusen fantastiska figurer i det tätnande mörkret. Här fick
nu Bob sin första svaga föreställning om flottan.

Han såg, han undrade och tänkte. Dessa tysta, skugglika
skepnader, som lågo så fredligt midt ibland reflexerna af sina
egna ljus — hur snart skulle de börja uppfylla sin bestämmelse
som dödande förstörelseredskap? Hvilket häpnadsväckande
åskådningsmaterial för en lektion i folkslagens historia! För fyrtio år
sedan låg Japan, socialt och politiskt, lika fjärran från västerns
kultur som de europeiska folken under medeltiden. Nu
disponerade landet — och förstod äfven att göra bruk däraf, hvilket
framgått af det kinesiska kriget — de mest fulländade uppfinningar,
som den västerländska vetenskapen frambragt.

Bob drog sig till minnes de historier, som Kobo berättat
för honom om Japan, sådant det varit under dennes barndom, och
han konstaterade en förvandling, underbarare än hvad den mest
fantastiska fésaga bjuder på. Fartygen voro i och för sig
märkvärdiga, men hurudana voro männen ombord? Hvarje skepp ägde
sitt fulla antal officerare och ingeniörer, utbildade till den högsta
grad af yrkesskicklighet, med fullständigt herravälde öfver de
otaliga fina detaljer, som rymmas inom dessa underverk af mekanisk
skapareförmåga. Och ändå voro de sönerna till män, som gått
omkring och stoltserat på Yedos gator i den egendomligaste
utrustning och med dubbla svärd, det föraktade bondfolkets skräck.
Eller de hade, iförda medeltida rustning, bildat följe åt de
mäktiga länsfurstar, som kommit in från sina aflägsna besittningar för
att pliktskyldigast aflägga ett årligt besök i hufvudstaden.

Och besättningarna! De härstammade från bönder,
handtverkare och tjänstehjon, som under många generationer varit
förbjudna att bära vapen och ansågos duga till föga annat än hugga
ved och hämta upp vatten åt sina stolta herrar och husbönder.
Men nu, därom hade kriget med Kina burit syn för sagen, hade
uppvaknandet ägt rum. Denna klass, som föraktats och till
hvilken aldrig någon hänsyn tagits, hade utvecklat en dristighet, en
krigisk anda, ett hjältemod, ej en skymt underlägsen officerarnas,
dessa ättlingar af länsfurstar och samuraier, hvilkas lif och ande
var krig.

Ett horns tutande väckte upp Bob ur hans drömmerier.
Från folkmassan vid kajens slut höjdes ett samfäldt rop »<i>banzi'</i>»
som upprepades af grupperna rundt omkring och ljöd än starkare
genom ekot från arsenalens väggar. Den sista båtlasten soldater
hade just lagt ut för att föras ombord å en af transportångarna.

Det var tid för Bob att begifva sig åt sitt håll. Snart stod
han i fören af en kinesisk flodbåt, som långsamt slingrade sig
fram mellan pråmar, bogserbåtar och otaliga smärre farkoster.
Sedan den klarat dessa, kom den slutligen ut till krigsfartygen.
»Mikasa» var lätt igenkännlig; det växlades några korta repliker
med vakthafvande officeren, och sedan Bob äntrat uppför
pansarbåtens sida, fordes han inom kort inför den amiral, vid hvilken
Japan fäste sina största förhoppningar.

Skarpa ögon, gråsprängdt spetsigt skägg, lugnt, behärskadt
väsen, låg, behaglig stämma — det var detta i förening, som gaf
Bob hans första intryck af amiral Togo, då denne, insvept i sin
tjocka kappa, hälsade på den unge engelsmannen. Många år hade
förflutit, sedan han som kadett trampade det engelska skolfartyget
»Worcesters» däck: år, hvarunder han sett uppkomsten af den
mäktiga flotta, som nu låg där, lydande hans minsta ord. Han
talade förträfflig engelska och satte med några meningar Bob in i
den situation, som påkallat hans tjänster. Flottan låg segelklar;
kriget skulle kunna bryta ut i hvarje ögonblick. Han behöfde
någon till hands för den händelse att afståndsmätarna, å hvilka
så mycket komme att bero, skulle behöfva någon kontrollering
eller justering.

— Ni befinner er i en alldeles säregen ställning, herr
Fawcett, sade han. — Vi bruka ej annars anlita utlänningar, men som
afståndsmätarens mekanism är af rent speciell natur, ansåg man
det rätt så praktiskt att ha till hands någon af dess ursprungliga
konstruktörer. Jag vill påpeka för er, att era tjänster kunna komma
att ögonblickligen påfordras från hvilket af flottans fartyg som
helst, och era plikter kunna utsätta er för mycket hotande fara.
Vi stå vid början af nya erfarenheter på sjökrigets område;
fasansfulla ting kunna vara oss beskärda. Det är inte mer än rätt och

billigt att jag varnar er, så att ni inte med förbundna ögon går i
faran. Nu får ni afgöra, huruvida ni vill mottaga värfvet.

— Tack, herr amiral, svarade Bob. — Jag har blifvit
utskickad för att fullgöra ett visst arbete, och jag kan endast taga
förhållandena sådana de äro. Det fägnar mig mycket att få tillfälle
att åse aktiv tjänstgöring ombord å ert präktiga fartyg.

Bobs tydliga ifver framkallade ett svagt leende på amiralens
ansikte.

— Godt, då skall jag skicka efter ert bagage och öfverlämna
er åt underlöjtnant Yamaguchi. Det är inte länge sedan han
lämnade Glasgow, och han kan engelska bra, så att han blir utan
tvifvel en treflig mässkamrat åt er. Han skall laga så, att ni får
en koj och se till er en smula i allmänhet.

Efter några minuter ledsagades Bob af underlöjtnanten, en
stram liten herre om fem fot och två tum, till gunrummet, där
han presenterades för flere andra officerare. Några af dem voro
tämligen kunniga i engelska, och deras artighet och den rådande
tonen af godt kamratskap skulle ha kommit en blygare främling
än Bob Fawcett att känna sig hemmastad och väl till mods. Han
tillbragte en ytterst angenäm afton i deras sällskap och begaf sig
till sin koj i en stämning af obestämd förväntan på märkliga
kommande ting.
</chapter>

<chapter name="V. En flotta i aktion">
<h2><small>V.

</small>En flotta i aktion.</h2>

Morgonen därpå företog Bob i Yamaguchis sällskap en
rundgång ombord å amiralens flaggskepp. »Mikasa», det yngsta af
fyra systerfartyg, hade löpt af stapeln för endast fyra år sedan.
Det ägde ett deplacement af omkring 15,000 tons, en mycket svår
bestyckning och en pansarbeklädnad, som växlade mellan fyra tums
och mer än en fots tjocklek. I fören samt akterut funnos två par
12:tums bakladdningskanoner, placerade på upphöjningar omslutna
af fjorton tums pansarplåt. På öfversta batteridäcket funnos tio
6:tums snabbeldskanoner, placerade inom ett bepansradt citadell,
hvarvid man tillgodogjort sig skeppsbyggnadsteknikens nyaste
uppfinning, så att skydd gifves såväl fartyget som servismanskapet.
Bob ägde redan någon kännedom om pansarbåtar, eftersom han
mer än en gång skickats af sin firma för att insätta afståndsmätare
i engelska fartyg. Men aldrig förut hade han kunnat fägna sig
åt tillfället att på närmare håll undersöka ett fartyg af <i>Mikasa</i>-typen.

En timme eller två var han sysselsatt på navigeringsofficerens
brygga, undersökande afståndsmätarens invecklade mekanism.
Svårigheten vid att sköta denna sinnrika apparat sammanhänger med
den ojämna utvidgningen af de metaller, hvaraf den är gjord.
Det var tydligen omöjligt att pröfva dess funktion förrän ett skott
verkligen kunde affyras på ett gifvet afstånd, men Bob såg, att
alla anordningarna voro tillfredsställande, och han hade en
intressant diskussion med navigeringsofficeren, hvars plikt det skulle
vara, när fartyget inläte sig i drabbning, att ropa ut afstånden till,
öfverkonstaplarna nedanför.

Medan detta pågick, var Bob alltför upptagen för att gifva
akt på tecknen, tydande på stegrad verksamhet i hamnen.
»Mikasa» omgafs af de andra örlogsmännen — slagskepp och
kryssare; torpedbåtar och torpedjagare bildade en yttre cirkel af
vid utsträckning. I den inre hamnen lågo ej mindre än sjuttio
transportfartyg förankrade, och sedan tidigt på morgonen hade de
hållit på att fyllas med muntra skaror af japanska soldater och
ofantliga balar med förråd, fraktade på tungt lastade flodbåtar och
pråmar från kajerna.

Under det att Bob vandrade rundt fartyget tillsammans med
Yamaguchi, såg han plötsligt den trådlösa telegrafens tjänsteman
lugnt bana sig väg till den brygga, där amiral Togo stod och
talade med kaptenen. Mannen gjorde honnör och räckte amiralen
ett papper. Den sistnämnde drog sig något åt sidan för att läsa
det och växlade därpå hastigt några ord med kaptenen.

Några minuter senare vajade en mängd flaggor från
masttoppen; svarsignaler gåfvos af de öfriga fartygen, och en allmän
rörelse förmärktes öfver hela flottan. På »Mikasa» rådde liflig
verksamhet. Bob iakttog med beundran den precision, hvarmed
hvarje man ombord utan fjäsk eller brådska gick till det värf,
som ålagts honom. Kaptenen på det vridbara bepansrade tornet,
med klockor, talrör och telefoner rundt omkring sig, gaf


befallningar, hvilka utfördes lika ögonblickligt som om han vidrört
motsvarande klaffar på en maskin. Liknande verksamhet rådde på alla
de andra fartygen. Flottan rustade sig till att segla ut. Rörande
sig med en lätthet, som om de varit lefvande varelser i sitt
naturliga element, ryckte de olika fartygen in hvart och ett på sin gifna
plats i linjen, och med »Mikasa» i spetsen ångade de därpå
långsamt ut mot öppna hafvet.

Det var en stund, som aldrig skulle förgätas. Bob visste ej,
hvarthän flottan närmade sig, ej heller hvad den närmast förehade,
men han kände sig öfvertygad om, att dess afsegling var första
momentet i en noggrannt afvägd plan. Och hans hjärta klappade
af glad spänning vid tanken på att, hända hvad som helst, skulle
han få vara med och bevittna, om också icke deltaga uti,
händelser, som skulle kunna förändra en hel världs öden.

Förhandlingarna mellan Ryssland och Japan hade afbrutits.
Det visste hvarje man ombord, och lika klart var det, att detta
faktum oundvikligen var inledningen till krig, så vida ej Ryssland
gjorde hvad ingen kunde föreställa sig att det skulle göra —
ge vika.

Den plötsliga ordern att segla utvisade, att amiral Togo
erhållit instruktioner att tillfoga fienden ett slag — eller åtminstone
hota. Mer än det visste ingen. En rysk eskader låg vid
Chemulpo, Söuls hamn, i Korea; en annan, den starkaste flottilj
Ryssland någonsin haft i hafven österut, befann sig utanför Port
Arthur, en tredje låg i Vladivostok, långt norrut. Man visste, att
ryssarna voro fyllda af det djupaste förakt för »dvärgarna»; de
skulle helt säkert icke tillåta sin obetydlige fiendes flotta att få
nalkas deras mycket beprisade hamnar utan att först möta dem till
sjöss. Och det var i förväntan på en fasansfull kamp, skepp mot
skepp, som japanerna oförfäradt drogo ut mot det okända.

Ut till hafs, i västlig riktning, seglade flottan. »Mikasa» och
hennes systerfartyg redo stolt på vågen, medan de mindre
skeppen körde bogen genom vattnet och efter hvarje möte med böljan
reste sig likt drypande sälar. Slagskeppen höllo sig i linje efter
det främsta fartyget, i det att hvart och ett bibehöll sin kurs med
aldrig svikande noggrannhet, och där de majestätiskt rörde sig

framåt bland de omgifvande kryssarna och torpedbåtarna liknade
de en skock väldiga hafsvidunder, åtföljda af sina ungar.

I skymningen, strax efter det man passerat mellan Quelpart
och Koreas sydligaste udde, märkte Bob, att en del af flottan
försvunnit. Han påpekade förhållandet för underlöjtnant
Yamaguchi.

— Ja, svarade denne, några af fartygen ha fortsatt norrut,
förmodligen till Chemulpo.

— Och hvart fara då vi?

— Jag vet inte, men jag skulle tro till Port Arthur — den
plats, som ryssarna stulo från oss för nio år sedan.

— Godt, jag hoppas, att blir det batalj utaf, skola vi få
lossa det första skottet. Hur ställa sig chancerna?

— Port Arthur ligger nära hundra mil längre bort än
Chemulpo. Om ryssarna komma ut från Chemulpo, blir amiral Uriu
tvungen att öppna balen. Men det är just ingenting att afundas
honom. Port Arthur är den hårda nöten att knäcka; ryssarna ha
lagt ned kolossala summor på befästningar, och om vi kunna
komma förbi deras flotta, få vi naturligtvis bombardera. Då får
ni se hvad vara artillerister duga till, och så blir det er tur att
hjälpa oss med afståndsmätarna.

Men först måste ni då göra kål på ryska flottan! Och
så vidare lättköpta segrar kan ni väl inte göra er räkning på!

Japanen smålog.

— Kom, så gå vi in i hytten och ta ett parti »go», sade han.

Bob hade redan invigts i <i>go</i>-spelets mysterier — japanernas
schack. Han spelade och tog sitt nederlag med ett orubbligt lugn,
som ej ens de kallblodiga japanerna förmådde utveckla.

»Mikasa» ändrade nu kurs och styrde nord-nord-ost, i det
hon gick utanför Mackau-öarna och sedan tvärs öfver Oula hafvet
fram emot Shangtungs udde. Tidigt på eftermiddagen den
följande dagen hade flottan endast sex timmars bekväm färd till
Port Arthur. Det var bistert kallt, men sjön låg lugn, och det
var klart väder. Bob, som lånat en marinkikare, lät ofta blicken
glida längs horisonten, ifrigt spanande efter någon skymt af
ryssarna. Han antog, att dessa skulle fara kors och tvärs öfver Gula
hafvet för att så hastigt som möjligt få väderkorn af ett
tillämnadt japanskt anfall. Men inga krigsfartyg voro synliga; endast
några få japanska dschonker sågos länsa undan för en frisk sydlig
bris, på väg till Kiauchaus eller Yangtses hamnar.

Plötsligt, på en signal från flaggskeppet, saktade eskadern
farten, tills denna endast var så pass stark, att fartygen lydde rodret.
Order gafs att göra allt klart till aktion. Med underbar raskhet
rörde sig manskapet hit och dit, stufvande undan träbackningarna,
mässborden och bänkarna samt andra lättantändliga föremål detta
för att undvika risken af eldsvåda ombord, förorsakad af
exploderande bomber. Däcken spolades med vatten och sandades;
somliga af sjömännen vattenfyllde båtarna med sprutslangar, andra
packade stenkol kring skorstenarnas nedre del; åter andra hängde
lärftsomhöljen kring maxim- och de smärre snabbeldspjäserna.
Ammunitionshissarna gjordes klara, kanonerna flyttades fram, och
hängkojer staplades upp rundt det vridbara tornet för att skydda
detta ytterst viktiga parti för flygande granatskärfvor. Under däck
sysslade torpedbåtarnas besättningar ifrigt med att undersöka tuber
och tändrör, medan kanonservisen gjorde i ordning luntor och
såg till, att bomber lågo uppstaplade färdiga att slungas.

Medan Bob betraktade dessa förberedelser och väl aktade sig
för att vara i vägen, önskade han af hela sitt hjärta, att han
kunnat få bli aktiv deltagare i stället för endast åskådare. Om, som
antagligt föreföll, ett nattligt anfall planerades, blefve det föga
användning för afståndsmätaren, och i alla händelser skulle hans
personliga biträde ej påkallas, såvida ej apparaten krånglade, hvilket
han efter sin undersökning ansåg osannolikt. Men de
omständigheter, i hvilka han befann sig, voro så nya och ovana, att fastän
han ingenting kunde göra, flöt blodet hastigare i hans ådror, och
han blef varm af ifver vid tanken på hvad han skulle kunna komma
att få se.

Skymningen föll på. Fartygen satte sig ånyo i rörelse,
ångande framåt för half maskin. — Före midnatt komma vi att vara
på bestrykningshåll för Port Arthur, sade Yamaguchi i förtroende
till Bob.

De förflutna timmarnas målmedvetna brådska hade nu
efterträdts af ett lugn, som verkade nästan ännu mera imponerande.
»Mikasa» tycktes genomträngd af en spänd förväntansfullhet;

officerare och manskap stodo tysta och vaksamma. När de talade,
var det lagt och i afbrutna meningar. Amiral Togo stod med
kapten Igichi och navigeringsofficeren uppe på det vridbara
tornet, hvars öfre del aflägsnats, och Bob kände, att hvarenda man
ombord hyste oinskränkt förtroende till sin sak, sin amiral och
till sig själf.

Fartygen förde inga lanternor. I det ljusnande månskenet
gledo de fram likt spöklika vidunder. Endast fosforglansen från
de väldiga vågor, som vräktes upp af stäfvarna, antydde, att de ej
voro okroppsliga väsen, utan kolossala massor af metall, som
öfvervunno det mäktiga elementets motstånd och gledo fram på
vågen, tack vare själfuppoffrande ingeniörers och eldares svettiga
arbete långt ned under däck.

När flottan för hvarje ögonblick kom allt närmare den stora
sjöhamnen, blef spänningen nära nog olidlig. Allt samtal hade
upphört; den djupa tystnaden tycktes knappast brytas af
maskinernas dofva dunkande. Alla skärpte blicken för att se trots
afståndet och uppfånga en skymt af den fiende, som nu helt säkert ej
kunde vara långt borta. Första beviset på dess närhet kunde ju
vara en exploderande torped, som förintade fartyget och hvarenda
lefvande varelse ombord.

Plötsligt, åt babords bog, såg man ljusen från fyra fartyg,
hvilka ångade i samma riktning som flottan mot Port Arthur.
Blinkarna från hamnens fyr hade en stund varit tydligt synbara.
Man betjänade sig nu af en list gentemot ryssarna. Fartygen voro
japanska torpedbåtar, som satte rak kurs på hamnen i den
förhoppning att af ryska flottan tagas för rekognosceringsfartyg. Skulle
listen lyckas? »Mikasa» gled sakta vidare.

Klockan var nu öfver tio, och på afstånd aftecknade sig
bergshöjderna ofvan Port Arthur som en svart kam mot den svagt
månbelysta himlen, kastande djupa skuggor öfver hamnens vatten.
Mellan »Mikasa» och redden kunde man urskilja flere små svarta
prickar, som lågo strödda öfver hafsytan.

De fyra torpedbåtarna smögo sig allt närmare och kommo
utan att upptäckas rakt på ryska flottans yttersta fartyg. Ljudet af
tre dofva explosioner, med några sekunders mellanrum, satte
plötsligt luften i dallring. Bob höll andan — nu börjades det! Hvad
hade händt?

Inom ett ögonblick började kulsprutorna mullra på afstånd.
Dem följde snabbeldkanonernas skarpare knallar, hvilka ökades och
svällde ut, tills hela ryska flottans bestyckning tycktes vara i
verksamhet. Ombord på »Mikasa» ljöd klangen af en klocka.
Fartyget saktade farten, stoppade sedan; de andra slagskeppen följde
hennes exempel, och när de elektriska ljuskastarna blänkte fram
från de ryska fartygen och forten, bildande lysande hvita käglor
mot det mattare månskenet, uppfångade Bob under bråkdelen af
en sekund en skymt af en japansk torpedbåts låga skrof, där den for
framåt som en pil för att sprida död och fördärf. Tätt intill
märktes den väldiga massan af en kryssare, och strödda i en lång linje
utåt redden låg ett dussin andra örlogsmän af växlande
dimensioner, från den jättestora »Petropavlovsk», som genast
igenkändes på sina gigantiska konturer, och ned till de fåtaliga ryska
torpedbåtarna, som ensamma tycktes vara på sin vakt.

Efter en stund nästan upphörde skjutandet, men ljuskastarna
fortforo att göra vilda evolutioner, och då och då förnams åter
kulsprutornas mullrande från de ryska fartygen. Ej ett skott
affyrades från den japanska flottan. Tills slagskeppen hunno komma
efter hade kryssarna gått fram för att bistå torpedbåtarna, men
det allmänna bombardemang, som Bob väntat, hade ej tagit sin
början.

Han begynte just tro, att allt var öfver, och han undrade,
hvad som egentligen ägt rum, då en dof explosion bröt
tystnaden, åtföljd af ytterligare två skarpa skrällar. Genast svängde de
ryska ljuskastarna rundt mot hamnen, och fartygen lågo där som
svarta silhuetter mot den skarpa belysningen.

— De ha kommit in bakom dem — i skuggan af berget,
hviskade Yamaguchi i Bobs öra. Den lille japanen flämtade af
ifver. — Det kan man kalla en öfverraskning, om något! Ni
förstår! De väntade ett nytt anfall utifrån öppna sjön. Och så ha i
stället våra båtar kilat in mellan dem och hamnen. Om det bara
vore morgon snart!

Det förhöll sig verkligen så, som Yamaguchi sade.
Gynnade af det kolsvarta mörker, som den höga bergkammen
kastade öfver hamnen, hade den japanska torpedbåtflottiljen
oförmärkt glidit in bakom de utåt redden liggande fartygen. Det var
en skickligt planlagd och djärft utförd manöver.

Ombord på »Mikasa» afbidade officerare och manskap
begärligt resultatet. På framgången tviflade ingen. Ändtligen
erhöll amiral Togo ett trådlöst telegram från den lilla eskaderns
befälhafvare, af innehåll att fyra ryska krigsskepp träffats af
torpeder, och när nyheten spreds rundt fartyget, fyllde själfva det sätt
hvarpå den mottogs, Bob med en känsla af den tillitsfullhet,
förenad med själfbehärskning, som är egendomlig för det japanska
örikets invånare. Ingen öfvermodig segerglädje förmärktes; ej ett
lefverop hördes; hvar och en tycktes betrakta händelsen som på
förhand beräknad och alltså säker. Flottan svängde rundt och löpte ut
till hafs, så att den i dagbräckningen skulle vara utom håll för de
ryska batterierna.

Solen gick starkt röd upp öfver Korea. Sunnanvinden friskade,
och sjön gick hög med snöhvita kammar. Långt ute vid
horisonten kunde man urskilja tre japanska kryssare och de lägre
skrofven af åtskilliga torpedbåtjagare, utsatta likt vakthundar mot
utkanterna af det ryska flottområdet. Strax efter åtta sågos
kryssarna närma sig, och bakom dem blefvo synliga skorstenarna på
flere ryska fartyg, som förföljde.

Amiral Togo signalerade genast åt sin flotta att bistå
kryssarna, och »Mikasas» hela besättningsstyrka bespetsade sig helt
gladt på en förestående drabbning. En suck af besvikenhet bröt
fram, när de sågo ryssarna nästan genast draga sig tillbaka mot
Port Arthur och ankra i skydd af batterierna på bergshöjderna.
Icke kunde det väl vara möjligt, att fienden, som hittills med
hvarje ord och handling uttryckt sitt odelade förakt för sin
motståndare, helt lamt skulle taga emot den föregående nattens anfall,
utan att göra ett försök till revansch?

Men då visste man icke ombord på »Mikasa», att amiral
Alexieff hade i all underdånighet underrättat hans majestät tsaren
om att två af hans slagskepp, »Retvisan» och »Tsarevitsch», samt
kryssaren »Pallada» blifvit så illa åtgångna af japanska torpeder,
att de nu lågo hjälplösa i hamnen, där de troligen voro dömda
till snöplig overksamhet under en längre tid bortåt.
<img><small>Ill. <i>W.{=William] RAINEY</i></small>
<i>Bob räddar Yamaguchi.</i></img>

Se sida 53.


Bob undrade, hvarför ryssarna tycktes obenägna att löpa ut
och inlåta sig på en öppen och regelrätt drabbning ute till hafs.
Men amiral Togo var ej den, som väntade på någon direkt
inbjudan. Mellan tio och elfva gafs order att gå framåt,
stridsflaggan hissades, och »Mikasa», med sina kollisionsmattor ute, ångade
i spetsen.

Alle man kallades nu till middag. Dragande fördel af den
erfarenhet, som vunnits, medan han kommenderade »Naniva» i
kinesiska kriget, fattade amiral Togo det visa beslutet att ge sitt
manskap en god och riklig måltid, innan man skred till
drabbning. Bob gick för ut för att titta på folket, intresserad af att se
dem förtära sin egendomliga blandning af japansk och europeisk
föda. Hos alla iakttog han den muntraste stämning.

Medan han ännu dröjde kvar här, fick han kallelse att
komma upp till tjänstgörande artilleriofficeren. Han fann, att en
liten justering behöfdes af afståndsmätarens känsliga mekanism,
men den upptog honom endast några minuter. Han blef stående
bredvid officeren och såg ifrigt genom hans starka kikare i
riktning mot Port Arthur, som efter en stund kom i sikte, en lång
kroklinje vid horisonten. Artilleriofficeren utpekade för honom
hamnens inlopp mellan en brant klippstrand i öster och en lågt
liggande halfö, som löpte nästan rakt i norr och söder. Han
blef underrättad om läget af Huang-tschin-schan-fortet och
Lao-mu-tschu-batteriet uppe på den klippiga stranden och fick veta
ungefärliga läget af en rad försvarsverk på den nyssnämnda halfön,
hvilka dominerade hamninloppet och redden därutanför.

Då han sedan såg genom afståndsmätarens okularer, urskilde
han en linje af ryska örlogsmän, som placerat sig utanför
hamnen. Skalan angaf, att de lågo på minst sex mils afstånd. Där
funnos fem slagskepp, sex kryssare, en kanonbåt och sjutton
smärre fartyg — torpedbåtar och torpedbåtjagare. Dessa senare
lågo samlade nära inloppet till själfva farleden. Strax på andra
sidan af dem upptäckte Bob skorstenarna tillhörande tre väldiga
fartyg, som tydligen stodo på grund. Det var offren från
föregående natts manöver — de fartyg, hvilkas olycksöde snart skulle leda
till amiral Starks entledigande från befälet öfver den flotta, hvars
säkerhet satts på spel genom hans försumlighet.

Det var en vacker solskensdag, och hafsytan svallade sakta
»Mikasa» närmade sig med aderton knops fart hastigt den väldiga
fästningen. Bob, som oafvändt stod och såg genom
afståndsmätarens okular, urskilde snart flaggskeppet, »Peresvjet», mot hvilket
han antog »Mikasas» angrepp skulle riktas. Artilleriofficerens ögon
fästes nu på afständsmätaren. Slutligen hviskade han »tre och en
half mil» i Bobs öra och berörde en elektrisk apparat vid sin
sida. Strax därefter hördes pinglandet af klockor, signalflaggor,
löpte upp i fartygets fockmast, och Bob uppfattade ett
egendomligt slamrande ljud från någon osynlig punkt under honom.

— Tolf tums bakladdare klar! sade artilleriofficeren lugnt. —
Håll ögat på »Peresvjet»!

Nästan genast härefter trängde ett ljud, liknande en underlig
hes hosta, till Bobs öron, och skeppet tycktes skälfva i sina
fogningar. Några sekunders spänning — så såg Bob ett litet rökmoln
under bogen på »Peresvjet»; en vattenpelare sprutade högt i
luften, och när vinden slog sönder den till skum, såg det ut, som
om en skur af mångfärgadt glas regnade ned öfver det ryska
fartygets däck.

— Ett präktigt skott! sade artilleriofficeren. — Nu måste
vi ändra afstånd.

Men innan något nytt skott hann affyras från »Mikasa»,
hade ett af systerfartygen följt hennes exempel, och Bob såg en
fläck smutsig rök mot en af klipporna nära Lao-mu-tschu-batteriet.

— De ha ännu inte skottvidden, sade officeren. — Nu är
det vår tur.

Åter förnams det hostande ljudet, åter liksom sviktade
fartyget, och shimosegranaten exploderade mot »Peresvjets»
pansarbeklädnad. Fartyget höljdes ögonblickligen i ett moln af tjock svart
rök. Bombardemanget hade tagit sin början.

Blott några sekunder efter »Mikasas» andra skott kände Bob
luften darra, och sjön rundt fartyget piskades hvit af granater,
afskjutna från de ryska skeppen och batterierna i land. Äfven de
öfriga fartygen tillhörande den japanska eskadern började deltaga
i striden, manövrerande med den vackraste precision, så att de för
de ryska artilleristerna tedde sig som rörliga skottaflor och
ständigt kommo dem att förfela målet. Braket och dånet rundt
omkring var fruktansvärdt; artilleripjäser af alla storlekar och slag
spelade på det lifligaste mot fienden, maximkanonerna mullrade
och snabbeldskanonerna gnisslade och tjöto. En pelare af svart
rök höjde sig från »Peresvjets» däck, visande, att skeppet träffats
nära den främre skorstenens bas. Och då, när de ifriga
sjömännen klart förstodo skottets verkan, hörde Bob dagens första lefverop.

Omedelbart därpå hvisslade en projektil öfver hans hufvud
exploderade i luften på andra sidan om »Mikasa» och göt ett
regn af järn ned i sjön. Skärfvorna plumsade som stenar,
kastade af någon jättes hand.

— Det är nog bäst att ni går ned, så att ni inte löper
någon risk, sir, sade den japanske officeren.

Bob gick visserligen ned, mindre för riskens skull än för
att få se kanonmanskapet i brinnande tjänstgöring. Han tittade
in i en af kasematterna. Den af sex man bestående
kanonservisen hade fullt upp att sköta med granaterna, som på
ammunitionshissarna firades upp ur förrådsrummen; en dylik lades in i
bakstycket på kanonen under öfverinseende af officeren, som stod i
skydd af sin kulfasta skärm, manskapet kastade sig ned framstupa,
och granaten flög åstad på sin dödsbringande färd. Sedan svängde
åter gångjärnen, en ny bomb lyftes upp i position, sikte togs,
och skeppskrofvet sviktade i alla fogar, då den väldiga projektilen
slungades ut.

Hittills hade de ryska artilleristernas sikte varit långt ifrån
riktigt; deras bomber gjorde i själfva verket under hela
drabbningen helt obetydlig skada, hvilket bar endast alltför tydligt
vittnesbörd om otillräcklig öfning på rörlig skottafla. Men
annorlunda var förhållandet med artilleristerna uppe i fästningsverken.

När de fått skottvidden klar, började bomberna hagla kring
»Mikasa», och amiral Togo signalerade genast till »Hatsuse» och
»Asahi» att dessa skulle rikta sin uppmärksamhet på fortet. Detta
senare blef nu målet för de tre fartygens koncentrerade eld.
Röken blef snart så tjock, att Bob ej förmådde uppfatta skottens
verkningar. Han var för öfrigt nästan bedöfvad af larmet rundt
omkring — klockornas pinglande, kanonernas grofva åska, dånet från
de arbetande maskinerna. Hela tiden stod kaptenen lugn och
oberörd uppe på det vridbara tornet, telefonerande sina order till

officerarna nere vid kanonerna lika afmätt som om det hela varit
en målskjutningsöfning i stället för en blodig batalj.

Bob hade ej sett till Yamaguchi sedan tidigt på morgonen,
och han undrade, hur det stod till med den tappre lille
löjtnanten. Faktiskt hade så få skott från ryssarna träffat »Mikasa», att
Bob upphört att frukta för sin personliga säkerhet. Han visste,
att Yamaguchi var chef för servismanskapet inom en af styrbords
kasematter, och klifvande öfver en stapel sprutslangar, som låg i
beredskap för släckande af den eld, som skulle kunna uppkomma,
begaf han sig i väg bortåt däcket för att söka rätt på sin vän.

Där stod Yamaguchi, seende genom sin kikare för att
iakttaga verkningarna af det senaste skottet från hans kanon. Bob
ställde sig obemärkt bakom honom. En väldig bomb hade just
kommit upp med hissen, och två man höllo på med att lirka in
den på dess plats inne i kanonens lopp. Plötsligt, någonstädes
i luften öfver deras hufvuden hördes en hvissling, ett fräsande, ett
skarpt hostande ljud — så följde en fasansfull skräll, ett
förbländande ljus och oerhörda massor gul, kväfvande rök. En granat
hade sprungit mot pansarbeklädnaden helt nära kanonens mynning.

Bob kastades häftigt mot artilleripjäsens häfarm och höll på
att bli liggande. Han var halft sanslös; det ringde besynnerligt
i hans öron, han flämtade efter andan, kände, att han var nära
att kväfvas, och var öfvertygad om, att han om några ögonblick
måste förlora medvetandet. Men det låg icke för hans natur att ge
vika utan motstånd. Med en väldig kraftansträngning ryckte han
upp sig, lyckades halft gående, halft krypande trefva sig ut ur
kasematten och bort från de förfärliga rökmassorna, som ännu
fyllde det trånga utrymmet, i det de hängde ett tjockt gult töcken
öfver kanonerna och bredde sig som en filt öfver däcket.

Väl utom håll för den giftiga stanken återhämtade han sig
snart så pass, att han kunde tänka. — Hvad, frågade han
ögonblickligen sig själf, hvad hade blifvit af kanonservisen? Hvad hade
blifvit af Yamaguchi?

Manskap kom nu skyndande fram från alla delar af fartyget,
men innan någon hann in i kasematten, var Bob främst och
spanade genom rökmolnen efter någon skymt af de stackars
artilleristerna. Töcknet lättade en smula, lyft af en vindpust, och genom

en öppning mellan de framvältrande gula molnen såg han,
utsträckta på däck och stympade intill oigenkännlighet, två man af
den tappra kanonservisen. Och där — ja, något till vänster om
dem, liggande med ansiktet nedåt, af alla tecken att döma liflös,
syntes hans vän Yamaguchi.

Med ett språng stod han vid löjtnantens sida. Han böjde
sig ned och lyfte upp honom, och fastän han höll andedräkten,
fick han en kväfningsattack af den giftiga röken, som lägrat sig
utefter däcket, och han betogs af våldsamma kväljningar. Återigen
kände han, att krafterna höllo på att svika, men med uppbjudande
af all den viljestyrka, hvaraf han var mäktig, lyfte han upp den
orörliga kroppen, vacklade tvärs igenom kasematten med den och
föll med sin börda rakt uti de villiga armar, som de
tillströmmande sjömännen sträckte mot honom.

I samma ögonblick upphörde plötsligt kanonernas brak.
Amiral Togo hade signalerat åt flottan att upphöra med elden;
fartygen gjorde helt om och ångade snart för full maskin utåt
öppna hafvet. Men signaler, kommandorop, manövrer, allt gick
förbi Bob Fawcett. Hårdt angripen af de giftiga dunsterna från
den exploderande granaten låg han på däcket bredvid Yamaguchi,
sanslös och okunnig om, att det första bombardemanget af Port
Arthur nu var öfver.
</chapter>

<chapter name="VI. Den vilde springaren">
<h2><small>VI.

</small>Den vilde springaren.</h2>

Bob var sängliggande nästan en vecka efter sitt äfventyr i
kasematten. De kväljande dunsterna hade vändt upp och ned på
hela hans organism, och skeppsläkaren yrkade på, att han skulle
ligga kvar i sin koj, tills han fullständigt tillfrisknat. Hans första
fråga, när han åter fått medvetande, hade gällt Yamaguchi, och
det gladde honom mycket att höra att löjtnanten, ehuru lätt sårad
af en granatskärfva, just i lagom tid räddats ur den giftfyllda
kasematten.

— Er modiga handling har han att tacka för sitt lif, sade
kapten Igichi varmt, när han dagen efter bombardemanget kom
och hälsade på hos Bob. Ensamt såret skulle föga ha betydt,
men en minut till inne i kasematten hade blifvit ödesdiger för
honom.

Bob tog saken mera som bagatell, men fann till sin
förlägenhet, att han bemöttes med till och med ännu större vänlighet än
förut. De japanska officerarna öfverhopade honom ej med loford,
därtill var mod för dem en alltför naturlig sak. Men fastän de
sade föga, kände Bob, att de nu betraktade honom såsom den,
hvilken förvärfvat sig rätt till deras kamratskap, och han förstod,
att för en japan betydde detta ganska mycket.

Så fort han åter blifvit tjänstduglig, förflyttades han till
»Mikasas» systerbåt »Hatsuse», hvars afståndsmätare var i stort behof
af reparation. Det ställ, hvarpå den teleskopet innehållande tuben
hvilade, hade brutits tvärs utaf genom en granatskärfva, men
lyckligtvis hade själfva apparaten tagit endast obetydlig skada. Med
tillhjälp af fartygets skickliga timmermän blef Bob i stånd att på
mycket kort tid reparera skadan.

Ombord på »Hatsuse» stannade han kvar mera än fjorton
dagar, hvarunder han bevittnade de japanska torpedbåtjagarnas
första dristiga attack mot Port Arthur, försöket af fem stenlastade
ångare att blockera farleden samt det andra bombardemanget,
hvarunder de japanska krigsfartygen icke ledo någon skada. Därpå
förflyttades han oväntadt en morgon till en torpedbåtjagare, som
beordrats till Chemulpo. På sistnämnda ort skulle han ställa sig
till amiral Urius disposition, om denne officer ännu fanns kvar i
hamnen.

Det gick ännu duktiga dyningar, men vädret var lugnt, klart
och kallt, när Bob lämnade det jättestora slagskeppet, som
knappast kände vågrörelsen, och i stället steg ombord på den lilla
»Kasumi,» som låg och rullade och stampade nere vid dess sida.
En båt sattes ut från »Hatsuse», och om ej Bob haft sina
erfarenheter från lustjaktsegling å Clydeflodens nedre sträckor, hade
han måhända fått en känning af svindel, när han skulle klättra
uppför repstegen, som hängts ut öfver »Kasumis» sida. Han
lyckades visserligen icke äntra upp med samma vighet som en
långlots, men han ansåg det som en hederssak att göra från sig
klättringen väl, och han slapp också att skämmas för besättningarna

på »Hatsuse» och »Kasume», som kritiskt iakttogo honom från
sina respektive fartyg.

När han kommit upp på torpedbåtjagarens däck, blef han
lika öfverraskad som glad åt att träffa Yamaguchi. Han visste
att underlöjtnanten efter sitt tillfrisknande blifvit befordrad samt
anställd å en torpedbåt, men intill denna stund hade han icke
vetat hvilken. Deras möte var mycket hjärtligt, Yamaguchi
betraktade Bob som sin räddare, och Bob å sin sida blef mycket
belåten, när han fann, att han skulle få göra färden till Chemulpo
i sällskap med den, som han redan ansåg som sin vän.

Utom Yamaguchi utgjordes officerarna ombord af två
underlöjtnanter, en läkare och en ingenjör.

— Vi äro inalles femtiofem man ombord, sade Yamaguchi
efter att ha presenterat den nye mässkamraten.

— Hvar stufvar ni in dem alla? frågade Bob förvånad.

— Kom med, får ni se!

Löjtnanten visade honom först sin egen hytt, i akterdelen
af fartyget — ett rum, kanske tio fot i fyrkant och sju fot högt,
med ungefär lika mycken bekvämlighet som en liten badhytt.
Omedelbart därintill låg officerarnas mässrum, någon smula större
i areal, och i det föreslog Yamaguchi att Bob skulle inrätta sin
sofplats på en liten bänk med ryggstöd.

— Den är förstås en halfmil för kort för er, sade han
leende.

— Jag får väl förlänga den eller vika mig själf dubbel,
svarade Bob, som i själ och hjärta var mycket glad åt sitt logement,
när han såg det utrymme, som beståtts officerarna — fyra små
hytter, af hvilka hvar och en med lätthet kunnat placeras ofvanpå
en ordinär gammaldags tvåmanssäng.

Midskepps lågo maskinrum och eldrum, belysta af ett
bländande sken från »fyren», så starkt, att eldarne måste bära färgade
glasögon för att skydda ögonen mot blindhet. Eldarne,
muskelstarka och med nerver af stål, sågo ut som små svarta demoner
från Inferno, där de oförtrutet iakttogo pannglasen och i sitt trånga
fängelse ej kunde komma mer än en manslängd från den
flammande eldstadens mynning.

För ut låg det vridbara tornet jämte kommandobryggan.

Här befann sig äfven »Kasumis» enda grofva kanon. Längre ned,
i en afdelning ungefär hälften så stor som en ordentlig biljard,
låg besättningens logement, där karlarna sofvo om natten och
eljest höllo till; tre rader hängkojer voro uppsatta längs ena sidan,
den ena öfver den andra. Vid hög sjö öfverspolades däcket helt
och hållet, trots räckverket af stål å ömse sidor om det
vridbara tornet.

Bob var ej så värst nogräknad af sig, men han ryste, när
han närmare betänkte de omständigheter, under hvilka manskapet
lefde fram sitt lif där nere. Tur var det åtminstone, tyckte han,
att japanen finner sig till rätta med ännu mindre än det knappa
utrymme, som anses oundgängligen nödvändigt för
Storbrittanniens becktröja.

»Kasumi» rullade och stampade så utan allt mått, när Bob
gick ombord, att han, när han tätt efter Yamaguchi vandrade fram
öfver däcket, måste klamra sig fast vid allt möjligt för att få stöd.
Och dock hade dyningen ej rådt med mer än att ge »Hatsuse»,
som han nyss lämnat, en sakta och behagligt vaggande rörelse.

Men det var ej förrän den lilla käcka skutan med full fart
började plöja öppna hafvet, som Bob fick en aning om hvad
lifvet ombord å en torpedbåt egentligen är. Rullningen minskades
måhända något, men stampningen gjorde klart för honom, hur
mycket en båt kan tåla utan att gå alldeles åt. Bob höll sig fast
vid en däckstötta och väntade hvarje ögonblick, att den väldiga
vattenmassa, som bröt in öfver fören och sköljde öfver hela däcket
midskepps, skulle spränga fartyget i bitar. Det föreföll honom
omöjligt att skrofvet, tunnt som ett äggskal, skulle kunna uthärda
trycket. Den låga stafven dök in i en skyhög vägg af grönt vatten.

— Nu är det ute med oss! tänkte Bob. Men ett ögonblick
senare gungade båten helt lustigt på vågens kam och började så
rutscha ned i afgrunden framför. Hela tiden bultade båtens
kraftiga hjärta utan att förtröttas, och Bob ertappade sig själf med att
räkna pistongslagen, halft fruktande att maskinerna ej skulle visa
sig värfvet vuxna.

- Hvad tycker ni om det här? frågade Yamaguchi in i
Bobs öra.

— Rätt bra, fastän nog blir man litet vimmelkan — —


Han afbröts af en fräsande kalldusch, som betog honom
andedräkten.

— Ni blir snart van därvid, sade Yamaguchi och smålog.

Det dröjde dock några timmar, innan Bob så pass vant sig
vid »Kasumis» älskvärda egenheter, att han med något så när
ledighet kunde röra sig omkring. Måltiderna inne i den lilla mässen
fann han särskildt påkostande. Maten serverades i tennskålar;
officerarna sutto vid bordet med fötterna stadigt stödda mot golfvet
och sörplade i sig soppan mellan båtens rullningar. Men Bob
hade ej tillräcklig öfning i att rätt afväga sina rörelser. Han
lyfte tennskålen till läpparna endast för att finna att han öppnade
munnen mot tomma luften eller att soppan på egen hand tog
ett luftsprång och sprutade öfver hans ansikte och kläder, till
mycket liten båtnad för en tom mage.

En ännu obehagligare erfarenhet väntade honom, sedan han
dragit sig tillbaka för natten. Hur han än bar sig åt — det var
honom stört omöjligt att undvika att kastas ned från bänken, rulla
under bordet och häftigt studsa tillbaka från motsatta väggen.

Det mest sinnrikt konstruerade bröstvärn af kuddar tjänade
ingenting till; det skulle ha kunnat motstå rullning och stampning
hvar för sig, men när dessa rörelser voro förenade, sprängdes
kuddarna i sär, och Bob, som just höll på att dåsa i sömn, fann
sig liggande så lång han var bland sina bastioner och utanverk
under bordet.

— Nej, nu går det för långt, brummade han och sträckte
sig efter den enda af dynorna, som stannat kvar. Det är visst så
godt att stanna där jag är.

Han drog ned filtarna, lagade ihop en bädd under bänken
och ena bordsändan och lyckades få sina slingringar inskränkta
till en något mindre areal genom att hugga tag i bordsbenet, så
ofta hans jämnvikt sväfvade i alltför stor fara.

När han vaknade ur sin oroliga sömn och gick upp på
däck, var det en vacker, stilla morgon, och han såg framför sig
staden Chemulpo, som från hafsytan i afsatser höjde sig uppåt en
brant, snötäckt bergssluttning. Den tog sig ytterst pittoresk ut i
solskenet.

Kajen var öfverfull af koreaner i sina underliga svarta, som

mitror formade mössor och långa, tofsbehängda rockar. Kulis
traskade omkring under bördor, som hängde vid ok af
gaffelformigt delade käppar, bundna vid deras axlar; japanska soldater i
vida kappor, som nyss med transportfartyg kommit in i hamnen,
rörde sig omkring med hurtiga och målmedvetna steg. Muskulösa
koreanska båtkarlar vrickade tungt lastade flodbåtar från
transportfartygen till kajen, och små barn i blå, vadderade kläder sprungo
omkring, tittande på allting med stora nyfikna ögon och gående
i vägen för alla.

Det som emellertid ådrog sig den största uppmärksamheten
och väckte betydlig sensation ombord på »Kasumi» var åsynen
af vraken efter de ryska örlogsmännen, som sjunkit efter
drabbningen den 8 februari. På det ena stod en del af skrofvet, på
det andra endast skorstenen och masten ett litet stycke öfver
vattenytan — sorgliga rester af »Korjets» och »Varjag». Och när
»Kasumi» ångade förbi, fick Bob sitt första tillfälle att se på nära
håll en smula af verkningarna af det moderna sjökrigets
förstörelseredskap. Men här varsnades inga spår af japanska pansarbåtar;
som Bob sedermera fick veta, hade de kort förut lämnat hamnen
för att styra kurs på något okändt mål.

Bob stakades i sällskap med Yamaguchi in till kajen i en
flodbåt, och han kunde ej annat än beundra den skicklighet,
hvarmed den starkt byggde båtkarlen stående i fören lotsade den
långa och smala båten genom det myllrande virrvarret af smärre
farkoster. Det blef ingen tid att gå och se på staden, ty
Yamaguchi begaf sig genast till järnvägsstationen. Han hade sagt Bob,
att han förde med sig ett meddelande från amiral Togo till
general Kuroki i Söul, och Bob, som under amiral Urius frånvaro
ingenting hade att göra, mottog med största beredvillighet hans
inbjudan att följa med.

Tåget förde dem snart öfver snöhöljda slätter, förbi bofälliga
kojor, rundt de hvita åsarnas fot ut till en mera öppen landsbygd
och slutligen öfver en bred, isbelagd flod till ändstationen på
något afstånd från Söuls murar. Där brydde sig Yamaguchi ej om
att, som Bob väntat, hyra en rikshaw, utan vandrade med snabba
steg in i staden genom en af de hvälfda och tornprydda portarna.
Efter att gått ett stycke framåt den folkfyllda hufvudgatan, steg

han upp på en liten elektrisk spårvagn, i hvilken de koreanska
passagerarna föreföllo lika hemmastadda som någon europé.

— Man följer med sin tid, sade Yamaguchi.

— Ja, den fjärran östern gör sannerligen stora framsteg!
Tänk bara, elektriska vagnar i Korea!

— Japanska, min vän! De ägas af ett japanskt bolag;
förare, konduktör, hela personalen är japansk.

— En eröfring af landet på fredlig väg att börja med!

— Nu måste jag lämna er, sade Yamaguchi, då de stego
ur vagnen. — Ni har ju ingenting emot att vänta på mig några
få minuter.

De få minuterna tänjdes ut till nära nog en timme, innan
löjtnanten kom tillbaka, men Bob fann tiden kort, så mycket såg
han, som intresserade honom.

Han gaf naturligtvis akt på alla, som passerade förbi.
Somliga af männen gingo utan hattar och buro håret långt; andra
åter hade kort hår, och genom deras genomskinliga, som
blomkrukor formade hattar kunde han urskilja en egendomlig
hopvirad hårknut uppe på hjässan, de gifta männens kännemärke, efter
hvad han sedermera fick veta. En gammal gubbe öppnade, just
som han kom förbi, en solfjäderformig bundt oljadt papper, som
dinglade från hans skärp, och band det öfver hatten, och
oljepapperet tjänade då som ett slags paraply under det lätta snöglopp,
som började falla. Alla buro stora och vida vadderade benkläder
och en kort klockformig rock med vida ärmar, och fotgängarna
spatserade i väg i sällsamma, sandalliknande skor, fastbundna
öfver vristen medels en mängd papperssnodder.

Några kvinnor syntes nästan icke till; de koreanska damerna
lefva i afskildhet och gå ej ut på gatan utom på aftonen. De få
kvinnor Bob såg voro nästan dolda af sina långa gröna kappor,
med hvilka de hastigt höljde hufvudet vid åsynen af en främling.

Medan Bob väntade på Yamaguchi utanför det pagodformade
hus, hvari general Kuroki bodde, såg han en kines komma ut
därifrån, hvilken han genast igenkände som den yngre af de bägge
män, hvilka så lyckligt kommit till hans undsättning vid
slagsmålet i Sasebo. Drifven af ögonblickets ingifvelse tog Bob ett
steg framåt för att tilltala mannen, men plötsligt erinrade han sig,


att denne ej förstod engelska. Kinesen gick förbi utan att röja
något tecken till igenkännande.

Kort därpå uppenbarade sig Yamaguchi, och efter att ha
meddelat, att han nödgades stanna öfver natten i Söul, erbjöd
han sig att visa Bob några af stadens sevärdheter. Återstoden af
dagen tillbragtes sålunda med vandringar genom de breda gatorna
och tvärgränderna, där man knappast kunde komma fram för
butikernas utbredda varulager och myllret af smutsiga små barn,
som gladt lekte i rännstenarnas orenlighet. Yamaguchi beskref,
hur mycket staden gått framåt under de senaste åren,
hufvudsakligen genom de energiska åtgöranden, som vidtagits af M'Leavy
Brown, den präktige skotten, som så länge och med sådan
klokhet förvaltat tullväsendet.

Nästa morgon hade Yamaguchi åter ett samtal med general
Kuroki. När han i Bobs sällskap lämnade huset, närmade sig
från motsatta hållet den kines, som Bob sett dagen förut, och den
unge ingenjören tyckte, att ett svagt tecken till igenkännande
växlades mellan honom och japanen.

— Hvem var det där? frågade Bob, när kinesen hunnit
förbi. — Jag såg honom i går och för en månad sedan i Sasebo,
och det for för mig, att jag sett honom ännu någon gång förut.

— Nästan alla kineser äro hvarandra lika, tycker ni inte det?
Bob förstod, att Yamaguchi undvek hans fråga och ej var
hågad att lämna någon upplysning. Dylik förtegenhet endast
eggade hans nyfikenhet, och medan de vandrade vidare, öfverraskade
han sig själf med att grubbla ännu mera på hvem den kinesiske
köpmannen kunde vara. Och han ansträngde sin tankeförmåga
för att bättre erinra sig de närmare omständigheterna vid deras
första sammanträffande, som, därpå var han säker, ej ägt rum i
Sasebo.

Nya transporter hade tydligen nyss anländt, ty gatorna voro
packade af japanska soldater, kanoner och trossvagnar, som
beredde sig att draga vidare inåt landet. Vid hörnet af en sidogata
varseblef Bob en koreansk herreman af hög rang, att döma af
hans dyrbara dräkt, som sittande till häst väntade att en trupp
kavalleri skulle passera. Bredvid honom stod en flock koreaner
synbarligen hans tjänare, och inne bland dem en låg bärstol,
konstrikt dekorerad. Genom dess öppna sida uppfångade Bob en
skymt af en beslöjad dam. Bärarna, två ståtliga kulis i hvita
dräkter och runda hattar, stodo och väntade vid bärstolens bägge
kortändar.

Kavalleriet trafvade förbi, och medan Bob vandrade efter,
gjorde han leende den anmärkningen till Yamaguchi, att ryttarna
ej sutto särdeles ledigt i sadeln.

— Sannt nog, svarade Yamaguchi, men i Koreas gyttja och
snö komma de att visa sig vara af större gagn än era
lifgardister.

Kavalleristerna hade knappast hunnit en fjärdedels mil bortåt
den landsvägsliknände gatan, då Bob såg, att en plötslig rörelse
uppstod bland dem. En af de främsta ryttarnas hästar började, skrämd
af en stor oxe, tungt lastad med halmkärfvar, som kom fram ur
en gränd, att konstra och göra krumsprång. Plötsligt dansade
han rundt, slog bakut, kastade af sin ryttare och satte åstad i
galopp nedåt gatan.

Bob vände sig instinktmässigt om för att se, om någonting
fanns, som kunde hejda djurets vilda lopp. Han såg, att den
koreanske herremannen åter satt sin häst i gång och stöddes
under af en tjänare på hvardera sidan, så att han ej skulle kullra
ned från sin höga sadel. Tillsammans med bärstolen och sina
tjänare upptog han nästan gatans hela bredd.

Vid detta lag hade människor börjat ropa och skrika, och
hästhofvarnas smattrande kom allt närmare. Som efter allmän
öfverenskommelse skingrade sig koreanens tjänare inåt husväggarna,
palankinbärarna släppte sina stänger och lämnade sin börda midt
på vägen, medan herremannen själf fick mycket bestyr med sin
häst, som blifvit skygg af det tilltagande oväsendet.

Ingenting fanns emellan bärstolen och den framstormande
hästen annat än Bob och Yamaguchi. Det låg utom allt tvifvel,
att så vida ej djuret hejdades i sitt rasande anlopp, skulle det
inom några ögonblick komma störtande rakt på palankinen. Denna,
som bestod uteslutande af bambu och lackering, skulle då helt
visst bli alldeles krossad, medan damen, som satt därinne, troligen
skulle dödas eller åtminstone allvarligt skadas.

Faran var nu öfverhängande. Bob sprang några alnar framåt

för att möta den skenande hästen, och sedan han kommit på
behörigt afstånd från palankinen, tvärstannade han midt i vägen för
det framspringande djuret. Just som hästen i vildt galopp kom
förbi, tog Bob ett steg åt sidan, grep i den hängande tygeln och
drog åt sig den med hela sin styrka. Lyckligtvis var hästen
tämligen spenslig och knappast mer än fjorton kvarter hög, men Bob
erfor i alla fall en känsla, när han grep om tyglarna, som om
hans arm vridits ur led vid handlofven. Han släpades åstad och
hade så när mist fotfästet, men nu kom Yamaguchi till hans hjälp
och den förfärade hästen hejdades en aln från bärstolen. Där
stod han, darrande i hela kroppen, med tungt arbetande bringa
och skälfvande näsborrar.

Bob behöll tygeln i handen och började leda hästen uppåt
gatan för att möta ryttaren, som var mera förargad än skadad.
Då upphanns han af den koreanske herremannen, som nu var till
fots. Han var ytterst upprörd, och i det han gjorde en djup
bugning, började han utgjuta sig i tacksägelser på landets
egendomligt monotona och »ryckiga» språk. Yamaguchi föll honom i
talet och sade några ord på samma språk. Koreanen hejdade sig,
gjorde en ännu underdånigare bugning och sade långsamt, på en
underlig blandning af engelsk slang och uppstyltade fraser, som
mycket tilltalade Bobs sinne för humor:

— Jag tackar er ofantligt, ärade herre. Ni klarade skifvan
förträffligt. Ni räddade min maka — min bättre hälft, genom ert
lysande mod. Men det hängde på ett hår!... Mottag, ärade
herre, uttrycken för min djupaste tacksamhet!

Bob bugade artigt, men hans förlägenhet ökades, när den
koreanske gentlemannen började lösa upp en af de många små
orangegula sidenpåsar, som han bar hängande vid sitt skärp och
hvilka tjänade honom som fickor, och ur densamma framtog ett
mjukt visitkort, som han med ännu en djup bugning öfverräckte
åt sin välgörare. Bob tackade och tittade förbryllad på kortets
obegripliga hieroglyfer.

— Förstår ni inte! sade koreanen. — Mitt namn, ärade
herre, är San-Po. Jag är —

Han tvärstannade och såg rådlös ut. i Synbarligen letade han
efter det rätta engelska ordet. Men så klarnade hans panna, och
han återtog brådskande:

— Jag är hjälper-till-att-bestämma i hans kejserliga majestäts
krigsministerium. Om, hedervärde herre, ni vill göra mig äran af
ett besök i mitt hus i närheten af An-ju, skall jag anse det som
den största möjliga ynnest — skulle vara pin lifvadt!

Yamaguchi log, tydligen njutande af situationen. Han gjorde
intet försök att hjälpa Bob ur förlägenheten.

Jag tackar er så mycket, min herre, sade Bob. — Men
jag är rädd, att jag just nu inte alls skall åt det hållet... En
annan gång — kanhända...

Han afslutade meningen med en bugning, hvarpå koreanen
svarade med en flödande tacksamhetsutgjutelse för att Bob var så
nedlåtande.

Men när Bob vände sig om för att fortsätta sin vandring
tillsammans med Yamaguchi, märkte han, att den japanska
förbindligheten äfven har en afvigsida. Orden förstod han
visserligen ej, men det var omöjligt att taga fel på lönen hos den
störtsjö af ord, hvarmed gentlemannen öfveröste sina pliktförgätna
bärare, hvilka nu skamflata smögo tillbaka till bärstolen.

— Hvad i all världen menar han med »hjälper-att-bestämma»
i krigsministeriet?

— Åh, krigsministern, Pan-Jo, som afgör alla ärenden, har
flere hvad ni kalla undersekreterare, Cham Pan, hvilket betyder
»hjälp att bestämma». Under dem sortera Cham Vi, som betyder
»hjälp att diskutera». Vår artige vän är en af dessa Cham Pan.
Men det kan verkligen göra detsamma, för hela armén är komplett
oduglig. Den strider aldrig.

— Är väl bara till för syns skull, sade Bob leende.

— San-Po har tillbragt ett år eller två i England, men
gjorde visst sina första lärospån i språket på någon sjömanskrog.
Däraf hans egendomliga uttryckssätt.

— Ja, hans ordförråd är litet blandadt... Herr
Hjälper-att-bestämma var verkligen en kuriös uppenbarelse. Jag säger som
han själf, att det skulle vara »pin lifvadt» att se honom hemma
hos sig, men jag tror ändå inte, att jag skulle få fullt så roligt
som på mitt besök i Nikko. Aldrig har jag haft trefligare,

än när jag var och hälsade på hos en af era landsmän där, 
Kobo San.

— Kobo San? utbrast Yamaguchi med ett tonfall af stor
öfverraskning.

— Ja. Känner ni honom?

— Jag har råkat honom, svarade löjtnanten kort och i åter
förändrad ton.

Bob såg på honom, men hans ansikte var outgrundligt.
</chapter>

<chapter name="VII. Torpedbåtjagarnas strid">
<h2><small>VII.

</small>Torpedbåtjagarnas strid.</h2>

När Yamaguchi uträttat sitt ärende i Söul, dröjde han ej med
att återvända till Chemulpo. I saknad af andra instruktioner
bestämde han sig för att behålla Bob, och en halftimme efter de
bägge vännernas ankomst ångade »Kasumi» ut ur hamnen för att
återförena sig med flottan.

De ytterst liggande pansarbåtarna kommo i sikte omkring
nittio mil sydost om Liau-ti-schans udde. Genom sin kikare såg
Bob en torpedjagare skilja sig från eskadern och hastigt komma
emot »Katsumi».

— Den kommer för att förvissa sig om hvilka vi äro,
anmärkte Yamaguchi.

När nykomlingens identitet blifvit på ett tillfredsställande
sätt konstaterad, hissade den andra båten signaler, af hvilka
Yamaguchi erfor hufvudeskaderns läge. Två timmar senare fick
»Kasumi», som gick för half maskin, kryssareskadern i sikte, och
ungefär fem mil längre bort aftecknade sig skogen af master, som
tillhörde de japanska slagskeppen.

Hållande rätt inpå »Mikasa» begaf sig Yamaguchi bort i en
roddbåt för att aflägga rapport inför amiral Togo. Han återkom,
mycket glad i hågen öfver att ha fått order att ställa sig till
kapten Asais disposition. Denne förde befälet öfver de tre
torpedbåtjagare, som utgjorde första divisionen af den japanska
torpedbåtflottiljen.

— Än jag då? frågade Bob.
<img><small>Ill. <i>W.[=William] RAINEY</i></small>
<i>Herr Hjälper-att-bestämma.</i></img>

Se sida 62.




— Minsann jag det vet. Faktum är, att jag alldeles glömde
bort er. Jag nämnde inte ert namn, och det gjorde heller inte
amiralen. 

— Ur sikte, ur minnet, anmärkte Bob lakoniskt. — Men
mig kan det egentligen göra detsamma, för nu, när jag väl blifvit
van vid det här äggskalets små egenheter, trifs jag utmärkt. Finnes 
det några utsikter till att här blir drabbning?

— Mycket stora utsikter, skulle jag tro. Jag inbillar mig,
att vi skola försöka »märka» fienden ännu en gång.

— Hela flottan, menar ni?

— Visst inte. Jag har för mig att amiralen vill se, hur vi
småmygg kunna stingas. Nu blef ni visst haj?

— Inte det ringaste. Det finns ingenting, som jag är mera
nyfiken att få se.

— Det där <i>kan</i> vara mod, men jag skulle ändå tro, att det
är rena okunnigheten. Här ligga vi midt ute på hafvet, som ett
äggskal — det vet ni. Men i våra förrådsrum ha vi så mycket
sprängämnen, att vi kunna sända halfva London rakt upp i luften,
och ett enda välriktadt skott, som träffar oss, skulle sönderdela
oss i alla våra elementära atomer.

Den önskade ordern kom, fortare än som var väntadt. Sent
på eftermiddagen onsdagen den 9 mars signalerade amiral Togo
åt två divisioner torpedbåtjagare att närma sig Port Arthur. Den
ena divisionen skulle bevaka inloppet, medan den andra lade ut
minor på åtskilliga punkter längs kusten. Det sistnämnda
uppdraget tillföll kapten Asais division.

Mörkret hade fallit på, och sjön gick hög, då de bägge
flottiljerna, följda på ansenligt afstånd af ett par kryssare, skilde
sig från återstoden af flottan och ångade norrut mot Port Arthur.
Ombord å »Kasumi» förmärktes inga af dessa förberedelser till
aktion, som Bob bevittnat på »Mikasa». En torpedbåtjagare
måste alltid vara färdig. Officersmässen och en hytt apterades till
sjukrum för de sårade, Trallan, som för torpederna från förrådsrummet 
under det hvälfda däcket till tuberna akterut, lyftes in på
sina räler; Yamaguchi hade en kort öfverläggning med ingenjören
och gick därpå till sin plats på bryggan för ut, säker på att
allting var klart.


Flottiljen fick hamnens ljus i sikte kring midnatt. Båtarnas
närvaro upptäcktes snart af ryska spejare, ty med oregelbundna
mellanrum pröfvade fästningsverkens kanoner sin längsta skottvidd
för att söka träffa dem. Några mil från hamnen skildes divisionerna 
åt, och numro två höll direkt kurs på hamnen, där den
lyckades lägga ut minor från farledens mynning längs kusten bort
emot Dalny. Kapten Asais tre båtar kryssade under tiden bort
från Liau-ti-schans udde.

Bob stod kvar hela natten hos Yamaguchi på bryggan, där
han tyckte det var mindre kallt än under däck. Trots den 
flammande fyren hade han aldrig kännt kylan så bitande som i
kaptenens hytt, när han dök ned genom den lilla runda skeppsluckan
för att hämta ytterligare en rock åt Yamaguchi.

Omkring klockan tre på morgonen började de gå längs
efter kusten. De hade vågorna emot sig, hvilka med väldig kraft
bröto in öfver fördäck, och det yrande skummet stänkte högt
öfver de segeldukskärmar, som omgåfvo kommandobryggan.

Dagen bräckte just då utkiken fick i sikte de låga skrofven 
af åtskilliga torpedbåtjagare långt borta vid horisonten.
Underrättelse härom signalerades genast till kapten Asai på
»Akatsuki». Från sin kommandobrygga upptäckte han snart, att
fartygen, som närmade sig, voro till antalet sex; efter allt att döma
kunde de ej tillhöra den japanska eskadern. Order gafs
ögonblickligen till anfall. Allting var redan färdigt till omedelbart
förestående aktion. Hvarje man var på sin plats, och de tre
båtarna, som med farten hos ett expresståg klöfvo de väldiga
sjöarna, satte rak kurs på de sex ryska jagarna.

— Striden är en smula ojämn hvad antalet fartyg angår,
anmärkte Bob till Yamaguchi.

Japanen ryckte på axlarna.

— De äro inga öbor, sade han. — I det fallet likna vi er
britter, som äro födda sjömän, och jag skulle tro, att vi reda oss
en smula bättre till sjöss än de. Dessutom äro vi antagligen
bättre beväpnade. En rysk jagare har bara trepundiga snabbeldskanoner 
utom sina tolfpundare. Deras skott kunna naturligtvis
genomborra vårt äggskal, men skotten från vår sexpundare komma
att göra deras inre delar betydligt mera skada.


— Kommer ni då inte att använda era torpeder?

— Nej. Den ena korpen hackar inte ut ögonen på den
andre; vi spara våra torpeder till större villebråd.

— Skall ni heller inte använda det vridbara tornet? frågade
Bob, när han märkte, att Yamaguchi ej gjorde min af att lämna
kommandobryggan.

— Nej, det är bättre att löpa risken ute i det fria. De där
titthålen verka bara enerverande, när man vill ha en god öfverblick 
af fienden.

De tre fartygen voro nu i linje efter hvarandra — gående
rakt på den ryska flottiljen. »Akatouki» var i spetsen, »Kasumi»
höll sig en kvarts mil efter, och »Asashio» följde som nummer tre
på samma afstånd.

Bob, som stod kvar på bryggan i fören, brann af intresse
och glad förväntan. Alla hans sinnen tycktes skärpta. Han
erfor ingen känsla af fara, trots sin vetskap om att ett enda
välriktadt skott från ryssarna skulle kunna spränga krutförråden under
honom i luften och förinta fartyget och hvarenda själ ombord.
Hans starkaste förnimmelse var otålighet. Båten rusade framåt
med en hastighet, större än kapplöpningshästens, och ändå tyckte
han, att den gick långsamt, alldeles för långsamt... Han skulle
ha velat ropa: »Raska på! Raska på! Fortare! Fortare!»

Två minuter hade förflutit sedan ordern gafs: »Full fart
framåt!» Då gnisslade sexpundaren från »Akatsukis» brygga.
Från detta ögonblick hörde och såg Bob ingenting utom det, som
hände ombord på hans eget fartyg.

Omedelbart efter det att »Akatsuki» öppnat elden, gaf 
Yamaguchi sin första order. Det ljöd en örondöfvande knall; båten
tycktes nästan stanna ett ögonblick i sitt vilda lopp, likt
kapplöpningshästen, som häftigt hålles in, och efter en eller två sekunder
såg Bob ett rökmoln öfver den i têten gående ryska båten. Som
den gick med trettio knops fart, skakade den ögonblickligen af
sig det svarta täckelset och utgick därur med ena skorstenen
komplett ramponerad. Bob hörde ej granatens explosion; dånet och
braket från »Kasumi» och de andra japanska fartygen samt från de
annalkande ryssarna var för våldsamt för att man skulle kunna
urskilja några speciella ljud, såvida de ej kommo från några meters håll.


Nästan innan han fattat det, hade de bägge flottiljerna mötts
och passerat hvarandra.  De voro endast ett par meter från
hvarandra, så nära, att de ryska sjömännens ansikten med lätthet sågos
Men längre fram ihågkom Bob blott helt få detaljer, ty den tid
båtarna voro jämnsides belöpte sig endast till några sekunder.
Båtarna sköto förbi hvarandra med en sammanlagd fart af omkring
sextio mil i timmen.

När »Kasumi» befann sig midt framför den främst gående
ryska båten, som redan fått en salva från »Akatsuki», förenade
hennes tolfpundare sin mullrande bas med knallarna från de
lättare kanonerna, som sköto allt hvad tygen höllo.  I detta
ögonblick träffade ett skott från en trepundare träramen kring
kompassen, några fot från den plats, där Bob stod.  En skärfva från
den springande granaten träffade artilleristen, som skötte
sexpundaren på främre bryggan; mannen dog ögonblickligen, och en
kamrat steg utan att blinka fram och intog hans plats.

Strax därpå tog en granat från en tolfpundare med sig
ventilatorn till eldrummet akterut, och en trepundare, hvilken trängde
genom skrofvet som om det varit af papper, kreverade inne i
officersmässen, svårt skadande en man, som väntade där för att
taga emot de sårade.  Sedan gledo de bägge eskadrarnas sista
båtar förbi hvarandra, och »Kasumis» tolfpundare akterut lade in
en afskedsgranat, som tydligen träffade bland ryssens ångrör, ty
när röken från den springande projektilen något lättat, såg man
hela båten insvept i ett väldigt moln af ånga.

Bob var egentligen förvånad öfver den obetydliga totaleffekten
af denna kraftiga beskjutning från ömse håll.  Men han förstod
sedermera, att med den hastighet, hvarmed båtarna gingo, var det
än mera förvånande, att verkan var så pass stor som den var.

Men striden var ännu icke öfver.  På en signal från »Akatsuki» 
gjorde de japanska båtarna helt om på en sträcka, föga
öfverstigande deras egen längd, och så började de förfölja fienden,
gående för half maskin för att betäcka den skadade båtens reträtt.

Den ryska flottiljen såg ut att vara en smula i
upplösningstillstånd; förmodligen hade båtarna blifvit svårt träffade,
och antingen hade deras befälhafvare ej någon bestämd handlingsplan, 
eller ock hade deras maskineri blifvit så pass illa åtgånget,

att rörelserna fördröjdes. Två hade vändt, men tre andra
manövrerade på ett mycket knappt område, hindrande hvarandra i
rörelserna. Den sjätte, den stackars krymplingen, sågs anträda sin
ensliga färd till Port Arthur bäst han kunde.

Kapten Asai var ej sen att gripa tillfället. Efter att en smula
ha ändrat kursen, så att han i sned riktning skar ryssarnas väg
vände han hela bredden af sina styrbords kanoner mot den
fientliga flottiljen, som nu fullständigt råkat i oordning. Men innan
ryssarna hunnit draga fördel af den breda skottafla, som erbjöds
dem, lät han sina båtar åter formera en linje och satte kurs rakt
ned på fienden.

Denna gång passerade de bägge flottiljerna så nära intill
hvarandra, att en man skulle ha kunnat kasta en lina från den
ena båten öfver till den andras däck. De rörde sig nu med
betydligt mindre hastighet än vid det föregående mötet, och
verkningarna af det ömsesidiga bombardemanget blefvo följaktligen
större. För första gången kände Bob en darrning, ej af personlig
fruktan, utan som en reflex af de vilda uppträdena rundt omkring.
Det tycktes honom, som om ingenting skulle kunna öfverlefva
det hagel af granater, som tjöt och hvisslade genom luften för att
springa sönder med öronbedöfvande dån, när någon af projektilerna
hade den turen att finna en fristad i den käcka »Kasumis» skrof
eller öfverbyggnad. En bomb, tydligen från en trepundare,
studsade från det hvälfda däcket framåt fören till och exploderade i
luften omkring tio alnar åt styrbords sida, hvarvid skärfvorna slogo
ett hål i skorstenen akterut och tog bort en del af träfalsen kring
kompassen, som stod ett par fot längre bort.

— Där går vår kompass numro två. Nu ha vi bara den
fristående kvar, sade Yamaguchi.

Nästan i samma ögonblick ljöd en skräll rakt nedanför den
plats, där Bob stod. En tolfpundsgranat hade flugit rakt igenom
rummet, där sjökorten förvarades, dock utan att explodera.

— Det var tur, det, sade Bob.

Ja. Vi ska ge den där fjärde ryssen litet peppar, sade
Yamaguchi med ansiktet strålande af ifver.

Han gaf en order, och alla »Kasumis» babords kanoner
aflossade ett glatt lag mot den ryske jagaren, hvarvid flere bomber

sprungo mot dess skrof strax öfver vattenlinjen. Bob gaf akt på
det plågsamt spända uttrycket i de ryska matrosernas ansikten, och
hans näthinna upptog en skarp ögonblicksbild, som strax åter
försvann — bilden af en man, som träffats af en skärfva från en
japansk granat och med utbredda armar föll tvärs öfver sin kanon

Efter ytterligare några sekunder kom »Kasumi» åter tvärs
för den sista båten i den ryska linjen. Den svarade så matt på
Yamaguchis skickligt affyrade bredsida, att det var tydligt, att den
redan blifvit illa åtgången af »Asashio», som nu var i têten. Men
just som fartygen passerade hvarandra, tog en groflemmad ryss
upp en bleckdosa och slungade den med så godt sikte mot
»Kasumi», att den föll ned på den platform, där Yamaguchi och Bob
stodo. Den senare lyfte genast upp den för att kasta den i sjön,
men Yamaguchi höll tillbaka hans hand.

— Det är ingen fara, sade han, den kommer inte att
explodera nu. Vi behålla den, ni skall få den i present af mig.

I detta ögonblick exploderade en granat från en trepundare
nere i eldrummet akterut, där den fördärfvade ett ångrör och svårt
sårade en af maskinisterna.

— Stackars Minamisava! sade Yamaguchi, när han blef
underrättad därom. — Han blef två gånger lofordad för tapperhet
under anfallet på Port Arthur för en månad sedan.

Vid detta lag hade flottiljerna åter passerat hvarandra. Men
när kapten Asai vände ännu en gång för att förnya striden, fann
han, att fienden fått nog. Den ångade för full maskin rakt på
hamnen. Order gafs att förfölja, men ryssarna hade för långt
försprång för att de skulle kunna upphinnas, innan de kommit i skydd
af sina kryssare och batterier i land. Förföljandet måste uppges,
och de japanska befälhafvarna ägnade nu sin uppmärksamhet åt
reparationen af de skador, som båtarna lidit under drabbningen.

Fulla resultatet af denna lifliga fyrtio minuters batalj blef ej
kändt ombord på »Kasumi» förrän någon tid efteråt. Nära
hamninloppet afskar den japanska flottiljen numro två vägen för två af
de ryska torpedbåtjagarna. Ehuru ryssarna voro ganska ansträngda
efter den hårda medfarten kort förut, visade de ingen brist på
mod. En kort, skarp strid uppslod, hvarunder en af båtarna slank
förbi fienden och kom undan. Den andra däremot,
»Stereguschitschi», var ej lika lycklig. Hon blef ett byte för en japansk
jagare och togs på släp. Men hon läckte svårt; bogserlinan
sprängdes som en bomullstråd af en väldig sjö, och lämnad åt sitt öde
sjönk »Stereguschitschi» i djupet.

De tre båtarna tillhörande kapten Asais division gingo under
tiden i ungefär en timme med endast så pass fart, att de lydde
rodret. Man ville förvissa sig om vidden af deras skador och få
dessa snarast möjligt reparerade. Ombord å »Kasumi» hade två
kompassfodral ramponerats; en del af kommandobryggan för ut
hade skjutits bort, en skorsten hade rämnat och ett af rummen
under däck nästan helt och hållet fördärfvats. Men den
allvarligaste skadan bestod däri, att ångröret krossats, hvarigenom den
ena maskinen gjorts obrukbar.

De bägge andra båtarna lågo bredvid, medan en del
reparationer företogos; det hade ej varit rådligt att låta »Kasumi»
ensam riskera ett möte med den ryska kryssareskadern.

Arbetet var i själfva verket nätt och jämt fullbordadt, då två
kryssare, »Bayan» och »Novik», den senare förande amiral
Makaroffs flagga, ångade ut från Port Arthur och satte rak kurs på de
tre japanska båtarna. Men i samma ögonblick skymtade en hel
skog af pansarskeppmaster vid horisonten. Den japanska flottan
kom tydligen till undsättning, och de bägge ryssarna, som
fruktade att få återvägen afskuren, drogo sig tillbaka, växlande på
långt håll några skott med de främsta japanska kryssarna, tills de
åter löpte in i skydd af fortena.

— Blir det nu nytt bombardemang? sade Bob till
Yamagata, då de ståtliga slagskeppen gledo förbi.

— Kanhända. Flaggskeppet signalerar till oss.

— Hvad signalerar det?

— Ingenting viktigt; amiralen säger bara, att han är nöjd
med oss.

Det var icke Yamaguchi, som rodnade af belåtenhet, utan
Bob. Han kom ihåg det historiska: »Bra gjordt, <i>Condor!</i>» och
blef en smula varm om kinderna, därför att han nu bättre fattade
innebörden.

Slagskeppen gledo förbi och intogo en position, där de
hvarken kunde se de ryska fartygen eller ses af dem. Låtande

sina tolftuntskanoner spela slungade de bomb efter bomb in i
staden och hamnen, och verkningarna af skotten signalerades
genom trådlös telegrafi från den på andra sidan udden stationerade
kryssareskadern. Beskjutningen varade nära fyra timmar,
hvarunder flere eldsvådor sågos utbryta inne i staden, och en aflägsen
explosion förkunnade, att ett krutmagasin sprängts i luften.
Ryssarna besvarade elden endast helt matt, och vid tvåtiden drog sig
amiral Togo tillbaka efter att ha vunnit sitt närmaste syftemål.
Han ledsagades af kryssar- och jagare-eskadrarna.

Två timmar senare fick Yamaguchi signal att han skulle
komma ombord på flaggskeppet. Det blåste nu hårdt, sjöarna
spolade öfver »Kasumis» däck och försatte henne i våldsamt
vaggande rörelse. Att sätta ut en båt var förenadt med ej ringa
svårighet. När den käcke lille löjtnanten kom fram till »Mikasa»,
måste han ha varit genomblöt från topp till tå.

— Nå, sade Bob, när han kom tillbaka, har ni blifvit
befordrad nu igen?

— Nej, men ni har det.

— Hvad menar ni?

— Amiralen har kommit ihåg er, det är alltsammans. I
morse, när ni var glömd, var ni nere vid nollpunkten; nu kan
ni snart vara uppe vid kokpunkten. Jag skall föra er ombord på
»Yoshino» — om jag kan.

— Husch, då bli vi allt duktigt blöta! Om ni kan, säger ni?

— Ja. Jag är beordrad till Yaluflodens mynning och skall
släppa af er under vägen, om jag kan göra det utan att förlora
någon tid.

— Brådskar det då?

Men Yamaguchi svarade ej. Han höll på att telefonera till
maskinrummet.

Efter några minuter ångade »Kasumi» makligt framåt för
half maskin, i nordostlig riktning. Blåsten ökade till half storm;
väldiga sjöar bröto dunsande och smattrande öfver båten, och
Bob gladde sig icke särskildt vid tanken på den grundliga blöta,
som han måste underkasta sig, om han ville komma fram till
»Yoshino».

Han blef öfvermåttan belåten, när han såg, att afståndet mellan

<img><i>Karta öfver Korea och delar af Mandschuriet.</i></img>

jagaren och kryssareskadern ökades i stället för att minskas.
Yamaguchi hade tydligen uppgifvit tanken på att föra honom ombord
på »Yoshino». Af hans sätt hade Bob redan förstått, att den
expedition, som han nu i största hast anträdde, var ganska viktig,
och när löjtnanten slutligen vände sig mot honom och lakoniskt
sade: »Har inte råd att offra någon tid på er», klappade hans
hjärta hastigare vid tanken på, att han skulle få stanna kvar på
»Kasumi» och deltaga i de äfventyr, som den närmaste framtiden
kunde ha att bjuda på.
</chapter>

<chapter name="VIII. Vännerna skiljas åt">
<h2><small>VIII.

</small>Vännerna skiljas åt.</h2>

Under någon tid var Yamaguchi för träget upptagen med
att navigera båten mellan Elliott- och Blonde-öarna för att
sysselsätta sig med Bob. Men när han kommit genom sundet, lämnade
han kommandobryggan och gick ned för att få någonting att äta.

Nu först berättade han för Bob, hvari hans uppdrag bestod.
Han hade fått order att bevaka Koreabuktens kustlinje ända fram
till Yalufloden, lämna rapporter angående isens beskaffenhet och
i synnerhet undersöka förhållandena vid flodens mynning. Om
han samtidigt kunde inhämta någon upplysning rörande de ryska
stridskrafternas fördelning längs kusten, vore det så mycket bättre.
Men äfven om han personligen utsatte sig för risker, fick han på
inga villkor äfventyra båten; i krigstid är det svårt att ersätta
jagare.

— Nu är ni bunden i tio dagar, förstår ni, sade han till
Bob. — Jag måste vara tillbaka inom den tiden, och så länge får
ni stanna kvar hos mig.

— Ni skall väl gå i land, kan jag tro? sade Bob.

- Ja, om jag kan reda mig med isen. Och det tror jag
kommer att gå. Jag har varit åt det här hållet förut; jag
förmodar det är därför, som amiralen valt ut mig till den här
expeditionen. Såvida det inte skulle vara därför, att den ena af våra
maskiner är otjänstbar. Isen brukar vanligen hålla sig inåt land
ännu några veckor, men just innan Vi komma fram till Taku-schan,
finns det en landremsa, där genom strömdragens inverkan isen
ibland redan nu gått upp. Har jag tur med mig, lär nog en
roddbåt kunna kila sig fram, om också inte själfva jagaren.

— Hör på, ni kan väl låta mig få följa med er!

— Det går visst inte för sig. Jag är redan en skåra längre
ned i amiralens ynnest därför att jag inte kunde lämna utaf er till
»Yoshino», och det duger inte att rapportera, att ni är alldeles!
putzweg.

— Men hvarför kan jag inte få följa med dit ni tar vägen?

— För det första, så är detta mitt uppdrag och inte ert.
Amiralen har fullt upp med löjtnanter, men bara en Bob Fawcett!
Dessutom, hvarför utsätta er för fara? Om ryssarna fånga er blir
jag skjuten. Nåja, den utsikten får ju räknas med till mitt yrke,
men ni — ni blir också skjuten, och en engelsman är värd —
hur många af någon annan nation?

— För många för att kunna räknas, svarade Bob leende.

— I alla händelser är ni dubbelt så bred och nästan
dubbelt så lång som jag, och — en viktig sak! — ni skulle få svårt
att gälla för kines.

— Aha, ni ämnar alltså förkläda er?

— Det kan hända. Jag hänger på mig en hårpiska — jag
ämnar inte låta ta mig, om jag kan förhindra det.

— Vet ni hvad, jag har kommit att tänka på någonting.
När ni talar om förklädnad, så börjar jag undra om den där
kinesen, som jag såg i Söul, verkligen var en kines. Först såg jag
honom i Sasebo tillsammans med en annan; det var någonting
med dem, som föreföll mig bekant. Tror ni inte, att det i
själfva verket kunde ha varit japaner, som jag råkat i Tokio?

— Möjligt är det förstås, men i ert ställe skulle jag inte
draga några förhastade slutsatser. Deras förklädnad måste ha
varit ganska oskyldig, om ni genomskådade den, sedan ni blott
sett en flyktig skymt af vederbörande i Tokio.

— Åh, jag har godt minne för ansikten. Men låt oss gå
upp på däck, det är så gräsligt kallt härnere.

Båten hade nu Elliottöarna omkring tio knop bakom sig på
babords sida. När de blickade bortåt denna riktning, fäste Bob

Yamaguchis uppmärksamhet på flere fartygsmaster, som höjde sig
inne bland öarna. Löjtnanten smålog, men svarade ingenting.
Bob, som mot sin vilja blef något stött öfver sin väns
förtegenhet, bildade sig då en egen teori: båtarna voro troligen
transportfartyg, som forslade manskap eller förråd till öarna, eller
kanske beredde väg för en japansk armékår i förväntan på en
belägring af Port Arthur.

Hållande sig ett godt stycke utåt viken ångade »Kasumi»
framåt genom motig sjö i nordostlig riktning. Mörkret föll på
och fastän han ogärna ville gå ned och frysa, blef Bob slutligen
så trött, att han måste gå till kojs. Han tillbragte en långt ifrån
behaglig natt; det var som om han legat och sofvit under en
filt af is.

För att spara kol gick »Kasumi» under de mörka timmarna
för mindre än half maskin, och dagen grydde, när båten kommit
på höjden af Taku-schan. Hela dagen höll Yamaguchi kursen
långt från land, så att båten ej skulle ses inifrån kusten, som låg
med ett bräm af is. Vinden hade mojnat och endast kvarlämnat
långa dyningar på vikens yta.

I skymningen löpte »Kasumi» in mot land, sedan
omsorgsfulla lödningar företagits på flera punkter, och Yamaguchi fann,
såsom han hoppats, att strömdraget hållit en smal passage öppen
mellan Taku-schan och ön Talu. Efter att ha meddelat sin afsikt
att gå i land gick han in i mässen och återkom snart förvandlad
till en högst presentabel ung kines, med hängande mustascher,
hårpiska, en liten flat mössa på hjässan och allt annat tillbehör.
En båt sattes ut, och löjtnanten gaf sig i väg med hälsning, att
han troligen kom tillbaka i daggryningen.

Detta var den första af flere korta expeditioner i land som
Yamaguchi företog nattetid. Bob kunde aldrig förmå honom att
tala om hvad han gjorde, men han märkte, att japanen alltid
föreföll ytterst belåten. Vid alla dessa tillfällen följdes samma plan:
Yamaguchi rodde i mörkret så nära intill stranden som isbrämet
tillät och tillryggalade sista vägbiten gående till fots på isen.
Båten vände sedermera åter till Kasumi och låg kvar till i
dagbräckningen, då den åter for i land och hämtade löjtnanten.

På detta sätt förflöto fyra dagar, och på aftonen af den

fjärde, då »Kasumi» kommit rakt på Yaluflodens mynning
meddelade Yamaguchi Bob, att han nu begaf sig ut på den sista
af sina nattliga expeditioner. Han hoppades, när han kommit
åter från den, kunna ånyo förena sig med flottan och inlämna
rapport till amiral Togo.

— Jag kanske blir borta längre den här gången, sade han.

— Kan inte jag få följa med? Hvarenda gång ni varit
borta har jag gått i den grufligaste ångest för att ni inte skulle
komma tillbaka, och tiden här går bra nog långsamt.

— Det är tyvärr alldeles omöjligt.

— Hur länge tror ni, att ni kommer att vara borta den
här gången?

— Det kan jag inte säga, men jag har stoppat ned risförråd
för tre dagar i mina fickor. Jag hoppas, att jag inte skall bli
borta så länge. Det är bäst ni roar er med att spela <i>go</i>.

— Men tänk, om ryska flottan kommer, medan ni är borta?
För min del förstår jag inte, hur en befälhafvare kan lämna
fartyget så här.

— Nej, ni är ju heller inte amiralen!... Men jag tror
inte att ni behöfver gå och ängsla er för ryssarna. Port
Arthur-flottan törs inte komma, och den vid Vladivostok kan antagligen
inte. Adjö!

Två dagar förflöto, och när den andra dagen var slut, visste
Bob ej hvar han skulle göra utaf sig; han hade spelat <i>go</i> tills
det gick rundt i hufvudet på honom. Han ströfvade omkring
öfver hela fartyget och undersökte för tionde gången hvarje vinkel
och vrå däraf, tills han kände, att han skulle kunna upprita ur
minnet en plan af hela dess konstruktion. En af artilleristerna,
som kunde en smula engelska, fick han att säga före några
japanska fraser af vanligaste slag, såsom <i>nodo ga kawakimashita</i>,
»jag är törstig», hvilket för en japan är »halsen har torkat»; »jag
är hungrig» — <i>o naka ga sukimashita</i>, »högtärade insidan har
blifvit tom», samt »det är gräsligt kallt» — <i>o samu gozaimasu</i>,
»högtäradt kallt det vördnadsvärdt är», tills han undrade, huruvida
det skulle vara korrekt japanska att säga »jag skall i all
vördnadsvärdhet dänga högtärade skallen».

Men äfven detta slags förströelse miste snart sin uppiggande
verkan, och till den håglöshet han kände sällade sig snart ängslan
för Yamaguchis öde. Han hade uppriktigt fästat sig vid den lille
löjtnanten. I solnedgången bägge aftnarna rodde båten in mot
land i enlighet med kaptenens instruktioner, men bägge gångerna
kom den tillbaka utan den man sökte.

Den tredje aftonen beslöt sig Bob för att följa med båten.
Himlen var klarare än den varit på många nätter; månen höll på
att gå upp, och hvilken risk det än förut varit för att båten skulle
ses från stranden, var den nu mångdubblad. Bob kände sig
ängslig till mods, och sittande i fören tittade han genom sin kikare
öfver de snöhöljda slätterna och låga kullarna, som sträcka sig på
ömse sidor om Yaluflodens mynning.

Matroserna rodde in till isbrämets kant och hvilade därefter
på årorna. Många minuter förflöto. Besättningen väntade under
tystnad, och när månen steg högre och dess strålar återkastades
af snön, blef det nästan lika ljust som om dagen. Sjön skvalpade
tungt mot båtens sidor och sprutade upp mot isens tandade
kanter; eljest förnams intet ljud.

Plötsligt blef en liten mörk gestalt synlig mot den ljusa
bakgrunden. Den hade tydligen kommit fram bakom en liten
kulle, hvars konturer smälte samman med allt det öfriga hvita.
Föremålet visade sig snart vara en liten man som sprang — sprang
för brinnande lifvet. Bob ställde sig häpen upp i båten, undrande,
om detta ändtligen var Yamaguchi. Omedelbart därefter såg han
andra gestalter uppdyka på den snötäckta åsen, och han drog
häftigt efter andan, när han urskilde, att det var män till häst. De
kommo hastigt åsen utför och redo vidare ned emot hafvet efter
den springande gestalten. Bob höjde kikaren till ögonen; ja, han,
som sprang, var Yamaguchi, och ryttarna buro pälsmössor och
kosackernas långa spjut. Den flyende sprang för lifvet!

Åsen låg nära en half mil längre bort. Mellan den och
båten utbredde sig en nästan flat sträcka full med dyiga pölar, nu
täckta, till flere tums djup med nyfallen snö, och ett femtiotal
famnar is, som ej företedde någon olikhet med fasta marken.
Skulle Yamaguchi hinna fram till båten i tid? Han hade något
försprång, men förföljarna redo, och, som Bob nu såg, de voro
åtta stycken. Det tycktes nästan omöjligt, att den springande

kunna hinna undan. Ändå föreföll det omöjligt att bistå
honom. Matroserna i båten hade gevär, men nu, när såväl
förföljare som den förföljde hunnit utför sluttningen och kommit ned
på släta marken, skulle ett skott, om än aldrig så väl riktadt,
kunna träffa just honom, som det var afsedt att bistå.

Under ett ögonblick af intensiv spänning tyckte sig Bob
lefva en hel lifstid. Därpå ropade han ut till männen att stanna
kvar där de voro — de kunde ej engelska, men de förstodo
meningen af tonfallet — och så hoppade han öfver båtens reling
upp på iskanten. Isen knakade och sjönk under honom, men
han ilade med långa språng upp emot stranden, ifrig att komma
den flyende till hjälp. Den lille japanen såg ut att knappast
förmå mera.

Isen knarrade och stönade, medan Bob sprang vidare. Han
kom upp på den mjukare snön, och han måste sakta farten; ett
skott från en af de förföljande kosackerna hven tätt förbi hans öra.
Han ropade med sina lungors fulla kraft ut ett ord af uppmuntran
till den flämtande Yamaguchi, och sedan, hoppande, tumlande,
raglande öfver de famnar snötäckt mark, som ännu återstodo, grep
han japanen vid armen och vände om för att tillsammans med
honom springa tillbaka till båten. Men hela tiden kände han, att
allt hopp var ute för dem, ty den främste ryttaren, som hade en
raskare häst än kamraterna, var nu endast några famnar från dem.

Plötsligt brann ett skott af från båten. Bob hörde en
underligt stönande suck bakom sig. Ett ögonblick senare kände han
den fallande tyngden af en tung kropp, och kastades våldsamt
framstupa. En häst utan ryttare galopperade vildt ned emot
stranden.

Bob låg några ögonblick bedöfvad på snön. Kylan
återkallade honom till sans. Han hörde flere skott knalla, och när
han försiktigt lyfte hufvudet, såg han fyra kosacker galoppera ut
mot isen, medan tre stodo vid sidan om sina hästar och tvärs
öfver sadlarna togo sikte på roddbåten. Så brast isen under
hästarnas fötter, och höga skrik af ångest skuro genom luften, när
karlar och hästar plumsade omkring i vattnet. Beskjutningen
fortfor mellan de afsuttna kosackerna på stranden och båtens
besättning, som nu hastigt rodde ut till hafs.


Bob såg, att tillfället var inne; det kanske komme att räcka
blott ett ögonblick, och han hade ingen tid att förlora. I det han
reste sig på fötter, allt jämt hufvudyr efter slaget, såg han några
fot bakom sig den döde kosackens utsträckta kropp; hästen hade
återvändt och stod nu tåligt bredvid liket. Bob böjde sig ned
tog hastigt af kosacken hans mössa, kappa och vapen, gick lugnt
fram till hästen och hoppade upp på dess rygg. Med en
sidoblick uppfattade han, att de ännu lefvande kosackerna fortfarande
voro upptagna. Han vidrörde hästens sida med hälen och
trefvade i väg söderut i en riktning, parallel med stranden, bortåt
en träddunge, som aftecknade sig svart mot den månljusa himlen
mer än en half mil längre bort.

När han hunnit fram dit och ej mera kunde ses från
skådeplatsen för äfventyret, höll han in hästen för att närmare
öfverväga sin belägenhet.

Yamaguchi, hoppades han, var vid detta laget ett godt stycke
väg ut mot »Kasumi»; finge han själf bara kvarstanna på sitt
gömställe till morgonen därpå och kanonbåten fortfarande låge
kvar utanför flodmynningen, skulle det kunna bli möjligt för
honom att komma ombord. Allt berodde på, huruvida de kosacker,
som öfverlefvat striden, skulle observera hans försvinnande och
det faktum, att deras döde kamrat blifvit plundrad. Att de <i>icke</i>
skulle göra detta, var i bäggedera fallen högst osannolikt.

Hans enda möjlighet skulle därför ligga uti att begifva sig
söderut i förhoppningen att anträffa förposterna till någon af de
japanska härafdelningar, som han visste blifvit landsatta i trakten. Denna
utväg skulle dock vara förenad med ansenlig fara. Underrättelsen
om den nyss timade händelsen skulle helt visst kalla en större
kosackstyrka till platsen; skaror af ryssar skulle snart genomströfva
hela nejden, ej blott för att uppspåra flyktingen, utan äfven för
att hålla ögonen på jagaren. Den japanska flottan hade sig väl
bekant, att kosacker användes för att rida upp och ned längs
stranden och signalera annalkandet af fientliga fartyg, och dessa
skulle knappast uraktlåta att upptäcka och sedermera följa spåren
af Bobs häst i snön.

— Det här var en nätt klämma att råka uti, tänkte han, och ju

mera han funderade, desto brydsammare förekom honom hans
belägenhet.

Utsikten att komma i kontakt med »Kasumi» var mycket
aflägsen, ty om han lämnade sitt gömställe och begaf sig ned till
stranden, kunde han knappast hoppas undgå upptäckt af de ryska
patrullerna. Å andra sidan, om han höll sig dold under dagen,
skulle han icke ses från jagaren. Dessutom måste »Kasumi» åter
förena sig med flottan, och fastän han visste, att Yamaguchi, om
han hade fria händer, skulle göra allt för att rädda honom, visste
han också, att för en japan plikten kommer obevekligen i första
rummet. Han kunde omöjligen vänta att Yamaguchi skulle kryssa
omkring på måfå och afbida ett tillfälle att afhämta honom.

Under antagande att han lämnade sitt gömställe och red
söderut föreföll det föga troligt, att han skulle uppnå de japanska
linjerna. Deras förposter befunno sig sannolikt ej mindre än
hundra mil längre bort.

Mellan honom och dem genomströfvade utan tvifvel en mängd
ryska skvadroner landet. Äfven om han underbart nog undkomme
ryssarna, skulle han kunna falla i koreanernas händer, och det
skulle måhända visa sig vara ett öde jämförligt med det att komma
ur askan i elden. Hur mycket än koreanarna hatade japanerna,
hatade de dock ryssarna ännu mera, och som Bob red en kosacks
häst, bar en kosacks uniform och för öfrigt ej kunde ett ord af
det koreanska språket, skulle det nog göras kort process med
honom, om han råkade på några infödingar.

Ännu en sak fanns att taga med i beräkningen. Både han
och hans häst måste ha föda. En knippa hö var fastbunden vid
hästen, måhända tillräcklig för ett mål, och när han ransakade
sadelpåsarna, fann han litet svart rågbröd och en flaska brännvin.
Men detta var tämligen tvifvelaktiga näringsämnen, och svälten
skulle senast inom tjugufyra timmar drifva honom till att söka
sig in i någon by.

Bland alla de faror, af hvilka han var omringad, tycktes honom
risken att upphinnas af Yongampos kosacker som den mest
öfverhängande, och Bob sköt tillsvidare från sig tanken på de andra
möjligheterna för att uteslutande förekomma denna enda. Klart
var, att ju fortare han kunde komma bort från platsen för

skärmytslingen, desto bättre. Han red försiktigt genom dungen af
kala träd och fortsatte i sydlig riktning. När han kommit ut på
öppna slättlandet, satte han hästen i skarpt traf.

Marken var betäckt med snö till ett djup af flere fot, och
när hästen lätt sjönk ned på skaren, drog han den slutsatsen att
frosten höll på att slå om till tö. Vägledande sig efter ljudet af
vågorna, hvilka plaskade mot strandens isar, som knakade och
suckade och stundom brusto med en skarp knall, red han vidare
utmed kusten i riktning, som han trodde, mot Seng-tscheng.
Kosackens djupa sadel var mycket bekväm, men han önskade att
stigbygelremmarna varit längre; han satt med knäna betydligt
närmare näsan än han var van vid.

Månen höll på att gå ned, men det var ännu tillräckligt ljust
för att urskilja, att landet var alldeles flackt, och han visste, att
han under dagen kunde ses på ett afstånd af flere mil. Medan
han red, spejade han därför ifrigt omkring sig för att upptäcka
något gömställe, där han i relativ säkerhet skulle kunna tillbringa
den återstående delen af natten.

Efter att ha ridit kanske tre, fyra mil, fann han, att terrängen
blef allt besvärligare. Till venster reste sig de oregelbundna
höjderna allt brantare och brantare, och han tvangs att taga kosan
allt närmare isen. Varnad af sina senaste erfarenheter af
kosackerna, drog han sig, när så blef möjligt, längre inåt land, tills
han slutligen uppnådde högsta krönet af en backsluttning ett godt
stycke från hafvet. Stora molnbäddar tornade upp sig på andra
sidan sjön; vinden friskade, och luften hade denna råa kyla, som
bebådar snö. Att öfverraskas af en snöstorm vid detta kulna
luftstreck skulle bli högst olycksdigert, och Bob såg sig ännu
oroligare omkring efter skydd.

På något afstånd ofvanför honom såg han, som en silhuett
mot ett stycke klar himmel, hvilket ännu ej nåtts af molnen, en
stor mörk byggnad, som han att döma af storleken måste antaga
vara af någon betydenhet. Den var till formen olika allt hvad
han förut sett. Just som han fäste blicken därpå, uppfångade han
en skymt af månen, som tycktes lysa rakt genom byggnaden.
Tydligen var den en ruin.

Hvilken tvekan Bob än kunde ha haft att närma sig en bebodd

plats, försvann den nu. Han styrde med någon svårighet kosan
ditåt, i det hästen pulsade genom drifvor, som mer än en gång
hotade att begrafva både honom och ryttaren. Anländ till
byggnaden, fann Bob, att det var ruinen af en stor stenpagod, som
antagligen fordom utgjort en del af ett kloster. Vinden tjöt
obehindradt in genom de förfallna murarna, men platsen erbjöd dock
ett slags skydd. Och hvad ännu viktigare var, enär den låg på
en tämligen hög udde, skulle den på morgonen bereda honom
god utsikt ej blott långt utåt hafvet, utan äfven inåt land mot
Yaluflodens mynning. Bob beslöt sig alltså för att tillbringa
återstoden af natten på denna ensliga plats.

Hans första omsorg var att ge hästen en afgnidning, hvarpå
han lät honom få halfva höknippen. Sedan spände han af en af
filtarna från sadeln och började göra det så bekvämt åt sig som
möjligt. Han sväljde några munsbitar af det bittra brödet, tog
en helt liten klunk — dock mer än tillräcklig — af den
brännande vodkan, och som han var alldeles uttröttad, föll han snart
i en orolig sömn, hvarur han, med instinkten hos den, som är
van att stiga tidigt upp, vaknade i den första bleka gryningen.
Stel i alla lemmar reste han sig, gaf hästen åter hö, åt litet bröd
och gick ut för att se sig omkring.

Norrut, i den riktning hvarifrån han kommit föregående
afton, kunde han med blotta ögat skåda flere mil öfver snöfältet,
och med sin kikare, som han lyckligtvis tagit med sig, urskilde
han hvad som tydligen var en liten stad — utan tvifvel
Yongampo. Öfver hela den hvita sträckan, som låg emellan, spårades
ej ett tecken till lif. När han sedan blickade ut öfver hafvet, såg
han en blyfärgad himmel, vågor med hvita kammar, som vräktes
upp af den starka blåsten och piskades sönder till yrande skum
mot isen — ingenting annat Det fanns icke så mycket som en
svart prick ute på sjön. »Kasumi» hade lämnat honom åt sitt öde.

— Jag är säker på, att Yamaguchi är ännu sämre till mods
än jag själf, tänkte han.

Sedan vände han sig åter mot land och mönstrade hela
horisonten genom kikaren. Hvad är detta? Långt i fjärran, mot
Yongampo, urskiljer han två mörka fläckar. Han stirrar spändt,
medan hans händer äro så stela af köld, att han knappast förmår

hålla kikaren stadigt. Fläckarna bli större. Bägge två nalkas
honom; den ena kommer norrifrån i rak linje, den andra gör en
kurva något åt höger. Under några minuter stirrar han på dem;
fläckarna bli svarta figurer och antaga småningom konturerna af
ryttare. Helt säkert är det kosacker; det är hög tid att sätta sig
upp och söka komma undan.
</chapter>

<chapter name="IX. Jagad af kosacker">
<h2><small>IX.

</small>Jagad af kosacker.</h2>

Situationen var förtviflad. Den ena kosackskaran följde
tydligen spåren af hans häst, den andra slog in i en annan riktning
för att genskjuta honom. Mandarinvägen från Peking till Söul
kunde ej vara långt aflägsen; ryssarna hade troligen antagit, att
han skulle rida åt det hållet, och lokaliserade, som de utan tvifvel
voro, skulle de ha en stor fördel framför honom. Hans enda
hopp stod till hans häst, som lyckligtvis var god och ännu ej
tycktes ha lidit något men af den knappa utfodringen. Han måste
rida, rida, rida.

När han kom tillbaka till pagoden, fann han att hästen
tuggade på de sista höstråna. Han ledde ut den och förde den
utför sluttningen på den sida, som var längst från förföljarna, och
därpå genom en sänka mellan två låga kullar. Efter att sedan ha
kringgått en något brantare höjd, som dolde pagoden, ansåg han
sig kunna stiga till häst, och han galopperade snart fram öfver
den snötäckta marken. Trakten var starkt kuperad; ena minuten
befann han sig så att säga på kammen af en våg, i nästa var han
nere i fördjupningen omedelbart före nästa stigning. Snön var
mjuk och hästhofvarna lämnade djupa gropar i den sjunkande
skaren, hvarigenom den riktning han tagit med lätthet kunde
spåras.

Snart förlorade han hafvet ur sikte och hade ingenting att
hålla sig till för att bestämma väderstrecken; himlen rundt
omkring var blyfärgad, utan en dragning i ljust. Medan han red
vidare, såg han till sin ledsnad, att kullarna blefvo lägre och
lägre; han skulle vara fullt synbar för kosackerna, när de kommo
fram till den kuperade sträcka, han nyss lämnat. Här fanns intet
annat val än att drifva på hästen och rida vidare. Något slags
tillflyktsort fanns ej alls; hela trakten tycktes vara en ödemark
utan några tecken till mänskliga invånare annat än här och där
en infödingskoja i utkanten af en träddunge, någon vedhuggares
öfvergifna hem.

Då och då höll han in hästen och vände sig i sadeln för
att se, om hans förföljare kommit i sikte. Efter att ha låtit
djuret sträfva uppför en lång sluttning, stannade han uppe på åsens
krön för att låta det pusta. Han såg då framför sig en nästan
jämn slätt, och bakom honom — ja, där voro de slutligen en
skara på åtminstone tjugo, som antagligen ridit rundt några af de
höjder, hvilka han låtit hästen mödosamt streta uppför. Han såg
sig ifrigt omkring; här fanns intet sätt att gäcka förföljarna. Skulle
han sätta sin häst i galopp och försöka rida ifrån dem? Det vore
ett hopplöst företag; han skulle endast matta ut det flämtande
djuret, och kosackerna skulle följa honom i spåren likt vargar för
att förr eller senare hinna upp honom. Men här fanns ju intet
val — han måste rida vidare och skona hästens krafter så mycket
som möjligt.

Utför sluttningen red han alltså, och hästens andedräkt stod
som en rök i den kalla luften. Himlen blef allt svartare, vinden,
som blåst i nyckfulla ilar, lade sig; det förnams intet ljud utom
det sakta rasslandet af hästhofvarna, då de döko ned i snön.

Plötsligt hörde Bob ett svagt rop bakom sig. Han visste
väl, hvad det betydde; kosackerna hade nu kommit upp på högsta
kammen af åsen och såg honom galoppera längre bort. Han
kastade en blick öfver sin axel; ej mera än en mil skilde dem
från honom. Inom en halftimme skulle de vara honom i hack
och häl. Kanske att den andra flocken redan beskrifvit sin stora
genskjutande kurva och nu var före honom; för allt hvad han
visste, hade han mycket väl kunnat rida i en cirkel.

Men framåt måste han. Han dref ytterligare på hästen.
Ungefär tio minuter senare hörde han den aflägsna knallen af
skott, men som han ej märkte minsta hvinande af någon kula,
antog han, att de flugit långt förbi. Men det faktum, att
kosackerna börjat skjuta, ökade faran betydligt. De voro vana att från
hästryggen träffa rörliga mål; i hvilket ögonblick som helst kunde
en väl riktad kula nå honom. Han lade sig ned öfver hästens
hals och dref med tillrop det duktiga djuret att slå in i galopp.
Flere skott, flere hojtanden förföljde honom, men ljuden blefvo
svagare. Afståndet mellan honom och kosackerna måste ökas;
skulle han ändå, trots allt, kunna hålla uppe sitt försprång?

Han talade uppmuntrande till djuret, som galopperade framåt
underbart säkert på foten. Plötsligt kände Bob, att hans panna
träffades af någonting kallt och vått; han lyfte på hufvudet och
drog en djup suck af lättnad, när han såg, att det börjat snöa.
De lågt seglande svarta molnen hade ändtligen brustit; efter helt
få ögonblick färdades ryttaren framåt genom ett tätt moln af yrande
snöflingor, som fyllde ögon och öron och utestängde alla föremål
på hundra alnars afstånd. Tack vare denna hvita skyddsskärm
skulle han ännu kunna undkomma.

Till vänster såg han en liten mörk träddunge, som sträckte
sig uppför en sluttning. Efter att ha ridit så långt, att han kom
i jämnhöjd med dungens bortre gränslinje, vände han hästen, red
genom yttersta kanten af dungen, där träden stodo glesa, och
fortsatte därefter uppför åsen i rät vinkel mot sin föregående
riktning, detta i förhoppning att hans förföljare, sedan de förlorat
honom ur sikte, skulle kunna förbise den plats, där han ändrade
riktning.

Det häftiga snöfallet måste nu också nästan utplåna hans
spår; ryssarna skulle nödgas sakta farten för att kunna urskilja
dem, och de få minuter han sålunda vann skulle kunna sätta
honom i stånd att alldeles undkomma dem.

Men han vågade ej vänta. När kosackerna kommit
underfund med, att de ej skulle lyckas hinna upp honom, skulle de
snart dela på sig och sprida sig i de riktningar han kunde
förmodas ha tagit, och hur skulle han kunna vänta att undgå dem
alla? Efter att ha låtit hästen gå i skridt några minuter för att
pusta ut, dref han åter på honom, i den förhoppningen, att turen
alltjämt skulle gynna honom.

Luften var ännu tjock af den fallande snön; att konsekvent följa en
bestämd kosa var på denna nyckfulla terräng omöjligt. Han red vidare.

Plötsligt hörde han ett doft ljud ej långt bort till höger om
honom; kunde det komma från den andra kosackskaran, som
redan vändt och var på återväg? Hastigt som tanken lät han
hästen rygga in bakom ett stort träd, och när han försiktigt blickade
fram invid stammen, såg han genom de hvirflande flingorna en mängd
skugglika gestalter susa förbi i en riktning, motsatt den han själf
följt. Blandadt med de dofva hofslagen kom det otydliga ljudet
af röster. Han kunde ej urskilja rytttarne, men han kände sig
säker på, att de voro hans förföljare. Sedan han förvissat sig
om, att hvarje ljud dött bort, trefvade han långsamt framåt, nu
i det medvetandet, att kunde han endast följa en något så när rak
riktning, skulle kosackerna vara ur stånd att, så länge snöfallet
varade, finna hans spår. Så vida ingenting oförutsedt inträffade,
kunde han anse sig räddad.

Räddad undan förföljarna, visserligen, men här funnos andra,
mycket allvarsamma svårigheter att bekämpa. Han hade ridit i
sträckt traf eller i galopp i tre timmar; hästen hade sedan någon tid
visat tecken till trötthet, han hade ingen mat hvarken åt sig själf
eller honom, och han var hungrig som en varg. Han befann
sig i en vild, öde och ytterst glest befolkad trakt. Skulle han
träffa på infödingar, blefve han tagen för en ryss, och han kunde
ej tala ett ord af deras språk. Äfven om hästens krafter hölle ut,
tills han komme fram till en långt ut placerad japansk förpost,
skulle han kunna bli skjuten, innan han lyckades göra sig
förstådd. Såvida han ej händelsevis råkade på någon, som ville ge
honom mat och tak öfver hufvudet, voro både han och hans häst
dömda att omkomma af trötthet, köld och svält, och han skulle
ha undsluppit ryssarnas Scylla endast för att falla i elementernas
Charybdis. Genomfrusen, hungrig och utmattad som han var,
kände han för ett ögonblick sitt sinne fyllas af misströstan, men
han skakade af sig denna förlamande stämning, ruskade på
tyglarna, rätade upp sig i sadeln och satte åter hästen i traf.

Det tycktes honom, som om han irrade omkring i ett
vidsträckt, hvitt Sahara eller dref hit och dit på ett hvitt haf utan
karta eller kompass. Plötsligt såg han till vänster om sig en
sådan koja, som han förut urskilt från hafsstranden; den reste sig
likt en oformlig liten utväxt från den ändlösa hvita slätten. Han
höll in hästen, steg af och ledde djuret fram emot det lilla
huset.

Det hade delvis fallit i ruiner. Dörren var för låg för att
släppa in hästen, men efter att ha gått rundt åt baksidan fann han
en gapande öppning i den grofva lerväggen, som var stor nog
att låta hästen passera. Här var då åtminstone tillsvidare en
lämplig tillflykt för både ryttare och djur. Visserligen kunde man ännu
vänta, att kosackerna skulle uppenbara sig, men hästen orkade ej
gå längre; medan han hvilade sig, skulle snöstormen kunna
upphöra, och bara himlen klarnat, skulle Bob måhända bli i stånd att
lugnare öfverväga sin ställning och uttänka någon bestämd plan.

Efter att ha ledt djuret in i skjulet, skrapade han snön
från dess kropp och gnuggade det så torrt som möjligt med de
filtar han lösgjorde från sadeln. Sedan satte han sig ned på en
träkubbe, frusen, hungrig och nedslagen.

Funderande och drömmande föll han snart i en lätt slummer.
När han vaknade, märkte han, att snöfallet upphört och att
himlen höll på att klarna. Klockan var fyra på eftermiddagen. Han
reste sig, stel af köld, gick ut ur kojan och varsnade en mattröd
strimma vid horisonten.

— Det måste vara solen, som går ned, sade han för sig
själf. — Månntro jag skulle kunna vägleda mig efter den och så
småningom hitta fram till någon by, där jag kunde få mat?
Stackars gamla brunten! Jag hoppas du inte känner dig så utsvulten
och missmodig som jag.

Han ledde ut hästen och satte sig upp. Det frös nu åter hårdt;
snön knarrade under hofvarna med ett sprödt metalliskt ljud, då han
red bort. Västerut, mot den nedgående solen, måste hafvet ligga;
åt det hållet var ingenting att hoppas, I norr voro ryssarna,
söderut japanerna, men hur långt borta? Han måste styra kosan
österut, ty förr eller senare skulle han då komma fram på stora
landsvägen, och vore han väl på landsvägen, kunde närmaste by
ej ligga så aflägset. Alltid skulle han löpa risk att stöta på
ryssar, men den risken kunde ej undvikas. Han satte därför hästen
i gång österut. Hans ankomst till en koreansk by skulle, det visste
han, nog ej vara utan sin fara, men den ena risken uppvägde

dra och med sin nuvarande belägenhet kunde han
omöjligen längre stå ut.

Han hade, efter hvad han antog, ridit några mil tvärs öfver
dalsänkan, då han plötsligt i skymningen framför sig urskilde en
grupp kojor. — Ändtligen! sade han till sig själf med en suck
af lättnad. Här funnos åtminstone människor; där människor voro,
måste finnas mat — och mat, både åt honom själf och hästen
måste han skaffa sig till hvad pris som helst. Den lilla byn skulle
kunna hysa en kosackpatrull, men vid detta laget kände Bob, att
det var ej värre att falla i ryssarnas händer än svälta ihjäl ute på
den snöhöljda slätten. Å andra sidan, om där ej fanns några
kosacker i byn, skulle hans eget uppträdande i rysk förklädnad
vara nog för att skaffa honom lifsmedel. Koreanen är icke
särdeles fruktansvärd som krigare, hade Yamaguchi sagt honom, så
att äfven om byns invånare uppträdde fientligt, kände han, att han
nog skulle kunna reda sig med dem.

Efter att ha tagit kosackens pistol ut ur hölstret, red Bob
djärft in i byn. För att förvissa sig om, att den ej hyste några
ryssar, galopperade han rakt fram längs den långa gatan, hvarpå
han vände hästen och begaf sig till hvad som tycktes vara det
förnämsta huset. Likt alla koreanska byar af den fattiga sorten
var denna smutsig och hopgyttrad, bestående endast af några få
envåningshus af lera med rörtäckta tak. Gatan låg nu öde, de
få varelser, som synts på den, medan han galopperade förbi, hade
skingrats in i sina kyffen, när de fingo syn på honom. De
betraktade honom utan tvifvel som förelöparen till en trupp kosacker.

Han steg af framför kojans stängda dörr och knackade. Det
kom intet svar; men undantag af en hunds skällande förnams
intet ljud öfver hela byn. Han knackade igen och för tredje
gången, alltjämt utan verkan. Fjärde gången hamrade han en lång
stund på dörren med kolfven af sin pistol. Då hörde han ett
buller innanför; dörren öppnades, och vid det matta skenet af en
fränt osande oljelampa såg han en mycket fet äldre korean helt
och hållet fylla dörröppningen.

Bob kunde ingen koreanska, ingen ryska, ingen kinesiska
och endast några få ord japanska. Dessa sistnämnda var det enda
han hade att taga sin tillflykt till.

— <i>Komban wa!</i> sade han artigt — den brukliga
aftonhälsningen.

Mannen slungade ut några ord, hvilkens tonfall lät
mycket argt.

— <i>Tabe-mono!</i> tillade Bob och plockade upp några
japanska mynt ur sin ficka. — <i>Uma! Pan taberu daro!</i>

Koreanen ruskade på hufvudet och började pladdra en massa
ord, obegripliga för Bob. Men meningen låg i öppen dag —
han var alls icke hågad att bestå den föda åt ryttare och häst
som den okände gästen begärde.

Bob hade emellertid ingen lust att tåla motsträfvighet eller
ens dröjsmål. I det han höjde revolvern och riktade den rakt
på mannens hufvud, öste han ut en störtflod af de kraftigaste
skällsord han hade sig bekanta, och dessa råkade vara de
yttranden han vid ett tillfälle hört riktas till skiljedomaren vid
fotbollstäflingarna i Celtic-parken.

Som han väntat, förmådde ingen korean hålla stånd emot
detta. Efter en kort stund framsattes ett mått kornröra åt hans
häst; han band djuret vid dörren och gick åter in i rummet, där
han satte sig ned på stengolfvet, önskande att ugnen nere i
källaren under honom ej utvecklade fullt så stark hetta. Luften inne
i kyffet var förskämd och kväfvande, men en människa kan härda
ut med ganska mycket obehag, när hon håller på att svälta ihjäl,
och Bob rynkade ej på näsan åt den illaluktande röra, som
omsider sattes framför honom. Det var en maträtt, som de fattigare
koreanerna äro förtjusta uti — en blandning af rå fisk, peppar,
ättika och slamsor af fett fläsk, och lukten var som kollodium och
rutten tång i skön förening. Han smakade på den så kallade
maten, försökte att svälja en munfull, men fann det omöjligt och
begärde i ett utbrott af knappast låtsadt raseri <i>meshi</i> eller kokt
ris, som han ansåg borde vara på en gång mera smaklig och
pålitlig näring. En skål med ris kom också fram efter en stund,
och med tillhjälp af en sked, den enda som huset ägde, lyckades
han slefva i sig en matranson, som skulle ha förbluffat hvem som
helst utom en korean.

Hans värd hade nu blifvit krypande artig. Bob utfrågade
honom, delvis genom tecken, delvis förmedels sitt lilla japanska

ordförråd, angående den riktning, hvari Seng-tscheng och
Pekingvägen lågo. Det förra, fick han veta, låg 70 li (omkring 21
engelska mil) på andra sidan bergshöjderna, den senare 10 li rakt
österut. Öfvertänkande sin situation beslöt han sig för att på vinst
och förlust söka uppnå stora landsvägen, som han visste ledde
direkt till Ping-jang. När han kommit fram till den, ämnade han
färdas under natten och hålla sig gömd, så länge det var dager.

Efter att ha intagit en duktig måltid och ett anspråkslöst
kvantum tunnt risöl, som han fann ganska förfriskande, steg han
upp för att gå och bjöd koreanen en <i>yen</i>, hvilket enligt gällande 
priser antagligen utgjorde fyrdubbla värdet af hvad han och hans
häst förtärt. Mannen vägrade under många bugningar och
bedyranden att taga emot någon betalning. Bob envisades, koreanen,
stretade emot, och pekande på en hufvudkudde af trä på golfvet
och en filt, som hängde på en krok, sökte han öfvertala sin gäst
att stanna kvar öfver natten. Denna inbjudan afböjdes höfligt,
hvarpå koreanen i sin tur blef så enträgen, att det väckte Bobs
misstankar. Mannens vägran att taga emot penningar var utan
tvifvel ett försök att ställa sig in hos den kosackpatrull, till
hvilken han antog att Bob hörde, men den enträgna inbjudningen
skulle kunna äga en mindre välvillig förklaringsgrund.

I sin kosackförklädnad kunde Bob aldrig tänka på att
tillbringa natten ensam i en koreansk by; om han fölle i sömn,
kanske han aldrig vaknade mera. Bestämdt skakande på hufvudet
gjorde han tecken att han önskade, att resterna af måltiden skulle
läggas ned åt honom i en af de lackerade askar, som han såg i
rummet. Sedan värden i huset med tydlig motsträfvighet gjort
detta, gick Bob ut till hästen, och koreanen följde efter honom,
bugande och trugande som förut. Hela tiden medan Bob stod
och packade in ett foderförråd åt hästen, hade han den pladdrande
mannen bredvid sig, men han motstod tappert alla dessa
outröttliga bemödanden att kvarhålla honom.

Han stod just i begrepp att stiga till häst, när han otydligt
urskilde i dunklet, hur ifrån bygatans andra ända en trupp män
närmade sig. Redan på afstånd förstod han af deras egendomliga
hufvudbonader och säckliknande kläder, att det måste vara koreanskt
infanteri.

Ögonblickligen svängde han sig upp i sadeln. I samma
sekund hörde han knallandet af gevär och en kör af skrän. Hans
fete värd kastade sig ned framstupa, och Bob galopperade uppför
bygatan, leende åt koreanernas bommar och undrande, hur lång
tid de skulle behöfva för att ladda om. Vid en krökning af
vägen, nästan mera till deras öfverraskning än hans, kom han rakt
på en annan flock koreaner, som i ej vidare god ordning kom
marscherande från motsatta hållet. Tydligen hade man gjort ett
klumpigt försök att kringränna honom.

Här fanns intet val. Han galopperade rakt på denna nya
anryckande styrka — de skuttade som kaniner åt ömse sidor af
vägen, och när de tillräckligt hämtat sig för att komma ihåg, att
de voro kejsarens soldater, var Bob försvunnen ur sikte.

Endast några få minuter efter det Bob sålunda skingrat en
koreansk härafdelning, redo två kineser från andra hållet in i byn.
De voro kortväxtare än kineserna i allmänhet, men icke desto
mindre och fastän de sutto uppspetade på de höga sadlar, som
brukas i Korea, rörde deras fötter nästan vid marken på ömse
sidor af de ytterst små hästarna, som sågo modstulna ut. De
stego af utanför dörren till det hus, som Bob nyss lämnat, och
man kunde då se, att den yngre af de två var klädd som en
aktningsvärd kinesisk köpman, medan den andre tydligen var hans
tjänare.

Köpmannen frågade koreanen vid dörren hvad de
gevärsskott skulle betyda, som han nyss hört.

— Soldaterna sköto i all underdånighet på en ryss, svarade
mannen.

— Hade han sin lans? frågade kinesen genast.

— Nej, men en revolver.

— Är ni säker på, att han ej var en japan, klädd i rysk
dräkt?

— Ja, han var lång, hans kinder voro röda, hans ögon voro
blå, hans hår hade det mogna kornets färg — intet tvifvel att han
var en rödhårig barbar.

Köpmannen växlade några ord med sin tjänare. Därpå stego
båda åter till häst och satte af efter den försvunne kosacken så
fort deras lillepytthästar förmådde trafva.

Under tiden hade Bob redan tillryggalagt ett godt stycke
väg. Hästen hade under dagens lopp haft nästan fem timmars
hvila, och efter sitt ordentliga mål mat var han åter ganska pigg.
Bob trafvade i väg tvärs öfver bergsluttningarna, hvilket var
förenadt med ganska mycken risk i mörkret, men ändtligen kom han
in på den tilltrampade fåra i snön, som ensamt angaf stora
landsvägens riktning. Hästhofvarna smattrade hårdt emot den; här hade
utan tvifvel många tungt lastade slädar åkt fram — helt säkert
förråd åt det ryska kavalleriet, som var spridt öfver hela norra
Korea.

Hela tiden medan Bob red, spände han sin hörsel till det
yttersta för att uppfånga något ljud af annalkande trupper, men
landsvägen låg öde; han mötte hvarken människor eller djur.

Efter att ha ridit omkring tio mil ansåg han det rådligast
att lämna landsvägen och draga sig inåt den kuperade terrängen
på vänster sida, detta för att göra en omväg rundt Seng-tscheng,
som han med säkerhet trodde besatt af en rysk styrka, större eller
mindre. Väljande en plats, där landsvägen gick utmed brynet af
en skog, red han in några famnar bland trädstammarna, satt därpå
af och slätade omsorgsfullt till hästhofvarnes spår i snön. Själf
undvek han lämna spår efter sig genom att trampa i hästens.
Därefter trängde han djupare in i skogen, i en riktning, som var i
rät vinkel mot vägen, i det han fortfarande ledde hästen för att
slippa komma i kollision med träden. Han hoppades så småningom
kunna hitta någon vedhuggares koja, där han i trygghet kunde
tillbringa återstoden af natten.

Ett svagt månsken började lysa mellan de löflösa
trädskeletten, så att han bättre kunde vägleda sig. Efter en halftimme kom
han plötsligt fram till en ganska stor uthuggning i skogen, och i
dess midt såg han en liten grupp kojor liknande dem han lämnat
för ett par timmar sedan. Han ämnade just göra en tvär
vändning för att undvika dem, då någonting i deras utseende tycktes
honom egendomligt. Låtande hästen stå stilla närmade han sig
försiktigt och fann, att kojorna voro öfvergifna och lågo i ruiner.
De svärtade takåsarna och lerväggarna skvallrade om att elden
härjat här, och Bob antog, att förstörelsen stod i samband med
en påhälsning af kosacker.
Efter en stunds letande fann han ett ruckel, som ej var så
illa åtgånget som de andra. Han slog med lätthet in dess ena
vägg, så att hästen kunde passera, gick därpå tillbaka och
hämtade djuret, barrikaderade öppningen med stockar från de andra
kojorna och inrättade sig så bekvämt han kunde med tillhjälp af
kappan och hästfiltarna. Och som han vid detta laget var
dödstrött, somnade han snart.

I dagbräckningen väcktes han ur sin tunga dvala af ett
ljudligt fnysande från hästen. I det han reste sig upp på armbågen
såg han i det skumma ljuset djuret med tillbakastrukna öron och
stirrande ögon, och det stramade häftigt på tyglarna, hvarmed Bob
tjudrat det vid en af taksparrarna. Det flämtade och darrade, utom
sig af skräck.

Klarvaken i ett ögonblick sträckte sig Bob efter geväret, som
han burit hängande öfver axeln och tagit af sig, när han lade sig
att sofva. Just som han gjorde detta, förmörkades det svaga
dagsljus, som inträngde mellan stockarna i den barrikaderade
dörröppningen. Det ljöd ett dunsande och braket af fallande trä, och
en tung kropp, som just därför att den tedde sig så oförmodadt,
såg större ut än den var, hoppade mellan honom och hästen.
Ett gällt rop af skrämsel följdes genast af en dof duns; så hördes
ett groft morrande, och fastän Bob aldrig hört ljudet förut,
förstod han genast, hvad det betydde — det var morrandet från en
tiger, som nyss dödat ett byte.

I den osäkra belysningen såg han en väldig, gulbrun
skepnad ligga utsträckt tvärs öfver den liflösa hästen. Dess rygg var
vänd emot Bob, svansen piskade marken ett par fot från den plats
på kojans lergolf, där han legat — inom ett ögonblick måste
tigern få väder af honom. Äfven om det hade funnits någon
utsikt till räddning genom flykt, hade han måst springa omedelbart
bakom vilddjuret, och lockad af ljudet skulle detta ha vändt sig
om på mycket mindre tid än det skulle taga Bob att ila förbi.

Den roflystna besten morrade alltjämt och slog svansen mot
marken. Bob förblef orörlig, som om han varit död, i samma
halfliggande ställning, som han haft, då tigerns närvaro blef
märkbar. Blixtsnabbt förstod han, att hans enda möjlighet till
räddning låg i ett skott, så väl riktadt, att det dödade eller svårt
lemlästade odjuret. Om han förfelade sitt mål, kunde ingenting rädda
honom, och det lättaste skrammel eller rassel skulle ej undgå
tigerns fina hörsel.

Just som han med oändlig försiktighet höjde geväret mot
axeln, hörde tigern rörelsen och vände halft på hufvudet. Men
själfva hufvudet var ännu alltför skyddadt af den på marken
utsträckta öfriga delen af kroppen för att Bob skulle våga ett skott
in i tigerns hjärna, och han visste, att vid den plötsliga
omvridning af hela framsidan, som nu skulle följa, skulle rörelsen vara
så snabb, att han mycket lätt kunde skjuta fel. I blinken böjde
han sig framåt, förde gevärsmynningen endast en fot från djurets
kropp, tog sikte åt trakten af hjärtat och gaf eld. Ett ursinnigt
vrålande, en krampaktig ryckning genom hela den väldiga
kroppen, ett språng — och Bob låg på golfvet sanslös under tigern.
</chapter>

<chapter name="X. Den enörade mannen">
<h2><small>X.

</small>Den enörade mannen.</h2>

— Hur står det till, sir? Jag hoppas ni befinner er vid
förträfflig hälsa och dito humör!

Dessa voro de första ord Bob hörde, när han åter kommit
till sans. Han omgafs af en grupp koreanska soldater, som icke
företedde någonting krigiskt utöfver det blodröda bandet om
hatten. Midt ibland dem, nyss utstigen ur en bärstol, stod en
förnäm korean i lång hvit kappa och en hatt som en upp- och
nedvänd blomkruka; han bugade sig och smålog med en blandning
af vänlighet och bryderi. Bob kände genast igen honom, det var
herr Hjälper-till-att-bestämma, den koreanske statsmannen från
krigsministeriet.

— Tack, jag känner mig en smula hufvudyr, sade Bob och
såg sig omkring. — Hvar ha vi det där gula kreaturet?

— Därutanför, sir. Ni hejdar hästar — ni hejdar också
tigrar. Ni hade ihjäl honom stendöd, sir.

— Gjorde jag verkligen det? Det sista jag minns är en
oredig föreställning att tigern störtade rakt på mig. Skulle ni
kanske vilja räcka mig handen? Jag känner mig bra nog ostadig
på fötterna och därtill ganska mörbultad

Med herr konsultativa krigsrådets ifriga biträde kafvade
han sig på fötter och trefvade sig ut ur kojan. Där låg mycket
riktigt tigern, ett praktfullt djur, nära tolf fot långt. Bredvid
honom låg hästen, hvars skalle spräckts af ett enda slag af tigerns
väldiga tass.

— Det var ett under att jag blef räddad, sade Bob.

— Det var ett präktigt, ett öfverdådigt skott, sir, sade
koreanen. — Men ni har en skråma, ett skrubbsår på er ärade
hufvudknopp just där håret börjar.

— Jaså? Tur att det inte är någonting värre. Men hur
kommer det sig, att jag har det nöjet att råka er här, min
bäste herre?

Herr Hjälper-till-att-bestämma förklarade då, att han var på
väg hem till sin landtgård, som låg ungefär femton mil längre
bort. Han hade utskickats af sin regering för att iakttaga
ryssarna i Seng-tscheng, och han hade begifvit sig in i staden i den
bestämda afsikten att låta ingenting undgå sin uppmärksamhet.
Men de kitsliga ryssarna hade ingen lust att bli iakttagna. De
bådo honom i föga höfviska ordalag att packa sig i väg, tvungo
honom att upplösa sina trupper och läto honom endast få behålla
den lilla eskort, som Bob såg var med honom.

Han hade följt efter sin hustru och öfriga familj, som
färdades framför honom på landsvägen, då knallen af ett skott
hejdat honom. När han spanat efter anledningen till skottet, hade
han funnit tigern i dödsryckningarna, och under tigern låg den
orörliga kroppen af den man, som han var skyldig evig
tacksamhet. Om han bara kommit en half minut tidigare, hade han
kunnat döda tigern, innan denne gjorde språnget, och sålunda ha
besparat sin ärade välgörare de blånader, denne med säkerhet hade
på kroppen, och den skråma, han fått i pannan. Koreanen
hoppades emellertid alltjämt, att han någon dag skulle få tillfälle att
göra någonting i gengäld för Bobs nedlåtande vänlighet.

Det var nu åtskilliga år sedan herr Hjälper-till-att-bestämma
språkat med sitt lilla bordsällskap på den engelska restaurangen,
men han konverserade ytterst flytande och behöfde sällan leta
efter något ord. Föreläsare i juridik, Londons hyresvärdinnor,
dagpressens politiska ledare och droskkuskar hade alla bidragit till att
bilda hans sätt att uttrycka sig.

— Jag får tacka så mycket, sade Bob. — Ni är verkligen
alldeles för vänlig. Det var stor tur för mig, att jag råkade på
er! Ni känner ju till landet och är helt säkert i stånd att hjälpa
mig härifrån.

— Helt visst, sir, med det utsöktaste nöje. Följer ni bara
med mig, skola inga vilda djur våga göra er något för när.

— Jag tänkte inte på vilddjuren, sade Bob och drog på
munnen. — Jag tänkte på ryssarna. Kosackerna äro efter mig.

Ögonblickligen undergick uttrycket i herr
Hjälper-till-att-bestämmas drag en förändring. Han såg sig om med den snabba
rörelsen hos en skrämd hare och tittade ängsligt in mellan träden,
som om han väntade finna en kosack bakom hvartenda ett.

— Jag tror inre de äro här just nu, sade Bob, med möda
undertryckande ett leende. Han gaf därpå en redogörelse för de
omständigheter, som fört honom till denna allt annat än
gästvänliga plats, och koreanen lyssnade med växande fruktan.

— Detta var en högt fatalt klämma, sade han. — Ryssarna
äro mycket fientliga, mycket ovänliga... De äro på alla sidor
— han gjorde en stor sväng med armen — de komma att hitta
er, och då, ärade herre, hvad i all rimlighets namn ämnar ni
företaga er? Ni mäter er förträffligt med en häst, ni handskas rätt
ledigt med tigrar, men med en ryss — ack, där komma era
krafter till korta! Kan ni tänka er — själfva mig, som hjälper till
att bestämma inne i hans kejserliga majestäts krigsdepartement —
själfva mig behandla de ju, som om jag vore en hund! Nu
sitter ni, för att använda det exakta uttrycket — i — ja — hm —
hm — ja, rakt i klistret.

Den lille mannen såg så naivt bekymrad ut, att Bob hade
svårt att hålla sig allvarsam.

— Det är mycket vänligt af er, sade han, att känna denna
ängslan för min skull. Sedan jag bara fått hvila mig en smula,
blir jag nog i stånd att fortsätta vidare. Men jag får lof att gå
till fots, såvida ej någon af ert folk vill sälja mig sin häst. Jag
kunde ge honom en check på Yokohama.


— På inga villkor, ärade herre! jag står ännu högt upp
öfver öronen i skuld till er. Har jag icke er att tacka för, att
min bättre hälft blef konserverad eller räddad... Jo, anacka
det! Nu, ärade herre, om ni vill göra mig hedern att färdas i
mitt obetydliga sällskap, skall jag transportera er till mitt låga tak
där de trötta finna ro och där vi ostördt kunna glamma om
bästa sättet att uppnysta Ariadnetråden.

Bob fägnade sig icke särskildt åt utsikten att forslas fram
längs de knaggliga vägarna sittande inne i en trång bärstol,
buren af kulis, men koreanens ängslan för att han skulle bli
upptäckt var så påtaglig, att han beslöt sig för att mottaga
erbjudandet. Han gick in i kojan för att hämta kosackens mössa, kappa
och gevär samt sin egen kikare, men när han ånyo visade sig,
såg herr Hjälper-till-att-bestämma åter häftigt upprörd ut och bad
honom för all del lämna kvar den hemska kosackutrustningen.
Bob gaf vika, men kikaren tog han med sig. En koreansk
reservmössa fanns med bland den framstående statsmannens
tillhörigheter, och med den faststucken på hufvudet kröp Bob in i
bärstolen, beredd att uthärda en ytterst obekväm resa.

Just som sällskapet ändtligen skulle sätta sig i gång, steg
en man af eskorten fram till herr Hjälper-till-att-bestämma,
krumbuktade först ödmjukt och sade därefter någonting, som lät som
en enträgen begäran. Statsmannen tolkade innehållet. Karlarna
hade ett godt öga till den döda hästen, ville Bob ge dem
tillåtelse att skära upp djuret? Bob förklarade, att han ej hade
någonting alls häremot, hvarpå herr Hjälper-till-att-bestämma
meddelade männen, att de kunde få hästen, om de först flådde tigern.
Ett dussin karlar skredo genast till verket, och efter en halftimme
var den dubbla operationen utförd. Den styckade hästen
utdelades bland följet, tigerhuden öfverlämnades åt den mest betrodde
kulin, och efter detta långa dröjsmål fortsatte resenärerna sin
afbrutna färd norrut.

När de lämnade den öfvergifna, byn, märkte ingen två
kineser, som lågo hopkrupna i en halfförbränd koja blott ett par
famnar från Bob och hans koreanske beskyddare. De hade sett och
hört allting, sedan koreanerna kommit. När sällskapet ändtligen
satt sig i gång, lämnade kineserna sitt gömställe, kilade mellan

träden i nordvästlig riktning och sågos strax därefter, sittande på
sina små ponies, trafva i väg mot Ping-jang.

Herr konsultativa krigsrådet red bredvid palankinen, hvars
öfre del måst lyftas af — så oformligt lång var den rödhårige
barbaren — och han visade sig angelägen om att hålla sin gäst
vid godt humör genom ett aldrig sinande konversationsflöde,
hvartill Bob lyssnade med ganska blandade känslor. Han berättade,
att koreanerna voro ytterst intresserade af krigets utgång, ty det
tycktes oundvikligt, att landet måste komma under endera Japans
eller Rysslands öfverhöghet. Helst ville man ju intetdera, men
komme det till kritan, så var nog Japan att föredraga framför
Ryssland.

Men man hade en särskild anledning till agg emot Japan.
Det var japanskt inflytande, som var skulden till att kejsaren af
Korea för några år sedan afskaffat den uppsatta hårknuten och
sänkt hela nationen i förtviflan.

— Bevara mig väl! sade Bob. — Jag skulle ha resonnerat!
alldeles tvärtom. Den där knorren på hjässan tycker jag skulle
ha varit er ganska mycket till besvär.

— Ah! Ni är en barbar — ursäkta mig, en främling; ni
kan inte förstå... Hur skulle ni väl kunna det? Hemma i ert
land, hvad göra de där vid en man, sedan han blifvit vuxen?

— Jag vet just inte att de göra någonting — annat än sända
honom debetsedlar och sådana trefligheter.

— Godt, i mitt land bära vi hufvudskålens prydnad — med
andra ord, håret uppsatt. I Korea är hårknuten ett <i>sine qua non</i>,
utan den har en korean intet anseende — han nedsjunker till en
tarflig individ, som ingen frågar efter, bara strunt! Låt mig
meddela er, ärade herre, ett gråskägg af än aldrig så vördnadsvärd
ålder — har han ingen hårknut, kan han inte utföra eller
genomdrifva någonting mer än det lilla barnet i påsen. Så är
plägseden här i Korea. Nu, ärade herre, kan ni nog föreställa er vår
outsägliga bestörtning, vårt förstånds svarta natt, våra nervers
totala afmattning, när ett kejserligt dekret utfärdas, som påbjuder:
hvarje gift koreans hårknut skall ögonblickligen försvinna, klippas
af! Det uppstår stor bedröfvelse, svår vedermöda och anfäktelse.
Hela Korea plumsar ned i förtviflans dy. Dessutom är det


höjden af orimlighet. Hur, ärade herre, skall man hädanefter kunna
skilja på ogifta oansvaringar och medborgare med själfaktning,
hustru och förmögenhet? Den frågan göra vi oss ständigt och
jämt, och eko svarar: hur? Jag pauserar, afbidande ert utlåtande.

Bob, som inom sig hade mycket roligt åt herr krigsrådets
underbart flytande engelska, såg deltagande ut och sade:

— Visst var det en mycket fatal belägenhet. Nå hur
gick det?

— När dekretet utfärdades, befann jag mig ute på min
landtgård, njutande mitt <i>otium</i>. Anamma det, tänkte jag, en dylik
förödmjukande tvångsåtgärd kan omöjligen sträckas ut öfver Cham-vi
— hedervärde Hjälper-till-att-bestämma i hans majestäts
krigsministerium. Bort denna tanke! Men, ärade herre, den omutliga
plikten kallar mig till sköna kejsarstaden. Jag kommer till yttre
portarna. Vips — jag arresteras, jag Cham-vi, af skyltvakten, lång
baddare, väldig bjässe — står där med stora svärdet högsta hugg.
Jag kilar undan — tjo! O ve — fåfängt hopp — ohyfsad arm
nappar mig bakifrån: ett tu, dådet är fullbordadt, min hårknut,
hvar är den? Utan hjälp förlorad. Jag är vanärad. Blir aldrig
mer mitt rätta jag!

Minnet af det förfärliga rörde herr konsultativa krigsrådet
nästan till tårar. När han åter lugnat sig, berättade han vidare,
att en palatsrevolution snart undandragit kejsaren från de dåliga
rådgifvarnas inflytande... Dekretet togs tillbaka, och sedan buro
koreanerna åter knorr på hjässan och blefvo aktningsvärda
medborgare som förut.

Trots den ledsamma historien med hårprydnaden gaf dock
herr krigsrådet japanerna ett afgjordt företräde framför ryssarna,
och det fröjdade honom mycket att höra talas om de förres
framgångar vid Port Arthur.

Själf var han i stånd att lämna Bob någon underrättelse om
deras framsteg på Korea. Deras arméer befunno sig nu i en lång
frontlinje om ungefär femtio mil och väntade endast på
islossningen för att rycka fram mot Yalufloden. Mellan den ställning
de för närvarande innehade och Viju lågo inalles fem floder,
öfver hvilka broar måste slås, men detta skuile icke genera de
japanska ingenjörerna, som voro ytterst raska och skickliga.


De hade också noggrann kännedom om ryssarnas rörelser.
många japaner förklädda till kineser eller koreaner, gingo
ständigt ut och in bland ryssarna och utsatte sig för ögonblicklig
arkebusering, om de upptäcktes. Flere hade redan fängslats och
skjutits, men ännu flere hade undgått upptäckt och bragt sina
befälhafvare värdefulla underrättelser.

Ryssarna voro dubbelt förbittrade häröfver, därför att de voro
ur stånd att göra detsamma. Medan japanerna voro fullt
hemmastadda i landet och dessutom voro mycket skickliga uti att
anlägga förklädnad, skulle ingen ryss kunna gälla för att vara
kines eller korean, ty äfven om ej hans yttre vore afgjordt emot
honom, skulle hans okunnighet i de tre språken vara ett
ohjälpligt hinder.

— Det där gör mig fundersam angående hvad jag själf
skall företaga mig, sade Bob. — Jag vill komma fram till de
japanska linjerna, och ryssarnas svårigheter äro i detta fall
svårigheter äfven för mig.

— Ni måste komma med hem till mig, vi skola klä ut er
— få er att se ut precis som en fin dam. Sedan kan ni färdas
i bärstol söderut, och jag skall skicka några pålitliga män för att
ledsaga er och aflämna er välbehållen — denna sida upp, aktas
för väta, ha ha ha! — åt japanerna.

Bob kände sig icke särskildt tilltalad af förslaget och
hoppades, att någon annan utväg skulle erbjuda sig. Han sade
emellertid ingenting ännu så länge, eftersom han ej hade något
alternativ att föreslå.

Tolf mil af färden hade tillryggalagts, i odrägligt långsam
takt, och tre återstodo ännu, då man plötsligt varsnade en
gammal väderbiten korean, som red på en pony och vek om kröken
rundt en bergssluttning ej långt ifrån dem. Han dref på sin
häst, när han såg det ridande sällskapet, och när han hunnit fram
till herr Hjälper-till-att-bestämma, inledde han ett mycket allvarligt
samtal med honom. Bob, som iakttog herr konsultativa
krigsrådets fysionomi, såg den alltmera förlängas och antaga ett ängsligt
uttryck.

Slutligen trädde han fram till bärstolen och förklarade, att
den nyss ankomne ryttaren var den sergeant, som hade vården

om byn, som de nu nalkades, och han kom för att rapportera,
att under de senaste dagarna hade en beryktad tatarisk röfvare, i
rysk sold, härjat och plundrat på tio mils omkrets från byn
under förevändning att »rekognoscera». Han var en man, som
befolkningen länge haft anledning att frukta.

Under kriget 1894 hade han begått förfärliga grymheter i
norra Korea och hade därefter hemsökt de öfre sträckorna kring
Yalufloden med ett band fredlösa, som hållit ett område af flere
hundra kvadratmil under sitt skräckvälde. Före det nu pågående
krigets utbrott hade ryssarna mer än en gång försökt utrota
röfvarbandet, men dess höfding hade aldrig låtit öfverlista sig. De
hade nu ingått förlikning med honom och drogo nytta af hans
stora lokalkännedom och hans oomtvistliga anförareegenskaper. Han
ägde dessutom en underbar språktalang, i det han talade hvarje
dialekt från de korean-mandschuriska gränstrakterna, hade goda
kunskaper i japanska, ägde »hum» om ryska och rörde sig med en
smula pidschinengelska. I sin tidiga ungdom hade han drifvit
handel på Kinas kust, men sedan det upptäckts, att han var i bästa
samförstånd med de sjöröfvare, som gjorde farvattnen osäkra, hade
han plötsligt gjort sig osynlig. När han nästa gång lät tala om
sig, hade han gifvit handeln på båten och uppträdde som
röfvarhöfding rätt och slätt, i spetsen för sitt band af fribytare och
förrymda fångar. Han gjorde sig aldrig några samvetsbetänkligheter,
och det faktum, att han nu opererade tillsammans med ryssarna,
endast ökade det oroväckande i underrättelsen att han befann sig
i grannskapet af herr konsultativa statsrådets fredliga hem.

Koreanen var mycket nedstämd under återstoden af resan
och talade endast helt litet. Han blef emellertid något piggare,
när hans by ändtligen kom i sikte. Det var afton, och endast
kvinnor voro synliga på gatorna, ty den koreanska plägseden
bjuder, att männen hålla sig inne efter skymningens inbrott, så att
kvinnfolken då kunna få hämta frisk luft.

Herr Hjälper-till-att-bestämma red genom byn, tills han kom
fram till det enda hus af sten och tegel, som den ägde. Där
steg han af och uppmanade den ärade herrn att värdigas stiga in
under hans usla och föraktliga tak. Bob var mycket glad att få
sträcka på sina lemmar efter så många timmar inne i den trånga
palankinen, och efter att ha dragit af sig stöflarna utanför dörren
befann han sig för första gången som gäst inne i ett koreanskt
hus af den bättre sorten.

Han kunde ej rå för, att jämförelsen utföll mycket
ofördelaktigt, när han tänkte på den japanska interiör utanför Nikko, som
han funnit så tilltalande. Här saknades totalt det enkla behag,
som varit utmärkande för Kobos hem. Det rum, till hvilket hans
värd förde honom, var litet och kalt. Tegeltaket uppbars af en
tjock bjälke, som löpte längs hela huset. I stället för de
bländande rena stråmattorna i Kobos rum fanns här en smutsig
leopardhud och en sträcka gulaktigt oljadt papper, som täckte större
delen af golfvet. Väggarna voro af lera och murbruk med
rörliga afdelningar, öfverdragna med silkespapper, som också tycktes
en gång ha indränkts med olja. En eller två krukor och ett
lackeradt skrin fulländade möbleringen.

Fru krigsrådinnan syntes icke till. Kvällsvarden intogs af
Bob och hans värd på tu man hand. Maten, som inbars af
kvinnliga tjänare, kunde ha räckt för ett vida större sällskap. Först
bjödos diverse mer än tvifvelaktiga sötsaker; dessa följdes af rå
fisk, halfstekta fläskkotletter, ris i olika former, jättestora rädisor
samt frukt, däribland torkade äpplen och mycket sega och
osmältbara dadelplommon.

Bob visste, att det skulle betraktas som ohöfligt, om han ej
smakade på alla dessa läckerheter. Han gjorde sitt bästa, men
fann det svårt att få ned någonting utom riset, i hvars
kokning koreanerna äro mästare. Men om han gjorde mycket
litet skäl för sig vid bordet, så var hans värd så mycket
matfriskare. Han satte i sig, trots sina onda aningar, som väl bort
verka nedsättande på aptiten, den ena rätten efter den andra med
en fart, som skulle ha förbluffat hans gäst, om denne ej redan
hört underbara historier om hvad en rättskaffens korean kan
prestera, när det gäller att äta.

När måltiden ändtligen var slut, blef Bob icke förvånad
öfver att se sin värd lägga sig raklång och somna, och sålunda
öfverlämnad åt sina egna resurser rullade han in sig i sin kappa
och ett sidentäcke, som en af tjänarinnorna skaffat honom, och
gjorde det så bekvämt som möjligt åt sig på golfvet.


Han tillbragte en högst orolig natt. Länge hade han ej
sofvit, då han spratt upp med en känsla af att hans högra sida
höll på att stekas. Han vände sömnigt på sig, endast för att
snart finna, att den vänstra sidan fått det om möjligt ännu hetare.
Hur han rullade omkring, kunde han ej undslippa detta öfvermått
af värme, som i förening med den obehagliga lukten från
oljepappersmattan kom honom att otaliga gånger önska sig tillbaka
till den kalla, halft raserade kojan, där han haft sitt senaste
nattkvarter.

Förklaringen var, att under golfvet fanns en källare, hvari
en eld tändts, och kulin hade, måhända den rödhårige barbaren
till ära, brassat på så pass, att elden skulle vara hela natten. Detta
var ju ett rätt enkelt sätt att uppvärma huset, men Bob undrade
dock, huruvida ej ett kylrum skulle visa sig vara en lämpligare
sofkammare än en upphettad ugn.

Han var glad, när morgonen kom och herr konsultativa
krigsrådet, efter att ha vaknat upp ur sin tunga sömn, återvunnit
sina själsförmögenheters bruk så pass, att man kunde börja tala
om hvad som borde göras. Det visade sig snart, att den
pålitlige koreanske tjänare, som skulle ha eskorterat Bob fram till de
japanska linjerna, var borta, eftersom han gått för att ha ett öga
på de tatariska stråtröfvarna. Herr Hjälper-till föreslog då, att
Bob skulle stanna kvar hos honom, tills mannen kom tillbaka,
hvarjämte han ifrigt inskärpte hos sin gäst det lämpliga i att hålla
sig inomhus och sålunda undvika uppmärksamhet.

Bob var allt annat än belåten åt utsikten att nödgas
tillbringa om också ej mer än en dag inne i det kvafva rummet,
men när han såg, att här ej fanns någon annan råd, fogade han
sig godvilligt.

Han hade ohyggligt ledsamt. Under förmiddagen var han
lämnad åt sig själf, och under de oändligt långa timmarna hade
han ingen annan sysselsättning än att sitta och titta ut genom en
spricka i en silkespappersruta för att se hvad som tilldrog sig
ute på gatan, och detta var ej mycket. Men efter
middagsmaltiden föreslog värden i huset ett parti <i>go</i>, som Bob af föregående
erfarenhet visste kunde dragas ut i det oändliga.

De sutto som bäst fördjupade i spelet, då det blef ett stort

skrik och spektakel ute på gatan, och man hörde hofslagen af
galopperande hästar. Herr krigsrådet rusade upp i stor förfäran,
och Bob, som gått till sin spricka, såg en trupp kosacker med en
lång tatar i spetsen komma galopperande gatan uppför. Dem följde
en flock ryttare, som han att döma af fysionomierna och
utrustningen ansåg vara mandschuriska banditer.

Herr Hjälper-till företedde en bild af skälfvande hjälplöshet
Ryttarna höllo in hästarna utanför huset; några af dem redo rundt
åt båda hållen, och den skräckslagne ägaren vände sitt askgrå
ansikte mot Bob och stönade tungt.

När huset var bevakadt på alla håll, ropade kosackernas
anförare ut någonting, som hvarken Bob eller koreanen förstod.
Men ropet öfversattes ögonblickligen på traktens dialekt af den
långe tataren. Han hade stigit af och närmade sig huset med
den synbara afsikten att tränga sig in genom första bästa öppning.

— Hvad säger han? frågade Bob.

— Ärade herrre, han säger: släpp ut spionen! stammade
konsultativa krigsrådet. — Detta är i sanning ett kritiskt
ögonblick. Mitt hjärta — sitter i maggropen! Här äro goda råd
dyra. Jag fruktar storligen, att det är ute med oss, ärade herre.

Tataren var nu tätt invid husväggen och bölade fram
någonting, som tydligen var en hotelse. — »Om spionen inte
genast föres ut», öfversatte herr Hjälper-till, »skall han uppbränna
denna boning och den kringliggande byn samt mörda alla
invånare».

Herr Hjälper-till vred händerna i vanmäktig förtviflan.

— Jag skall utlämna mig själf, sade Bob.

Hans värds dödliga skräck förbyttes genast till artig
belåtenhet och förtjusning, så oförställd, att Bob nästan måste skratta.

Men han visste mycket väl, att saken ej alls var att skratta
åt. Den halfförbrända byn, där hans häst fallit offer för tigern, |
utgjorde ett tydligt bevis på, att inkräktarens hotelse ej var tomma
ord, och de historier han hört om kosackernas brutalitet bådade
just inga angenäma erfarenheter åt den fånge, som föll i deras
händer. Men Bob förstod, att här fanns intet val. Det fanns en
skymt af hopp, att han såsom varande brittisk undersåte skulle
kunna slippa helskinnad undan, och det var i alla fall omöjligt
att låta kanske hela byn få lida för hans skull.

Han sköt därför undan en af de rörliga skärmarna, steg ut
och öfverlämnade sig åt fienden med en djärfhet i hållningen, som
föga stämde med hvad han kände invärtes.

Kosack kaptenen satt på sin häst bredvid tataren några steg
före sin trupp. När Bob närmade sig, rådde fullständig tystnad,
och han märkte, att tataren hastigt böjde sig fram och tittade på
honom med ett intresse, större än situationen tycktes kräfva.
Någonting i mannens ansikte föreföll Bob bekant, och när tataren
till hälften vände sig om för att tala med den ryske officeren,
såg han, att han blott hade ett Öra.

Nu mindes Bob honom mycket väl. Det var samme man,
som af »Sardinia» räddats från att drunkna — den man undan
hvilken Bob i Uenoparken räddat Kobos till hälften strypte
tjänare Taru. Det var Kobos gamle fiende, den mandschuriske
tataren Tschang-Wo. Upptäckten verkade ingalunda lugnande på
Bob, och han kände sig allt annat än glad till mods vid tanken
på den verkligt riskabla situationen. Men samtidigt visste han, att
hans enda utsikt till räddning låg i att bibehålla en lugn och
orädd hållning, och af hans oförfärade uppsyn hade ingen kunnat
ana, att han ägde fullt medvetande om farans vidd.

Kosackkaptenen betraktade honom skarpt några ögonblick och
tilltalade honom sedan vresigt, antagligen på ryska.

Bob skakade på hufvudet och sade på den bästa franska han
förmådde åstadkomma, att han tyvärr ej var hemma i ryska
språket. Till hans förvåning förstod kosacken honom ej. Bob hade
trott, att hvarje bildad ryss kunde franska, och denna okunnighet
tycktes visa att officern framför honom var en ohyfsad tölp.

— Så mycket värre för mig, tänkte Bob.

Kosacken sade några ord till tataren, som böjde sig fram
öfver hästhalsen och började ett förhör på pidschinengelska, i det
han öfversatte hvarje svar han fick på ryska åt officeren. Bob
blef helt öfverraskad; ombord på »Sardinia» hade mannen
föregifvit, att han ej kunde engelska. Det beredde honom till en
början någon svårighet att förstå den besynnerliga rotvälskan, men det
låg ju i öppen dag, hvart Tschang-Wo ville hän med sina frågor.


— Hvilken sida ni tillhöra?

— Jag är brittisk undersåte.

— Hvad ni ha för er?

— Jag är i japansk tjänst.

— Hvarför ni japansk sida?

Bob tvekade. Det var föga sannolikt, att tataren skulle veta,
hvad en afståndsmätare var.

Han gjorde ett försök att förklara, men de omskrifningar
han måste göra väckte tatarens misstänksamhet, och han afbröt otåligt:

— Hvad ni i Korea att göra?

— Jag blef kvarlämnad.

— Hur komma sig ni kvarlämnad?

— Det var min otur — jag råkade ut för en olyckshändelse.

— Hvilken tid ni råka olyckshändelse?

— För tre dagar sedan.

— Hvar någonstans?

— Nära Yongampo.

— Ni berätta alltsammans om det!

— Jo, jag kom midt upp uti en skärmytsling mellan
kosacker och japaner och blef kastad öfver ända.

— Öfverända? Hvad är det?

— Omkullslagen, kastad till marken. Begrips?

— Hur ni komma undan?

— På en häst.

— Hur häst tillhöra er?

— Fångade den.

— Hvar nånstans den häst nu?

— Död.

— Hur ni komma hit?

— På ett fartyg.

— Hur fartyg heta?

— Det kan jag inte säga er.

— Inte veta?

— Jo bevars, jag vet det, men jag talar inte om det.

— Hvarför inte säga?

— För att jag är i japansk tjänst.

— Hvad namn japan den gången Yongampo?

— Hvad menar ni?

— Yongampo när ni kom, ni vara i sällskap med japan.
Hans namn — hvad?

— Det kan jag heller inte säga.

— Hvarför inte säga?

— Af precis samma skäl som nyss.

— Måste säga — mycke snart!

— Beklagar på det högsta, men det är alldeles omöjligt.

— Ni vara mycket fräck. Ni ingenting säga, jag ha käpp.
Bob gaf honom en blick, men sade ingenting.

Tataren höjde sin ridpiska och gaf honom ett duktigt rapp
med skaftet, som slog till hans axel och så när hade träffat
honom i hufvudet, om han ej hastigt vridit detta åt sidan. I nästa
ögonblick låg tataren så lång han var på marken. Bob hade
rusat på honom och gaf honom ett så våldsamt och oväntadt slag
under hakan, att han förlorade balansen och tumlade baklänges
från hästen.

Tataren kafvade sig åter på fötter, drog sitt svärd och
störtade mot Bob, som med flammande ögon och knutna näfvar stod
redo att försvara sig. Men kosackofficeren flyttade sin häst ett
par steg framåt och lade sig emellan. Han yttrade några snabba
ord till tataren, hvilkas innehåll var, att fången var alldeles för
värdefull för att dödas i ett vredesutbrott. I sinom tid skulle man
nog kunna få honom att lämna de önskade upplysningarna, och
till dess skulle han bli sittande i säkert förvar.

Tataren drog sig undan, trumpen och förargad, och steg
åter upp på sin häst. Sedan gaf kaptenen en order. En
kavallerist steg af och närmade sig Bob med en smal läderrem i
handen. Bob gissade ögonblickligen hvad som nu skulle ske, och
inseende det fruktlösa i att göra motstånd fogade han sig
undergifvet, medan läderremmen hårdt bands kring hans högra handled
och sedan knöts fast vid ena stigbygeln på kaptenens häst. En
ny order gafs; hela truppen satte af i traf utför den öde bygatan,
och när Bob släpades åstad bredvid hästens sida var det sista
föremål, som han hade något intryck utaf, det koreanska
krigsrådets bleka, förfärade ansikte, som tittade ut genom husväggens
sönderbrutna spjelverk.
</chapter>

<chapter name="XI. Ransakad och dömd">
<h2><small>XI. 

</small>Rannsakad och dömd.</h2>

Bobs känslor voro ingalunda angenäma, där han tarfvade i
jämnbredd med kosackens häst och ansträngde sig för att hålla
samma takt. Lyckligtvis saktades snart farten till skridt, annars
skulle han inom kort blifvit alldeles uttröttad. Den häftiga
kroppsrörelsen i de tunga kläderna gjorde honom trots kölden så varm,
att han plågades däraf, och den vredeshetta han kände inom sig
sprang mycket snart upp till kokpunkten. Han var alldeles
ursinnig, ej öfver att han gjorts till fånge, ty annat var inte att
vänta, utan öfver att han bundits fast som en hund — likt dem,
som han på franska landsbygden sett spända för brödkärror. Vrede
var emellertid endast tomt kraftslöseri, det insåg han snart. För
närvarande kunde han endast hålla god min i mycket elakt spel
— söka hålla uppe modet och dito takten, utan påminnelse från
den hotande knutpiska, som han såg redo i kosackens hand.

Medan han trafvade framåt, var det två tankar, som mest
sysselsatte hans sinne. Den ena gick ut på, att när han blifvit
tillfångatagen och ovärdigt behandlad, var han i sin fulla rätt att
numera anse sig som aktiv stridande; detta beredde honom någon
liten tröst. Den andra tanken kretsade kring det faktum att han
i tataren Tschang-Wo hade en fiende af ovanligt farligt slag. Han
kom mycket väl ihåg den historia, som Kobo berättat honom, och
vetskapen om att denne man förrättade den mest oförvägna
spiontjänst åt ryssarna i Korea, var icke lugnande. Tataren hade
tydligen genast i Bob igenkännt den utlänning, som i Uenoparken
räddat den lille japanen ur hans våld, och helt visst var han
honom ganska gramse härför.

Vägen var oländig, där den löpte fram öfver stenfyllda
sluttningar. Mörkret bröt in, och skaran red alltjämt vidare.
Slutligen, när Bob var nära att sjunka ihop af trötthet, redo de in i
en ganska stor stad eller by, som, efter hvad han sedermera fick
veta, var Yong-tscheng, vid stora landsvägen mot Peking.
Han hoppades, att han åtminstone nu skulle få mat och
hvila, men så fort kosackerna kommit fram, förde de honom inför
en rysk officer af en viss rang, troligen en öfverstelöjtnant. När
en del förberedande förklaringar lämnats, befallde
öfverstelöjtnanten, att fången skulle ställas inför honom, och i myndig ton
började han utfråga honom på franska.

Bobs franska var ej särdeles ledig, men han svarade så godt
han förmådde och gaf samma besked som han gifvit förut. Han
vägrade omtala, i hvems sällskap han varit, innan han flydde på
kosackens häst, och försäkrade ryssen att han alls ingenting visste
om några slags meddelanden, som kunnat äga rum mellan denna
person och spioner inåt landet. Hans envishet gjorde officeren
allt mera förbittrad, och slutligen röt den sistnämnde:

— Ni är en lögnare! Säg mig sanningen, eller jag låter
hänga er på fläcken!

— Jag har redan sagt er sanningen, sade Bob lugnt. —
Jag vet inte, hvem min vän kan ha råkat i Yongampo, och äfven
om jag visste det, kunde jag ingenting säga åt er — det måtte
ni väl själf inse.

— Ni är en oförskämd valp! Men vi skola nog hitta ett
sätt att förmå er tala. Jag ger er en natt för att komma på
förståndigare tankar. — För bort honom!

Bob, som nästan höll på att svimma af trötthet och hunger,
leddes bort till ett unket och smutsigt skjul, där han fick ett stycke
groft bröd och en fet korf att äta. Bevakad af två kosacker satt
han kvar där hela natten.

Vid soluppgången fördes han, nedslagen och stel i alla
lemmar, åter inför officeren och fick ånyo undergå förhör, medan
tätt bredvid honom stod en soldat, som på ett särdeles i ögonen
fallande sätt höll en knutpiska. Men öfversten gäckades åter i sin
förväntan; han blef ej klokare än förut, och slutligen, med en
förbannelse af otålighet, röt han en befallning åt sitt folk. Bob
väntade, att knutpiskan genast skulle dansa på hans rygg, men till
sin förvåning fördes han ut på den öppna planen, och efter en
stunds orolig ovisshet fick han befallning att stiga upp på en häst,
som leddes fram. Några minuter senare red han ut ur byn,

medan en kosack med spänd revolver trafvade på ömse sidor om
honom och tataren bildade eftertruppen.

Anledningen till denna opåräknade utflykt var den, att den
ryske öfversten ej uppgifvit hoppet om att kunna framtvinga
upplysningar. Han skickade därför fången till general Sassulitsch i
Viju, där man måhända skulle lyckas bringa den halsstarrige
engelsmannen till förstånd. Kosackerna hade fått befallning att
noggrannt bevaka honom, men ej misshandla honom, och Bob
fann till sin öfverraskning, sedan han förut hört så mycket talas
om dessa oförvägna soldaters råhet, att han behandlades ganska
hyggligt.

Ridten till Viju drog om hela dagen. De ändlösa
vägsträckorna voro backiga och steniga, och Bob insåg, att döma af
den långsamhet, hvarmed han och hans eskort färdades, att
transporten af en hel armé skulle taga mycket lång tid, i synnerhet
vintertiden som nu.

På åtskilliga ställen under vägen mötte de ryska skvadroner,
men det var ej förrän de tre ryttarna endast hade ett par mil till
Viju, som Bob fick tydliga bevis på att trakten var ockuperad af
ryssar. Söder om den nyssnämnda gränsstaden höllo väldiga
arbetslag af kulis på med att kasta upp jordvallar under ledning af
ryska officerare. Bob fördes tätt intill en stor skara, som var
sysselsatt med att gräfva en löpgraf nära landsvägen. Deras buttra
uppsyn och motsträfviga rörelser utvisade, att de gjorde arbetet
nödda och tvungna, och i handen på flere af ryssarna varsnade
Bob piskor, som sågo allt annat än trefliga ut.

Detta förvånade honom ej, ty om de förlitade sig på den
allsmäktiga knutens verkan inom deras egen armé och flotta, var
det väl föga troligt, att de skulle spara på den, när det gällde
koreanska bönder.

Likt nästan alla koreanska städer är Viju beläget på en kulle;
åt ena hållet dominerar det en slätt, åt det andra Yalufloden.
Bob var ganska glad, när han, efter att ha kommit inom
stadsmurarna och fortsatt uppför den långa, oregelbundna gatan, som
myllrade af soldater, slutligen fick order att göra halt och sitta
af utanför ett hus, hvarifrån en fana vajade.

Han var vid detta laget beredd på det värsta. Flere gånger
under vägen hade frågor och svar växlats mellan hans eskort och
mötande soldater, och af karlarnas leenden och åtbörder förstod
han, hvilket öde, som var honom tillärnadt. Han var nu beredd
på att rannsakas som spion eller måhända bli skjuten utan någon
ransakning alls, sedan man förgäfves sökt prässa honom på
upplysningar.

Men efter en timmes arrest inne i huset, hvarunder man gaf
honom en knappt tillmätt matranson, såg han tataren Tschang-Wo
träda in och framföra en hälsning till vakthafvande officeren. Han
fick genast order att gå ut och åter stiga till häst; den tröttsamma
färden hade tydligen ännu ej nått sitt slut. De bägge kosackerna
knorrade och sneglade argt på honom, men tataren, som åter slutit
sig till dem, uppmanade dem att raska på, så att man ändtligen
komme fram.

De trafvade raskt utför sluttningen. Efter en stund såg
Bob i mörkret den svarta, speglande ytan af ett vatten, som utan
tvifvel var Yalufloden, kantad på motsatta sidan af skrofliga klippor.
Detta var alltså den ryktbara gränsfloden, som skilde Korea från
Mandschuriet. Åt koreanska sidan var vattnet isbelagdt, men
strömfåran var djupare och snabbare inåt den mandschuriska stranden,
där den löpte utmed en stor ö, upptagande en ansenlig del af
hvad som under högvattenstid måste vara flodbädden. På denna
del af floden drefvo väldiga isflak med strömmen.

Bob hade hittills afhållit sig från att göra tataren några
spörsmål. Nu skulle han ha velat fråga, hvad som skulle göras med
honom, men vid närmare betänkande beslöt han att tiga som förut.
Men under loppet af den långa och besvärliga ridten urskilde han
mer än en gång namnet Sassulitsch i det vresiga samtal, som
stundtals fördes mellan hans eskort och tataren. Då visste han
dock ännu ej, att namnets ägare var en framstående
divisionsgeneral.

Det var sent på aftonen, när de ändtligen nådde Antung, en
lågt belägen stad vid flodstranden. Ehuru mörker rådde, kunde
Bob dock se, att husen röjde en tämligen solid byggnadsstil.
Han fördes in i ett stort magasin, som förvandlats till kasern, och
stängdes ensam in i ett rum. Han var mycket uttröttad och
kastade sig, styf i alla leder, ned på den smutsiga halmmadrass,

som låg utbredd på golfvet, i den förhoppningen, att han skulle
lämnas i fred åtminstone under några timmar.

Men han hade nätt och jämt fallit i sömn, då han väcktes
af en omild ruskning vid armen. När han satte sig upp, blef
han varse en beväpnad kosack, som höll ett brinnande ljus.
Mannen gaf honom ett tecken att resa sig upp, och kännande sig mera
död än lefvande följde han sin ledsagare ut ur rummet. Därute
omringades han af en halftropp soldater, som buro gevär med
påskrufvade bajonetter, och så marscherade de genom gatorna,
tills de kommo fram till ett stort hus, som var bättre upplyst än
något af de andra, och utanför hvilket en skyltvakt gick på post.

Inom några ögonblick befann han sig inne i en rymlig sal
och framför ett bord, vid hvars andra sida satt en grupp ryska
officerare. På bordet stodo några ostadigt fladdrande talgljus och
ett par runda oljelampor liknande dem man ser i järnvägarnas
sofkupéer. Vid hvardera bordsändan stod en rysk infanterist med
påskrufvad bajonett. Bob såg den långe tataren, den enörade
Tschang-Wo, inbegripen i samtal med en af officerarna.

Några ögonblick stod han där, ett mål för alla officerarnas
skarpt forskande blickar. De stirrade på honom med olika grader
af nyfikenhet och med skiftande ansiktsuttryck. Den af de
närvarande, som tydligen innehade högsta rangen — det var general
Sassulitsch själf — vinkade därefter tataren åt sidan och sade
några ord på ryska till en yngre officer, som satt till höger om
honom. Den senare tilltalade då genast Bob, i det han uttryckte
sig på utmärkt engelska med blott obetydlig främmande brytning.

— Fånge, ni anklagas för att vara en japansk spion. Till
nationaliteten tyckes ni vara engelsman. Hvad har ni att säga till
ert försvar?

— Engelsman är jag, det är sannt, svarade Bob. — Hvad
det öfriga angår, så är jag sannerligen ingen spion.

— Det är bäst ni redogör för era förhållanden.

— Mitt namn är Robert Fawcett, och jag är ingenjör. Jag
skickades ut för några månader sedan af min firma, på begäran
af japanska regeringen, för att vara till hands, i fall
afståndsmätarna skulle behöfva någon tillsyn. Fartyget, där jag befann
mig ombord, råkade komma upp till Yaluflodens mynning, och

jag hade nyss stigit i land, då jag hade den oturen att blifva
omkullslagen af en kosacks häst. När jag åter kom till sans efter
fallet, ansåg jag, att det enklaste sättet för mig att komma ur
svårigheten var att rida min väg på hästen; dess ägare var död.
Hästen blef längre fram dödad af en tiger. Sedan dess har jag
irrat omkring, tills jag själfmant gaf mig åt en trupp af ert folk.
Mera har jag inte att säga.

Detta svar tolkades för de andra officerarna, hvilkas sätt att
åhöra det till större delen vittnade om tvifvel och misstro. Några
ord växlades bland dem; därpå talade tolken ånyo.

— Sköt ni ihjäl kosacken, hvars häst ni stal?

— Nej.

— Hvem gjorde det?

— Det vet jag inte. Han sköts från båten.

— Var ni beväpnad?

— Nej, jag hade ingenting utom min fältkikare.

— Ni är inte soldat?

— Nej, jag är ingenjör.

— Flottingenjör?

— Inte precis. Jag har ingen kännedom om sådant, som
angår sjön, utom hvad jag tillfälligtvis kunnat uppsnappa.

— På hvilka fartyg har ni varit?

Bob tvekade ett ögonblick. Därpå gjorde han den
reflexionen, att det knappast kunde ligga någonting ondt uti att nämna
de fartyg, ombord å hvilka han skött sina åligganden.

— Ombord på »Mikasa» och »Hatsuse».

— Men intetdera af dem förde er till Yongampo.

— Nej.

— Hvad hette det fartyg, som gjorde det?

Bob tvekade åter. »Kasumi» var stadd på en hemlig
expedition. Det var omöjligt för honom att veta, hvad som ytterst
kunde bli följden, om han förrådde hennes identitet. Genom att
göra detta skulle han i alla händelser sätta båtens befälhafvare i
förbindelse med Yongampo. Han fattade sitt beslut.

— Ni får ursäkta, men det vill jag ogärna nämna.

När detta svar tolkats för officerarna, började de tala med en
viss hetsighet, och en af dem slog näfven i bordet. Tolken återtog:


— Generalen insisterar på att få veta fartygets namn.

— Tyvärr kan jag inte meddela er det.

— Ni vet, hvad som blir följden om ni vägrar?

— Det är jag inte säker på att jag gör, svarade Bob med
ett matt leende, men huru som helst kan jag inte meddela er det.

En kort rådplägning ägde rum vid bordet, hvarpå officeren
fortsatte med sina frågor.

— Ni säger, att ni nyss stigit i land från båten. Hade ni
inte varit i Yongampo?

— Nej.

— Hvem hade det?

— Det kan jag inte säga.

— Hvarför gick ni i land?

— För att hjälpa en god vän till mig, som var hårdt
ansatt af kosackerna.

— Hade han varit i Yongampo?

— Det kan jag verkligen inte säga.

— Hvem var det?

— Jag kan ej säga er någonting mer om honom.

— Hvem hade han besökt?

— Det vet jag inte.

— Var han också engelsman?

— Den frågan kan jag inte besvara.

— Talar ni japanska?

— Nej.

— Kinesiska?

— Nej.

— Hvilket språk talade ni i Yongampo?

— Jag har aldrig varit i Yongampo.

— Hur länge har ni varit i landet?

— I Mandschuriet?

— Sök inte slingra er! Hur länge har ni varit i dessa
trakter — Mandschuriet eller Korea?

— Några dagar.

— Hur kom ni att stå på vänskaplig fot med den inföding,
i hvars hus ni blef tagen till fånge?

— Ursäkta, jag öfverlämnade mig själf. Hvad er fråga

beträffar, så råkade jag alldeles händelsevis bli i stånd att göra den
koreanske herrn en liten tjänst, och han var mera tacksam därför
än omständigheterna kräfde.

— När gjorde ni honom den tjänsten?

— För en eller par veckor sedan.

— Hvar då?

— I Söul.

— Hvad gjorde ni i Söul?

— Ingenting — bara såg mig om på platsen.

Så fort Bob talat, kände han, att detta, den bokstafliga
sanningen, af hans domare helt visst skulle anses som en klumpigt
hopdiktad historia. Och i själfva verket hade officerarna redan
börjat visa tecken till otålighet. Uppgifven af trötthet som han
var, förblef dock Bob ståndaktig, och alla de frågor, som under
korsförhöret ställdes till honom, hade han besvarat på samma
höfliga och behärskade sätt. Men medan två eller tre af ryssarna
tycktes imponerade af hans uppträdande, blefvo de öfriga alltmera
förargade, när de sågo, hur litet förhöret bragte i dagen.

De slöto nu en grupp kring general Sassulitsch och
diskuterade saken i ytterst hetsig ton. Sedan ropades den enörade
tataren fram, och man ställde en del frågor till honom. Af hans
åtbörder förstod Bob, att han uttalade mycket bestämda påståenden.
Rådplägningen fortsattes en stund bortåt, hvarefter tataren åter
affärdades. Gruppen upplöstes, och den unge officeren, som stod
bredvid general Sassulitsch, sade:

— Fånge, hans majestät tsarens här församlade officerare
kunna ej taga era uppgifter för goda. Ni anträffades inom vårt
besatta område; ni stod otvifvelaktigt i förbund med en japan,
som steg i land från något fartyg för att träda i förbindelse med
en spion i Yongampo. Och vi ha ett vittne här, som förklarar,
att han sett er i Tokio, sedan i Söul och nu helt nyligen i
Yongampo —

— Förlåt att jag afbryter, men det är absolut osanning.

— Att neka tjänar ingenting till. De bevis vi ha mot er
äro omöjliga att jäfva. Ni har själf erkännt, att ni hade er del i
den manspillan, som tillfogades en trupp kosacker, när dessa
förföljde en flykting, som utan tvifvel var ni själf. Ni bekänner, att

ni på en häst tillhörande en kosack, som dödades vid detta
tillfälle och ni tillfångatogs i huset hos en korean, som på goda
grunder anses sympatisera med japanerna. Domstolen hyser intet
tvifvel om att ni är en spion, och det faktum, att ni är engelsk
medborgare kan ej anses som någon förmildring af ert brott —
tvärtom. Domstolen ådömer er en spions straff; ni kommer att
bli skjuten.

Bob rodnade lätt. Det uppstod en tystnad; sedan närmade
sig, på ett tecken af officeren, de bägge soldater, som stått på
post nere vid dörren. Bob kastade en hastig blick kring bordet
— såg hur en officer stödd på armbågarna lutade sig framåt,
medan ett spefullt löje lekte på hans vackra ansikte; en annan
lade sig med uttråkad min bakut i sin stol, en tredje rullade en
cigarett med en min, som om saken ej angick honom, och i
midten satt generalen, sträng och outgrundlig. Mellan sina bägge
fångvaktare, hvilkas gevär buro påskrufvade bajonetter, fördes han
därpå till fängelset.

Det blef en längre vandring denna gång. Han fördes ej
tillbaka till det skjul, där han väntat få tillbringa natten, utan till
en tornliknande byggnad, uppförd på den branta strandsluttningen
invid floden. Det var nu för mörkt att urskilja någonting tydligt,
men när han fördes in i tornet, strök en af hans väktare en
tändsticka, och medan han vandrade uppför den smala trappan till
fjärde våningen, lade han märke till flere järndörrar med bommar
och hänglås, utvisande, att här funnos flere fångar utom honom.
Han motades in i ett litet rum högst uppe i tornet, en tjock filt
kastades efter honom, dörren slogs igen med slammer och dån,
bommen sköts för, hänglåset sattes på och låstes, och så lämnades
han ensam åt sina betraktelser.
</chapter>

<chapter name="XII. Vid midnattstid">
<h2><small>XII.

</small>Vid midnattstid.</h2>

Bob var så förbi efter alla strapatser och själsrörelser att han
genast föll i sömn, trots det ohyggliga i belägenheten. När han
vaknade några timmar efter dagbräckningen, fann han bredvid sig
ett stycke svart bröd, en tallrik konserveradt oxkött och litet
brännvin i en mugg.

— För att hjälpa mig att hålla modet uppe, sade han. Han
var hungrig och brödet och köttet försvunno snart. Men
brännvinet fann han för starkt, och han undrade, om man ej skulle
låta honom få en droppe vatten.

Han skulle bli skjuten, ja visst, så var det ju... När skulle
det ske? Skjuten... För första gången tvang sig innebörden af
föregående natts scener på honom. Han hade varit så fysiskt
uttröttad, men på samma gång så stålsatt af sin föresats att
ingenting säga, som skulle kunna förråda Yamaguchi, att han knappast
kännt sig berörd af den afkunnade dödsdomen.

Men nu — nu slog honom tanken på döden för första
gången. Det var underligt att nödgas dröja vid den... Han var
frisk och stark; ganska styf och mörbultad visserligen, men det
skulle snart gå om. Och ändå skulle han mycket snart vara död.
Han kunde omöjligen få för sig, att så var; ombord på de
japanska fartygen, hvarken inne i »Mikasas» af giftiga rökmoln
uppfyllda kasematt eller på »Kasumis» däck, där projektilerna yrde
om hvarandra, hade dödsfaran någonsin stått för hans sinne.

Det besynnerliga i saken frapperade honom mest af allt.
Det föreföll ju orimligt, att han skulle dö, och af hvad skäl?
Hans förklaringar hade varit alldeles för enkla för att vinna
tilltro. Han öfvertänkte de senaste dagarna; det fanns ingenting i
hans handlingar, som han kunde ha ändrat, äfven om han vetat,
att döden skulle komma så snart.

— Nå, det kan icke hjälpas, blef hans slutreflexion. — Jag
bara hoppas kunna stå på mig ända till slutet.

Lifskänslan var så stark inom honom just nu, att han
började se sig om inne i det trånga rummet, instinktmässigt sökande
något sätt att undkomma.

Hans fängelse mätte omkring tolf fot i fyrkant. Ytterväggen
var af sten, ungefär aderton tum tjock, och den ägde ett enda
snedt sluttande fönster utan glas, som på murens insida mätte
tjugu tum i bredd för att sedan afsmalna uppåt och utåt till sju.
Fönstrets nedre kant var ungefär tre fot från golfvet, och mellan
den öfre kanten och taket var afståndet ungefär detsamma. Under

fönstret framsköt ur väggen ett mycket smalt, ungefär en fot högt
utsprång, hvilket, efter hvad Bob antog, var afsedt för en väktare
eller möjligen en skytt, ty tornet hade tydligen uppförts för att
tjäna till utkikstorn. Efter att ha klättrat upp i det sluttande
fönstret tittade Bob ut genom öppningen och såg, att man hade
utsikt tvärs öfver floden, som rann förbi omkring åttio fot under
honom. Flodbädden låg packad med högt upptornade isblock,
och en öfvergång föreföll omöjlig.

Bob lät sig åter glida ned på golfvet och började mönstra
sin närmaste omgifning. Han upptäckte, att rummets innerväggar
utgjordes af tegel, som föreföll jämförelsevis nytt mot
ytterväggens vittrande stenmassor. Han drog den slutsatsen, att hela 
öfvervåningen fordom utgjort ett enda rum, som först nyligen, dock
troligen före ryssarnas ankomst, afdelats i flere smärre. Dörren
var af massivt arbete och vred sig på väldiga järnhakar; den gick
inåt, och det fanns intet nyckelhål på inre sidan.

— Detta ser ganska mörkt ut, tänkte Bob, medan han
öfvertygade sig om att här icke fanns någon möjlighet att rymma.
Han vankade af och an med sänkt hufvud, fördjupad i fåfänga
funderingar på de scener, som måste ha utspelats i det gamla
tornet. Hur ofta i forna tider, tänkte han, hade ej kinesiska,
koreanska eller japanska flottiljer glidit under dess murar upp- och
nedför Yalufloden? Hvilka romantiska tilldragelser kunde ej stå
i samband med denna plats — tilldragelser från en tid, som låg
många sekler från pansarfartyg och kulsprutor! Han önskade, att
han vetat någonting om dessa aflägsna rikens historia, och han
föresatte sig att så fort som möjligt godtgöra det försummade, då
han plötsligt erinrade sig, att han skulle dö. Och hågkomsten
häraf kom honom att höra upp med sin vandring och förde
tankarna tillbaka till det närvarande.

I det han åter blickade ut genom den trånga
fönsteröppningen, såg han på afstånd en trupp kosacker rida åstad mellan
höjderna. Han iakttog dem med slappt intresse, tills de hunnit
upp på åsens krön och i snabbt traf försvunno mot andra sidan.
Han följde dem i tankarna; de voro krigare, som måhända redo
mot döden, och han önskade, att äfven han fått sluta sitt lif på
något hjältemodigt, ärofullt sätt, i stället för att viljelöst ställas
upp som skottafla för ett dussin soldater.

Han väcktes upp ur sina drömmerier af en soldats inträde.
Mannen bar en tallrik och en mugg. Han satte ned maten på
den smala stenplatformen och försvann utan ett ord.

Bob tillbragte resten af dagen med att ömsom vandra upp
och ned i rummet, sitta på platformen eller håglöst stirra ut
öfver floden. Han skymtade ej en stråle af hopp. Rummet var
tomt; det innehöll ingenting utom den grofva filten. Han hade
ej ens en pennknif, hvarmed han kunde, som mången fånge
före honom, förnöta de långa timmarna med att rista skriftecken
eller figurer på väggarna.

— Om de ändå ville raska på! mumlade han otåligt för
sig själf.

Den långa dagen förflöt emellertid, utan att han kallades ut
för att undergå sitt straff. På kvällen fick han åter ett mål mat.
Han stod vid väggen, när det sattes in till honom, och han tog
ett par steg mot den öppna dörren, utan något hopp om att
komma undan. Utanför, vid det matta skenet af lampan, som
bars af mannen med mattallriken, såg han en annan soldat,
beväpnad med gevär. Utgången var alltså bevakad.

Han talade till den andre soldaten och frågade, när hans
arkebusering skulle äga rum. Men mannen skakade på hufvudet,
synbarligen utan att förstå ett ord. Dörren stängdes, järnbommen
sköts för, hänglåset anbragtes på sin plats, och åter satt han
ensam med sina tankar.

Morgonen därpå åtföljdes soldaten, som kom med maten, af
den officer, hvilken tjänstgjort som tolk vid det korta förhöret för
två dagar sedan.

— Är min tid ute? frågade Bob nästan ifrigt.

— Ännu ej. Generalen vill skänka er ännu ett tillfälle.
Berätta mig, hvad ni vet om de japanska spionerna i Yongampo
och om de japaner, med hvilka ni steg i land, och generalen
skall skona ert lif och behålla er som krigsfånge, tills freden
undertecknas i Tokio.

Bob betraktade officeren under tystnad.

— Seså, hvarför skall ni envisas? Det är ju inte mycket

man begär af er, och om ni är engelsman och neutral, äro väl
japanerna ingenting för er.

— Ni tror, att jag skall taga min tillflykt till den
förevändningen? sade Bob med en skymt af hån. — Nej tack! Ni har
behandlat mig, som om, jag varit aktiv deltagare; godt, jag har
sagt er allt hvad jag ämnar säga.

— Ni kommer nog på bättre tankar. Ni skall få ytterligare
en dag på er.

— Jag har öfvertänkt min ställning.

— Tänk en gång till, då! Ni skall nog fatta ett förnuftigt
beslut, var säker om det!

Officeren log, när han gick ut. Bob tillbragte den
återstående delen af dagen med att vanka omkring i sitt fängelse, där
kylan nu gjorde sig mycket märkbar, att blicka ut genom fönstret
och önska, att väntetiden ej måtte ytterligare förlängas. Han
väntade att få ytterligare ett besök af officeren före kvällen, men han
såg ej till honom förrän hans mat sattes in morgonen därpå.

— Nå, sade ryssen, när han steg in, han ni tagit mitt råd
i akt?

— Nej.

— Envis alltjämt! Er afrättning är bestämd att äga rum i
morgon bittida — generalen ger er ett långt rep först, förstår ni.

— Ett mycket trefligt skämt!

— Synd, att en ung karl som ni skall vara så obegripligt
envis. Ni behöfver bara nämna ett par namn och ge oss några
enskildheter rörande personer, som omöjligen kunna vara af något
intresse för er, och ändå —

— Ursäkta, jag är i japansk tjänst.

— Prat, ni är ju engelsman! Hvad har ni för gemensamt
med detta släkte af inbilska, giftiga dvärgar, som vågat träda i
opposition mot ett välde sådant som vårt?

Bob stod med händerna i fickorna och såg på sin frestare.

— Det är ju möjligt, att de äro allt hvad ni säger, fastän,
såsom kriget hittills artat sig, det knappast anstår en ryss att säga
så. Men ni, sir, borde ändå fullkomligt väl förstå att, hurudana
de än må vara, det är mig omöjligt att förråda dem. Mer kan
jag inte säga, och jag vore er verkligen förbunden, om ni ville

lägga ned ämnet. Er general har afgjort, att jag är en spion.
Någon spion är jag inte, men jag kan inte säga någonting mera
för att få honom att frångå sin åsikt. Han tycks ha fattat sitt
beslut, och detsamma har jag. Det var ju i morgon bittida
ni sade?

Officeren betraktade Bob med en blandning af förtret och
beundran.

— Hvilken dårskap! utbrast han. — Jag kan inte annat än
beundra er ståndaktighet, men det gör mig ondt om er. Ja, i
morgon bittida, i gryningen. Ni behöfver inte inbilla er, att man
låter er löpa, generalen är fast besluten.

— Godt!

— Mannen, som kommer med mat åt er, kan ni underrättar
ifall ni skulle ändra tanke.

— Det skall jag — i fall jag gör det.

Officeren vände sig om för att gå. När han var i dörren,
tog Bob ett steg framåt och sade med någon tvekan och i
förändrad ton:

— Ett ögonblick! Skulle ni kunna göra mig en tjänst?

— Hvad skulle det vara? frågade ryssen hastigt.

— Skicka mig blyerts, papper och ett kuvert. Jag har några
vänner därhemma — min far och min mor — och jag skulle
gärna vilja —

— Jag förstår. Ni skall få skrifmaterial.

— Och ni vill ombesörja, att brefvet blir afsändt?

— Ja, ja — men det kommer inte att behöfvas. Öfverväg
nu saken!

Officeren skyndade bort.

Det dröjde en stund, innan Bob rörde vid maten, som
insatts till honom. Han var trött på att vänta på slutet. Han
önskade ingenting högre än att få behålla lifvet, men om han nu
skulle dö, var det bäst att få det hela undanstökadt; dessa försök
att rubba hans beslut, denna vädjan till hans eget intresse mot
hedern oroade och mattade ut honom.

En stund vankade han rastlöst af och an, försjunken i
tankar. Därefter föll hans blick på mattallriken, där den stod på
stenhällen, och med den reflexionen, att han vore bättre rustad

att möta sitt öde, om han voro mätt, började han taga för sig af
den rikliga portionen oxkött och svart bröd jämte te, som han
begärt i stället för brännvin.

Efter några minuter föll han åter i tankar, och han åt
mekaniskt, grubblande på mångahanda ting. När han bröt sönder
ett af de hårdt gräddade bröden, såg han någonting glänsa,
liksom om ett guldmynt legat inbakadt i brödet. Ett ögonblick
segrade hans nyfikenhet öfver den dystra håglöshet, hvari hans
långvariga grubbel försänkt honom. Han plockade brödinkråmet
från det främmande föremålet och upptäckte, att hvad han tagit
för ett mynt var en tom patronhylsa.

— Hur har den kommit dit? undrade han och höll upp
hylsan för att bättre se. Han erinrade sig, hur förbluffad kung
Georg blef, när han hittade äpplet i gräddmunken, och han brast
i skratt.

— Det kan inte råda något tvifvel om bageriet, där det här
brödet bakats, sade han. — Men bättre en patronhylsa än en
kakerlacka.

Han satt på sin filt vid väggen midt emot fönstret, där han
var längst ifrån den isande vind, som blåst hela morgonen. I
det han höjde armen, slungade han patronhylsan mot den trånga
fönsteröppningen, men den slog mot väggen inne i fördjupningen
och rullade utför den sluttande muren ned på golfvet.

— Mycket uselt siktadt! mumlade Bob för sig själf och de
fyra väggarna. Och plötsligt mindes han åter, hvad som skulle
hända morgonen därpå. Ofrivilligt genomilades han af en
rysning, och han började frukta för möjligheten att bli svag, när
han faktiskt stod ansikte mot ansikte med döden. Men hvarför
skulle han svikta? Han erinrade sig den lugna oräddhet,
hvarmed japanen med öppna ögon gick dödsfaran till mötes. Han
tänkte på Kobos harmoniska, behärskade väsen. Passade det
honom, en engelsman och en kristen, att visa mera fruktan?
Frågan gaf sitt eget svar, och han försjönk åter i lugna drömmerier.

På så sätt förgingo några timmar; hur många kunde han
icke säga, ty hans ur hade man tagit från honom. Han kom
tillbaka till nuet, när en man trädde in med skrifmateriel. Han tog

emot dem under tystnad och fortsatte att grubbla som förut.
Hvad skulle han kunna säga till de bägge gamla därhemma?

Han skref en utförlig redogörelse för allt som händt, sedan
han afskickat sitt sista bref, men sedan ref han sönder det. Hans
skrifvelse skulle kunna öppnas af ryssarna, och han finge ej ge
dem några upplysningar. Till sist, med öfverfullt hjärta, skref
han ned några ord, afsedda endast för föräldrarnas ögon. Därpå
förseglade han brefvet och stoppade det i sin ficka för att i sista
ögonblicket lämna det åt officeren.

Han kände sig nu stel och utfrusen, och efter att ha rest
sig upp började han åter vandra af och an på golfvet, från
dörren till fönstret och från fönstret till dörren. Vid en vändning
föll hans blick på patronhylsan. Först endast tittade han på den
och gick förbi; därefter, när hans öga åter träffade den, såg han
på den litet längre. Tredje gången började han känna ett visst
nyfiket intresse, och fjärde gången böjde han sig ned och tog
upp den, åter undrande, hvilken besynnerlig slump, som förlagt
den till ett så egendomligt ställe som det inre af en brödkaka.
Hvem hade, den tillhört? Hvems gevär hade afskjutit den? Hur
hade den kommit in i bageriet? Hvilka vårdslösa fingrar hade
knådat in den i degen? Hvilken sällsam ödets ironi, att en hylsa,
som en gång varit fylld med ett dödsbringande ämne, nu skulle
vara full med bröd, ett lifsmedel!

— Du passar illa där du nu är, tänkte han, ut med dig!

Han trefvade efter sin pennknif för att skrapa ut brödet ur
metallhylsan, men så kom han ihåg, att hans fångvaktare tagit
från honom den. Hur skulle han nu bära sig åt? Af gammal
vana kände han i sin västficka, och där träffade han på ett litet
hål i fodret. När han stack ned fingrarna därigenom, rörde han
vid en enda svafvelsticka, som trängt sig in mellan tyget och
fodret. Han förstorade hålet, drog ut tändstickan och började bit
för bit peta brödinkråmet ut ur patronhylsan. Han var glad åt
hvarje liten sysselsättning, som kunde hjälpa honom att döda tiden.

Snart låg en liten hög med brödsmulor å nedre delen af
den sluttande fönsterfördjupningen. Ännu en gång stack han ned
stickan i hylsan, och han såg då, att det nu hängde fast vid den.
ej en brödsmula, utan en bit af något luddigt ämne.


— Hvad är detta? tänkte han, och med stegradt intresse stack
han åter in tändstickan. Det kom ut mera af det luddiga ämnet,
som visade sig vara bomull.

— Mycket underligt! mumlade han fundersamt. Han vätte på
tändstickans ända och stack åter in den. Litet mera bomull
fastnade, men nästa gång kom stickan ut utan att någonting hängde
fast därvid. Han körde åter ned den, men fastän han höll den
med yttersta fingerspetsarna, rörde den ej vid någonting.

— Ändtligen tom, kan jag tro. Men den rörde ändå inte
vid hylsans botten. Jag kan just undra, om den verkligen
är tom.

Han vände ryggen mot fönstret och höll hylsan så, att
ljuset föll in i den. Men den var för smal för att han skulle kunna
urskilja någonting, <i>om</i> nu någonting fanns därinne. Han höll
den upp och ned och skakade den. Någonting föll ut och
rullade tvärs öfver golfvet. Det såg ut som en ärta. Bob böjde
sig ned och tog upp det Det var ju en ärta — nej, det var en
liten hårdt hopprässad papperskula!

Hastigt som tanken lät Bob den glida ned i sin ficka, i det
han instinktmässigt kastade en blick mot dörren och sedan mot
fönsteröppningen. Ingen fanns, som kunde se honom. Han log
och tog upp papperskulan ur sin ficka. I det han med oändlig
varsamhet rullade upp den, fann han, att den bestod af en remsa
mycket tunnt rispapper, och på detta — ja, svagt tecknade med
mycket små bokstäfver, i tusch, såg han orden:

— Var vid fönstret mot floden i skymningen i kväll.
Det var alltsammans; där fanns ingen adress, ingen
namnteckning. Och ändå, när Bob åter betraktade handstilen, kände
han, att han sett den någonstädes förut. Hvar? Det förmådde
han icke draga sig till minnes, och medan han ännu stod och
grubblade, hörde han sin fångvaktares tunga fotsteg i gången
utanför. Ögonblickligen smög han papperet ned i fickan, slungade
patronhylsan långt ut i floden och vandrade som förut upp och
ned på golfvet, när soldaten kastade upp dörren och trädde in
med hans andra mål mat.

Den eftermiddagen föreföll Bob oändligt lång. Han gick
oaflåtligt fram och tillbaka likt ett fånget lejon, afvaktande

mörkrets inbrott. Han undrade, hvem som skrifvit det hemlighetsfulla
budskapet, hvad det innebar och hvad slags befrielseplan, som
möjligen uttänkts — ty summan af det hela var väl ändå att
någon ville försöka rädda honom. Otaliga gånger blickade han ut
genom fönstret och lät blicken glida öfver hela synfältet mellan
horisonten och flodstranden under honom. Han visste hela tiden
att så länge det ännu var dager, kunde ingenting göras men ändå
spejade han och spejade. Timmarna gingo blytungt.

När skymningen började sänka sig ned öfver kullarna, hörde
han upp med sin rastlösa vandring och förblef stående framför
fönsteröppningen. Himlen mörknade, och synfältet blef allt trängre;
höjderna försvunno ur sikte, och till slut förmådde han ej
urskilja motsatta stranden. Han lutade sig framåt i
fönsterfördjupningen, tills hans hufvud rörde vid den yttre öppningens sidor.
Vinden var frisk och Kall, men han kunde ingenting uppfatta.
Hans ögon försökte pejla mörkret, till dess han kände, att de
nästan höllo på att tränga ut ur sina hålor.

På så sätt väntade och väntade han, skakades af en rysning,
spejade, lyssnade, men såg ingenting och hörde endast det dofva
sorlet från floden, där den trögt flöt fram mellan sina frusna
stränder, och knakandet och rasslandet från isen, när de flytande
massorna möttes, skildes åt och slogo mot hvarandra igen.

Så förflöto timmarna, och Bobs mod började sjunka. Var
budskapet en fälla, utlagd af ryssarna? Hvad kunde de dock
vinna därmed? Var det allvarligt menadt, men hade
brefskrifvaren på något sätt hindrats från att infinna sig, såsom han
tydligen ämnat?

En hornsignal skallade genom luften, och när dess eko dött
bort, försjönk världen i samma tystnad som förut, störd endast af
det då och då ljudande skallet från någon hund, isflakens dofva
knakande och vindens hvinande öfver de snöhöljda sträckorna på
andra sidan. Kölden tog till; vinden blåste allt hvassare, och
slutligen blefvo Bobs lemmar så styfva och hans fingrar så
stelfrusna, att han knappt förmådde röra sig och lyfta filten från
golfvet för att svepa den omkring sig.

Hvad var det? Hans hörsel var nu så spänd, att han tyckte
sig kunna höra jordklotet vrida sig. Hvad var det? Ett prassel

i mörkret; ett sakta prassel utanför fönstret, som om en fågelvinge
snuddat mot muren. Han ansträngde sig för att se; stjärnorna
glimmade nu kalla och klara, men månen sken ej, och han kunde
ingenting urskilja. Åter prasslade det. Han försökte prässa sig
så långt upp i öppningen, att det blef honom möjligt att sticka
ut hufvudet. Axlarna fastnade, nej, det var ogörligt, så vida inte
— jo, genom att vrida sig i en ytterst besvärlig ställning kunde
han tränga sig ända upp i öppningen, och han lyckades sticka ut
hufvudet. Någonting snuddade vid hans ansikte med en
spindelväfs kalla, hinnaktiga beröring. Han sträckte ut handen — det
var borta igen. Skulle det komma tillbaka? Han väntade.

Åter förnams samma, knappt märkbara beröring, och nu
tyckte han sig mot den stjärnljusa himlen urskilja en mycket fin
tråd. Han grep efter den, men den vek undan hans fingrar och
försvann. Han väntade åter, hur länge visste han ej, men det
förekom honom som en timme. Då gled åter den tunna tråden
längs murens yttersida, tills den nådde honom. Han grep efter
den, rädd att röra vid den, så att den kanske skulle slitas af och
fladdra bort. Han fick tag i den och drog den till sig. Tråden
var ett tunnt silkessnöre!

Han krånglade sig med någon möda ned ur
fönsteröppningen och in i rummet, i det han försiktigt, men stadigt höll fast
i snöret. När han drog däri, kände han, att endast den öfre
delen gaf efter; den nedre delen var fastgjord eller hölls fast nere
vid marken. Den del, som befann sig uppe i luften, drog han
åt sig, och han fick då en förnimmelse af att han höll i en
metref med en sprattlande fisk i ändan. Under några sekunder
halade han, utan att något motstånd förnams; sedan märktes en
plötslig stöt, liksom om det fångade föremålet, hvad det nu kunde
vara, gjorde en ansträngning för att slita sig loss.

Plötsligt upphörde motståndet, och trots mörkret såg Bob
fönsteröppningen skymmas af någonting. Under ett skrapande
ljud mot väggen, som gjorde Bob helt förfärad, halade han in en
stor trekant af papper, sträckt öfver en lätt ram af bambu. Den
fastnade i öppningen. Ännu en gång måste han krafla ditupp,
och med någon svårighet lirkade han den böjliga träställningen
genom den smala öppningen. Nu var det gjordt. De böjda

träribborna sprungo som fjädrar tillbaka till sin förra gestalt, och
Bob förstod ändtligen, hvad det mystiska föremålet var. Han höll
i handen en pappersdrake.

Nu förstod han alltsammans — prasslet, det fladdrande
snöret, den motsträfviga fången. Han kom ihåg, hur det roat
honom i Tokio att gifva akt på gossarnas och männens otroligt
skickliga sätt att sända upp drakar; i Japan liksom i Kina är detta
mera än en lek, det är en sport, uppdrifven till konst. Snöret
var fästadt vid en drake, och den person, som uppsändt den,
befann sig nedanför tornet.

Han ryckte sakta på snöret som en signal att han fått tag i
pappersdraken, och han kände ögonblickligen, att den fria ändan
ej längre hölls fast. Hans hjärta klappade våldsamt. Försiktigt
började han hala in den fria ändan, fot efter fot löpte genom
hans händer, skulle slutet aldrig komma?

Jo, här var det, silkessnöret var bundet vid en sträcka
hampsnodd, och denna — så lång den var! — vid ett tjockare
rep. Ifrigt och varsamt firade Bob upp det; det var med vissa
mellanrum försedt med knutar, och efterhand som han drog kände
han dess tyngd ökas. Slutligen förmärktes ett lätt motstånd, när
han drog på repet. Han kröp upp i fönsteröppningen, utan att
släppa taget, och han fann nu, att det fyrkantiga hålet skymdes af
ett bylte, tydligen af bomullstrassel. Genom att vända det på
längden blef han i stånd att draga in det. Ingen
försiktighetsåtgärd, så mycket såg han, hade blifvit försummad; det mjuka
omhöljet hade tagit bort hvarje ljud.

I det han hastigt vecklade upp byltet, fann han genom
känseln, ty det var för mörkt att kunna se, ett huggjärn, en kofot
och en hammare, skodd med ylletyg. Någon ytterligare
pådrifning behöfde han ej. Men det var omöjligt att bryta loss några
stenar på den tid han hade till sitt förfogande. Han hade
visserligen ej reda på hvad klockan var, men det måste vara sent lidet
på natten, och rymde han ej före dagbräckningen, var hans öde
besegladt.

Murens stenar utgjordes af väldiga block, hopfogade medels
cement, och fastän cementet öfverst på ytan såg ut att ha börjat
vittra, var det utan tvifvel starkt längre inåt. Allt hvad han

förmådde göra var att bräcka bort några tum på ömse sidor om
fönstret, så att öppningen tillät honom att tränga ut axlarna. I
kanterna var murverket starkt vittradt, och på fönstrets yttre sida
hade stora flak fallit bort. Om han kunde vidga öppningen med
en åtta, tio tum, trodde han, att det skulle bli möjligt för honom
att tränga sig genom.

Dessa tankar hade blixtlikt korsat hans hjärna. Han skred
genast till verket. Börjande vid öppningens yttre högra horn
satte han bräckjärnet mot muren, och till sin förtjusning fann han,
att blotta trycket af hans arm kom den att lossna i stumpar och
stycken, som rasade till marken åttio fot nedanför. Han arbetade
med sådan feberaktig ifver, att han snart skrapat bort en tum
vittrande sten utmed en längd af två fot på ömse sidor om
öppningen. Men när han fortsatte, fann han, att muren blef hårdare;
det var nödvändigt uti inlägga mera kraft. Det skulle taga lång
tid att hugga bort stenen så som han sett murare göra. På hvad
sätt skulle han kunna förkorta arbetet?

Försiktigt arbetande med bräckjärnet borrade han långsamt
ett två tum djupt hål i väggen, på ungefär samma afstånd från
ytterkanten. Sedan förde han in kofoten och bände den utåt med
all den kraft han förmådde utveckla i sin hopböjda ställning. Till
hans stora glädje gaf murverket vika, och stora stycken föllo med
ett skarpt rasslande till marken.

Han bidade ängsligt, undrande huruvida någon af
fångvaktarna hört ljudet. Allt var tyst. Trefvande sig för med handen,
kände han, att stenen bräckts oregelbundet, lämnande en naggad
yta, och denna började han nu jämna med huggjärnet. Samma
dubbla procedur genomförde han på ömse sidor om öppningen.

Ändtligen, efter flere timmars arbete, när hans hand- och
armmuskler värkte outhärdligt, och han var öm i hela kroppen
efter att så länge ha legat prässad mot den hårda stenen, ansåg
han, att öppningen var stor nog. Efter att ha fastbundit ena
ändan vid kofoten kastade han ut den andra. En sakta ryckning
nedifrån sade honom, att den tagits emot; hans okände hjälpare
väntade alltjämt. Sedan gjorde han fast filten vid repet och släppte
ned den. När äfven filten uppfångats, lade han kofoten vågrätt
tvärs öfver stenplatformen under fönstret, fäste repet ännu

<img><small>Ill. <i>W.[=William] RAINEY</i></small>
<i>Bob öfverumplar sin fångvaktare.</i></img>

Se sida 129.

stadigare kring kofoten, gjorde vändning helt om och började krångla
sig upp genom öppningen med fötterna främst och alltjämt
stadigt hållande om repet.

Skulle hans ansträngningar krönas med framgång? Denna
fråga tvang sig med plågsam styrka på honom, medan han
mödosamt kafvade sig baklänges och uppåt. O ve - på halfva
vägen fastnade han; hans rock och väst knölade ohjälpligt ihop sig,
och värre blef det, ju mera han stretade. Han måste söka glida
tillbaka ned i sitt fängelse.

Men det var nästan ännu svårare att komma tillbaka än det
varit att tränga sig ut. Med en våldsam ansträngning hade han
låtit sig hasa utför den sluttande öppningen, och han hade just
släppt sig ned på golfvet, då hans fot råkade sparka till
huggjärnet, som skramlande for utåt stenhällen.

Omedelbart därpå hörde han steg i gången. Hans
fångvaktare måste ha uppfångat ljudet och skulle helt säkert komma för
att taga reda på orsaken. Han skulle omöjligen kunna hinna
kasta af sig rock och väst och tränga sig ut, innan mannen stode
inne i rummet, upptäckte hans flykt, gåfve alarm eller kanske
skure af repet.

Bob lyssnade med sjunkande mod. Skulle han i sista
ögonblicket misslyckas? Kanske, när allt kom omkring, mannen ej
skulle bry sig om att komma...

Jo visst — stegen stanna utanför dörren, det lyser i springan
därunder. Bob hör mannen fumla med sina nycklar; en nyckel
sättes i hänglåset, bommen drages åt sidan. Vid detta laget har
Bob, med sitt beslut fattadt, ställt sig bakom dörren. Den vrider
sig tungt på sina rostiga gångjärn, och halfva rummet lyses upp
af den skumma lykta, som bäres af den sibiriske infanteristen,
hvilken tittar in. När han ej ser någonting till vänster, tar han
ett par steg framåt och höjer lyktan för att lysa upp den andra
hälften af rummet.

I detta ögonblick rusar Bob på honom likt en tiger, Ett
våldsamt slag under hakan, och ryssen faller baklänges som
en stock, medan hans lykta slamrande far i golfvet och genast
slocknar.

Två sekunder förgingo, två sekunder fyllda af det mest

intensiva tänkande, som en hårdt prässad fånge någonsin hunnit
med. Bullret måste locka upp mannens kamrater nedifrån. Dem
måste han hålla från sig till hvad pris som helst. Men äfven om
han lyckades utestänga dem, vore det ju möjligt, att soldaten
endast vore afsvimmad eller bedöfvad, då han måhända skulle kvickna
till lagom för att skära af repet. Det fanns ingenting till hands,
hvarmed han kunde bindas, och tiden medgaf ej att skära ett
stycke af repet och åter göra fast det senare vid kofoten.

Han skulle ju kunna döda mannen, men den tanken jagade
han bort i samma ögonblick som den framställde sig. Ytterligare
två sekunder — då, just som han hörde männens hojtanden och
trampet af tunga fotsteg i trappan, böjde Bob sig ned, lyfte upp
den otympliga gestalten, och slungade den med en styrka, som
han själf icke trott sig om, ut i korridoren och tvärs för
trappans början.

Sedan rusar han tillbaka in i rummet. Han smäller dörren
i lås, rafsar till sig huggjärnet och drifver med hammarens
tillhjälp in det mellan det grofva ekvirket och dörren, så att den
senare spärrades. Af med rocken, af med västen! Han rullar
ihop dem och slungar dem ut genom fönstret. Han måste våga
hvad som helst nu. Sedan lägger han sig med benen uppåt i
fönsterfördjupningen och makar sig ut, ut — han håller
krampaktigt om repet, nu äro benen ute, kroppen följer efter. Är
öppningen stor nog? Han gör förtviflade knyckar, det är nätt och
jämt att det går — nu äro skuldrorna genom, han hänger i
luften, och det känns som skola armarna gå ur led.

Nu firar han sig utför, och hans fötter hitta repet; det
bultas och sparkas på dörren där uppe. Utför bär det, allt fortare
och fortare, medan muskelspänningen ökas för hvarje fot — utför,
ned i hvad som tyckes ett omätligt djup. Hans fötter röra vid
en framskjutande kant under ett fönster, och det bereder honom
lättnad för ett ögonblick; sedan fortsätter han utför igen och
vågar ej göra det allra kortaste uppehåll. Ändtligen, tungt
flämtande, med flådda och blödande händer, känner Bob ett par
armar, som stödjande gripa tag om honom, han släpper repet och
faller halft vanmäktig till marken.

Men detta slapphetstillstånd varar blott ett ögonblick. Som

i en dimma ser han konturerna af tvänne män, som resa honom
på fötter. I nästa ögonblick, som pådrifven af någon mäktig
vilja, störtar han utför den frusna strandsluttningen mellan de
bägge kortare gestalterna, öfver den bågnande isen, ned mot den
öppna strömfåran. Rop förfölja honom, reflexer af ljus dansa
framför hans skumma blick, ett skott affyras, och knallen ekar
hemskt mot fängelsemuren.

Uppdragen på isen ligger en liten flodbåt Den ene af hans
räddare halft knuffar, halft slungar Bob ned i den, och sedan
skjuta bägge båten öfver den sviktande isen och ned i den svarta
strömfåran. Iskanten ger vika, båten plumsar ut på djupt vatten
de bägge männen hoppa ombord, viga som pantrar, och den lätta
farkosten skjuter god fart på väg ned emot hafvet.
</chapter>

<chapter name="XIII. Ah-Sam">
<h2><small>XIII.

</small>Ah-Sam.</h2>

Ej ett ord yttrades, medan båten dref utför floden. Under
flere minuter var Bob alltför bedöfvad för att kunna uppfatta
någonting annat än att han som genom ett underverk sluppit ut ur
sitt fängelse; det hvirflade rundt i hans hjärna, och de senaste få
timmarnas tilldragelser tycktes honom en ohygglig dröm.

Han kröp ihop i båten, betäckt af den kappa, som den ene
af hans räddare kastat öfver honom; hans egna plagg hade blifvit
liggande vid foten af tornet. När han så småningom återfått sina
sinnens bruk, märkte han, att den ene af männen stod i fören
och förde med en lång stång undan de isflak, som drefvo inpå
dem, medan den andre låg nästan raklång utsträckt i båten. Båda
voro kineser, att döma af hårpiskorna. Drifis flöt omkring på
alla håll, och flodbåten stötte oupphörligt emot. Ibland hejdades
den helt och hållet, och den rundade kölen kördes af prässningen
bakifrån upp på ett stort isflak. Men mannen med stången
förstod sin sak. En stöt här, en knuff där eller en kraftig stakning
sände den lätta farkosten ett långt stycke framåt. Och hela tiden
låg den andre kinesen orörlig, utan att säga ett ord.

Ljudet af alarm, som slogs, och af ifrig förföljelse från
Antung trängde under tiden till Bobs öron, och han kände både
undran, hvilka dessa räddare kunde vara, som på ett så sällsamt
sätt kommit till hans hjälp, och ängslan för att till sist ändå alla
ansträngningar skulle visa sig fåfänga. Han hörde en klocka med
djup klang ringa och horn tuta, män hojta; snart förnams från
vänster hofslagen af galopperande hästar.

I detta ögonblick lade sig mannen i fören helt tyst ned
bredvid sin kamrat, och båten fick följa sin egen kosa. Den höjde
sig ytterst obetydligt öfver vattenytan och måste i den mörka
natten ha varit osynlig redan på ett par alnars afstånd. Och äfven
om man skulle kunna urskilja den från stranden, vågade sig
ryttarna ej ut till strömfåran, så svag var isen. Allt hvad de kunde
göra var att skjuta med föga utsikt att träffa målet.

Småningom blefvo ljuden från stranden allt svagare och
slutligen dogo de bort. Kinesen tog åter till sin stång, och flodbåten
fortsatte tryggt sin väg, svängande, slingrande, stundom stannande,
men alltid med en knyck åter sättande sig i rörelse.

Ännu hade ingen sagt ett ord. Bob önskade att endera af
de bägge mörka gestalterna skulle yttra någonting, sak samma på
hvad språk. Han kände en underlig längtan efter ljudet af en
vänlig röst.

Men till och med när, två timmar efter deras flykt från
Antung, den ene af kineserna reste sig ur sin liggande ställning, gaf
han sin kamrat en befallning ej med ord, utan med tecken. Med
förenade krafter stakade de flodbåten under rassel och knakande
upp på högra strandens is, där den blef stående. Så hoppade de
ur den. På ett tecken från den ene följde Bob deras exempel;
båda sköto därpå båten tillbaka ned i floden och iakttogo den
några ögonblick, medan den obeslutsamt snurrade omkring i
strömfåran. Men sedan, när den tycktes ha blifvit ense med sig själf
och muntert guppade åstad, slogo männen hastigt in på en
riktning, som gick i rät vinkel mot floden. Den ene af kineserna
ilade i spetsen och Bob skyndade efter bäst han kunde tillika med
kamraten.

Då och då stannade anföraren för att bättre orientera sig,
och med någon tvekan ändrade han riktning en smula mera åt

höger eller vänster. På ett ställe, när de kommo till en uppkörd
väg, vinkade han åt de andra att stanna kvar där de voro, och
fortsatte ensam ett stycke för att rekognoscera. Men efter några
minuter kom han tillbaka, och den tysta marschen togs åter upp.

Från flodbädden styrde de kosan genom en trakt, som blef
allt mer och mer kuperad, och Bob höll på att sjunka i mark
af trötthet, när de, efter att i mycket forcerad takt ha tillryggalagt
som han kunde tro åtta eller nio mil, nästan alldeles oförväntadt
kommo rakt på en hög mur. Följande muren kommo de fram
till en gallerport, innanför hvilken låg en kringbyggd gård.
Porten var låst, och de bägge kineserna hjälpte Bob att klättra öfver
den. En hund skällde till, men tystades ögonblickligen genom
ett skarpt utrop från den ene af männen, hvilka klättrade öfver
omedelbart efter Bob.

Framför dem stod ett lågt landthus, sammanbyggdt med
ännu lägre uthus, hvilka Bob senare fann vara svinstior och
kostall ej så särdeles olika med motsvarande byggnader på landet i
England. Den ene af kineserna knackade två gånger på en
fönsterruta, öfverspänd med papper. Intet svar; han knackade igen, två
gånger, nu något starkare. Inom ett ögonblick märktes ljussken
inifrån, och rörelse hördes; fönsterramen sköts åt sidan, och i det
matta skenet från en liten rund lampa aftecknade sig gestalten af
en kines. I samma stund som han urskilde dens drag, som knackat,
satte han från sig lampan, knöt händerna, tryckte dem tillsammans
mot bröstet och bugade sig nästan ända ned till golfvet.

De tre stego in, och den rörliga fönsterrutan sköts tillbaka
på sin plats. Så vände sig den ene af kineserna plötsligt mot
Bob, räckte fram handen, och med ett småleende och en bugning
sade han på förträfflig engelska:

— Roligt att få råka er igen, herr Fawcett.

Bob stirrade förundrad på honom. Nu kände han i honom
igen den yngre af de bägge kineser, som räddat honom undan
de druckna studenterna i Sasebo — som ej kunnat någon engelska
och som han senare mött på Söuls gator. Men ehuru detta var
hvad han såg, erinrade honom både rösten, uttalet och väsendet
om en annan person, icke en kines, utan den japanske samurai,
hvars hus han gästat i Nikko...


Fattande den utsträckta handen utbrast han, darrande på
målet af häpnad:

— Kobo!

— Rokuro Kobo San, rättade Tarus röst.

— Förlåt mig, sir, ni förstår nog att jag är —

— En smula öfverraskad, herr Fawcett? Jo, det förstår jag.
Men ni måtte vara mycket trött och mycket hungrig. Ni tillåter,
att min vän här bjuder er litet mat och förser er med en rock,
så kunna vi sedan bekvämare talas vid.

Efter några ögonblick fann sig Bob iförd en obegagnad,
mjuk sidenrock; och han sträckte nu ut sina trötta lemmar på en
vadderad filt, som breddes ut på golfvet. Med god aptit och
utan att göra några frågor åt han de rätter, som ställdes framför
honom. Kobo deltog i måltiden och gaf samtidigt åtskilliga
välbehöfliga upplysningar.

— Ni har utan tvifvel förstått, sade han, att både jag och
min tjänare Taru äro stadda i hemlig tjänstgöring. Vårt japanska
system är ytterst sorgfälligt utarbetadt. Dess egentliga
organisation daterar sig från kinesiska kriget. Det finnes ej en trakt af
Mandschuriet, som ej genomspanats af våra hemliga agenter;
många af invånarna äro i förbund med oss, många af dem äro i
vår sold.

Bob kastade en blick på deras värd.

— Nej, sade Kobo småleende, han är ingen kines, han är
en japan liksom jag själf.

— Men han har ju hårpiska!

— Det har jag också. Men min anlades för några veckor
sedan, och jag kan lägga af den när jag vill; vår värds däremot
är naturlig, han har låtit den växa enkom för ändamålet. Vi ha
i tio år sett det här kriget närma sig, och två eller tre år äro
tillräckliga för att få en hårfläta att växa ut, om man bara på
allvar beflitar sig därom. Vår vän sändes tillika med hundra andra
för att slå sig ned i detta land; somliga ha anlagt hårpiskan och
blifvit goda kineser; andra ha med samma framgång slagit sig
på knuten uppe på hjässan och blifvit oklanderliga koreaner.

— Era landsmän tyckas ha en sällspord förmåga att
genomföra hvad de en gång föresatt sig, sade Bob beundrande.


— Det är nog så — äfven om vi därigenom riskera våra
hufvuden. Ni förstår nu, hvarför jag ej kunde få hälsa på er i
Sasebo och Söul, fastän jag var till hälften öfvertygad om, att ni
kände igen mig i Söul. Jag fick ingenting säga. Det finnes
också ryska spioner i alla delar af landet, och ett enda oförsiktigt
tecken skulle ha kunnat förråda mig och leda till min upptäckt
Och då hade jag måst begå själfmord.

— Själfmord?

— Ja visst. En japan dödar sig hellre än han skadar sitt
lands sak.

— Tydligen kan man aldrig vara rätt säker på när man
råkar en japan... Vågar jag fråga — är herr Hjälper-att-bestämma
också en japan?

— Nej, nej, svarade Kobo med ett hjärtligt skratt. — Han är
en äkta korean — han vill gärna hjälpa, men han kan aldrig
bestämma sig. Nu vill jag, att ni skall berätta mig, hur ni blifvit
bekant med honom — ja, jag skulle vilja, att ni gåfve mig en
utförlig redogörelse för allt som händt er, sedan vi skildes åt. Jag
har mina skäl, hvarför jag begär det.

Bob skildrade i korthet, men utan att utelämna någonting,
sina äfventyr sedan han lämnat Japan.

— Ja, sade Kobo, när redogörelsen var afslutad, af
Yamaguchi fick jag naturligtvis veta i Yongampo, att ni var tillsammans
med honom. Jag hörde talas om striden på stranden, men jag
hade ej reda på, att ni så modigt kom till Yamaguchis bistånd.

I själfva verket följde jag efter er i skepnad af rysk kurir ända
tills ni dödade er första tiger —

— Vet ni också det? utbrast Bob förvånad. Om denna
händelse hade han ingenting sagt.

— Ja, jag kom till platsen just som ni lossade det dödande
skottet. Det vill säga, jag var i närheten, då herr
Hjälper-att-bestämma uppenbarade sig på skådeplatsen, och sedan jag
öfvertygat mig om, att mannen, som jag förföljde, ej var någon ryss,
styrde jag åter kosan norrut. Jag var på väg till
Feng-huang-tscheng, när jag hörde, att ni fallit i händerna på Tschang-Wo — 
en gammal fiende till mig, som ni nog minns — och af ryssarna
dömts till döden. Lyckligtvis är den bagare, som

kontraktsenligt levererar bröd åt ryssarna, en af våra hemliga
bundsförvandter. Han tog reda på stället, där ni satt inspärrad, och
mutade en af de sibiriska fångvaktarna — en lätt sak, därom kan ni
vara öfvertygad — att laga så, att ni fick en viss brödkaka in till
er. Resten vet ni, och tillåt mig att säga, att ni gjorde undan er
egen andel af arbetet mycket fortare än jag ansåg möjligt.

— Det var verkligen mer vänligt af er än jag kan säga,
att —

— Visst inte, visst inte, afbröt Kobo, det var min plikt —
under förhandenvarande omständigheter.

— Hvilka omständigheter?

— De hade dömt er till döden. Ni skall förstå min
belägenhet. Om jag varit fullkomligt säker på att ni, med
dödsvissheten framför er, skulle ha handlat så som ni gjort — vägrat
att lämna dem några upplysningar — skulle det ha varit min plikt
att begifva mig direkte till min bestämmelseort.

— Jag skulle ha blifvit skjuten?

— Otvifvelaktigt. Personliga hänsyn spela ingen roll.
Endast statsskäl förmå inverka på statsskäl. En annan gång — låtom
oss hoppas, att den aldrig kommer att inträffa — behöfver jag ej
oroa mig, utan fortsätta min egen väg, när jag vet, att ni är att
lita på.

Detta yttrande gaf Bob åtskilligt att fundera på. Det var en
synpunkt, som hittills ej framställt sig för honom, men han kunde
ej annat än erkänna, att resonnemanget var fullt logiskt. Ett
människolif räknades för ingenting i jämförelse med de stora
fosterländska intressen, som stodo på spel. Ingenting annat än
statsskäl fick uppehålla Kobo. Det var emellertid med något blandade
känslor, som Bob såg denna japanska logiks konsekvenser snudda
så nära intill hans egen person. Det sårade honom en smula, att
Kobo, sedan de samvarit en vecka ute på landtgården vid Nikko,
ej varit fullt öfvertygad om hans pålitlighet, men å andra sidan
måste han besinna, att hade ej denna lilla »ovisshet» funnits, hade
han med all säkerhet vid detta laget legat i sin graf, genomborrad
af de ryska soldaternas kulor.

— Nu, herr Fawcett, sade Kobo efter en stund, känner ni
säkert behof af några timmars god sömn. Men jag vill ändå


bedja er uppskjuta härmed ännu en stund, medan vi diskutera,
hvad ni härnäst skall företaga er. Vi ha snart ljusan dag, och
då måste jag vara min väg; jag måste återupptaga den färd ni
två gånger utan att veta det afbrutit. Ni kan naturligtvis följa
med mig. Men jag önskar icke föra er i fara, ej heller kan jag
försvåra mitt eget uppdrag genom att belasta mig med er. Å
andra sidan kan ni inte stanna kvar här, ty kinesiska hus äro
som ni ser, ej byggda för att bevara hemligheter, och ni skulle
säkert inom kort upptäckas af ryssarna. Det är bäst för er, att
ni gör ännu ett försök att uppnå våra linjer. Ni måste bege er
i väg ensam; jag skulle gärna låna er min tjänare Taru, om jag
icke behöfde honom själf. Men vår värd här har en kinesisk
tjänare, som känner landet; han skall bli er vägvisare.

— Talar han engelska? frågade Bob.

— Ja, pidschinengelska; han anser sig till och med vara
en öfverdådig lingvist. Hvad er resroute angår, så blir det
förenadt med fara att söka öfvergå Yalufloden hvar som helst mellan
Antung och hafvet. Ryssarna komma naturligtvis att vara ytterst
påpassliga, så mycket mera som torpedjagare nyligen visat sig
utanför kusten. Alla vadställen mellan Antung och Viju komma,
att noggrannt bevakas. När de hitta den tomma båten, sätta de
den troligen i samband med er rymning och misstänka, att ni
tagit kortaste vägen till våra linjer. Det klokaste ni kan göra är
att bege er norrut och sedan göra stora svängen så fort det kan
anses rådligt.

— Men löper jag inte risken att äfven norrut stöta på
ryssar? Olyckligtvis kan jag inte gälla för en inföding.

— Inte sådan ni nu ter er, men det kunna vi snart ändra.
Jag tror, att det är bäst er vägvisare färdas som forman; ni får
gälla som hans dräng. Vår värd skall färga ert hår och ert
ansikte och kläda er till en korean.

— Men hårknuten kommer jag aldrig att få att sitta!

— Mycket möjligt, men den kommer inte att behöfvas.
Enär ni, som jag antar, är ogift —

— Ja, jag är verkligen ogift!

— Så kommer ni inte att behöfva hårknuten, som är de
gifta männens hederstecken. Ert hår är tillräckligt långt för att

ni skall kunna gälla för ungkarl, hvilket, lägg det noga på
minnet är ett underlägset och föraktligt stånd. Som ytterligare
försiktighetsmått är det bäst ni låtsar er vara stum, så ofta ni stöter
på människor. Er vägvisare skall, som jag tror, nu på morgonen
åka i väg med sin vagn mot Tang-schan, tills han finner något
tillfälle att korsa stora landsvägen. För att inte ådraga er
uppmärksamhet följer ni efter först i afton och förenar er inte med
vagnen, förrän den öfvergått stora landsvägen. Om en främmande
korean såges lämna det här huset, kunde det väcka misstankar,
och saken skulle kunna inrapporteras till ryssarna af spioner. Hur
ni sedan ställer för er med färden får bero på omständigheterna,
och ni kan tryggt taga råd af er ledsagare. Nu tror jag alltså
den saken är ordnad, det återstår endast att presentera kinespojken
för er.

Kobo sade några ord till sin värd, som började ropa
högljudt. Inom några ögonblick uppenbarade sig en stadig liten kines,
som under djupa bugningar trädde in i rummet. Hans släta runda
ansikte var outgrundligt, men hans sneda ögon sågo intelligenta
ut, och han gjorde än ödmjukare bugningar, när Kobo med några
korta ord föreställde honom.

— Detta, herr Fawcett, är Ah-Sam. Ah-Sam, herr Fawcett
är engelsman och talar inte kinesiska; du blir nu i stånd att
använda dina kunskaper i hans språk.

— Mig tala engelska prima sort så-sätt, sade kinesen, och
Bob kände sig något tvifvelrådig, huruvida denna märkliga engelska
dialekt skulle kunna fylla sitt ändamål.

Kobo öfvergick därpå till att förklara för Sam på dennes
eget språk, hur han tänkt sig, att planen skulle utföras. Kinesen
lyssnade allvarligt och nickade då och då. När han fått sina fulla
instruktioner, aflägsnade han sig tyst för att vidtaga förberedelser
för färden. Kobo gaf sedan Bob detaljerade upplysningar angående
den väg han på kvällen borde följa, och slutligen bjöd han honom
farväl.

Jag hoppas vi skola återses, sade Bob, sedan han ännu
en gång varmt tackat sin räddare.

— Jag hoppas så med. Det är inte godt att veta. Farväl!

Bob sof i många timmar. När han vaknat, måste han

undergå en vidlyftig förklädnadsprocess, som hans värd egenhändigt
utförde och ur hvilken Bob utgick fullständigt förvandlad till
utseende och klädedräkt. Hans hår hade från att vara ljusbrunt
färgats svart, och hyn var gulbrun. Han bar Koreas
nationaldräkt — väldiga lärftsbyxor, vadderade med bomull, och
hopbundna kring midjan med ett långt tofsprydt band; en kort,
klockformig rock, likaledes vadderad, med långa ärmar; vadderade
halfstrumpor, hvari byxbenen nedstuckos, och pappersskor, fastgjorda
vid foten i likhet med sandaler. Dessa sistnämnda voro mycket
hållbarare än de föreföllo vid första påseendet. Det hörde ingen
hatt till dräkten, men som det var kallt och såg ut att kunna börja
snöa, gaf man honom en stor paraply på en bambuställning, som
passade hans hufvud, så att han, om så behöfdes, dock skulle äga
något slags skydd.

Vid mörkrets inbrott lämnade han huset i sällskap med sin
värd, som erbjöd sig att ledsaga honom, tills han träffade på
vagnen. Bägge redo på små koreanska ponies. Efter tre eller fyra
timmars ridt öfver snöhöljda sluttningar nådde de stora
landsvägen, hvarefter de slogo in på mera nordostlig riktning och
kommo ned till en annan låg kedja af kullar. Efter ytterligare
två timmar kommo de fram till en liten by. Som Bobs japanske
värd räknat ut, funno de här Ah-Sam, som väntade på dem inne
i ett litet värdshus. Japanen sade därpå farväl, och Bob var
öfverlämnad åt sin nye vägvisare.

Värdshuset såg föga inbjudande ut. När Bob trädde in,
stack honom i näsan den starka lukten af fläsk och grönsaker,
som stod och kokte tillsammans i två väldiga kittlar, en på
hvardera sidan om dörren. Stället bestod af ett enda rum, omkring
fyrtio fot långt, med en låg upphöjning, kallad <i>K'ang</i>, löpande
utmed hela väggen. Denna divanliknande inrättning var betäckt
med smutsiga mattstumpar, fårskinnspälsar, kringvandrande
handelsmäns bylten och diverse skräp, medan ett tjog grofva arbetare och
formän låg och vräkte sig ofvanpå alltsammans, ätande, drickande
och rökande en ytterst stinkande tobak.

Bob kom underfund med, att denna <i>k'ang</i> dolde ställets
värmeapparat och att den i själfva verket var ett slags
varmluftsrör. Midten af rummet upptogs af hvad som tycktes vara ett

klumpigt altare, men det visade sig vara en köksspisel — en
aflång, omkring tre fot hög tegelbyggnad, ihålig i midten, med ett
hvälfdt lock ofvanpå, försedt med en mängd hål, hvarå olika
kokande grytor placerades under aftonens lopp.

När Bob trädde in, hasade sig Ah-Sam ned från sin
bekväma ställning på rökgången-divanen närmast dörren och lade
fingret på munnen. Bob erinrade sig med ens, att han skulle
låtsa sig vara stum. Han svarade därför ej på de frågor, som
antagligen på koreanska ställdes till honom af uppassaren, utan
tog undergifvet emot en skål soppa, hvars blotta lukt gaf honom
kväljningar. För syns skull lät han servera sig åtskilliga
maträtter, men de blefvo honom snart öfvermäktiga; han satte från
sig den sista delikatessen orörd och lade sig att sofva på den
snyggaste delen af »divanen», som valts ut åt honom af Ah-Sam.

I dagbräckningen nästa morgon gåfvo de sig i väg, och
Bob fick sin första erfarenhet af åkning i en mandschurisk kärra.
Det var rätt mycket oangenämare än att skumpa i fyrhjulig vagn
öfver Glasgows knaggliga stenläggning. Kärrans öfverrede, femton
fot långt och fyra bredt, hvilade på en väldig hjulaxel mellan två
trähjul, hvilkas järnringar voro mer än en tum tjocka. Fjädrar
saknades alldeles. På hvarje sida löpte en låg träkant, afsedd att
stödja så mycket af lasten, som sköt upp från kärrans botten.

Mellan skacklorna gick en liten pony och framför honom
sex mulåsnor, tre och tre i bredd, medels långa hamprep fästa
vid järnkrokar i vagnens underrede. Mulåsnorna hade hvarken
betsel eller tömmar; de leddes helt och hållet af körsvennens
tillrop eller piska. Den senare var en väldig tingest med ett tolf
fot långt skaft och lika lång snärt samt så tung, att man måste
sköta den med bägge händer. Ah-Sam satt främst på kärran och
beredde Bob plats baktill, där han fick hjälpa till att balansera
kärran på dess bägge hjul. Kärran var endast lätt lastad; den
innehöll några tomsäckar, foder åt dragarna, något matförråd och
ett par spadar. Under vagnsredet, skickligt gömda mellan hjulen,
lågo två gevär och ett duktigt förråd ammunition.

Bob hade ganska svårt att komma ihåg, att han skulle vara
stum. Sedan de ätit frukost på morgonen, hade Ah-Sam helt
barskt befallt honom göra nytta och hjälpa till med att sela på

mulåsnorna, i det han samtidigt öfveröste honom med en lång
ramsa kinesiska, som Bob af tonen att döma ansåg vara idel
förbannelser och skymford. Han gick ganska undergifvet till sitt
arbete, men som sysslorna voro alldeles nya för honom, fumlade
han en smula därmed, och flere gånger var han på vippen att
fråga, hur det eller det skulle göras. Men han kom alltid ihåg
sig i tid och förvandlade det han haft på tungan att säga till
sådana oartikulerade grymtningar, som äfven en stum kan
åstadkomma.

Men när de hade byn och värdshuset bakom sig och ingen
mänsklig varelse var i sikte, ansåg han sig kunna återtaga sin
tungas bruk, och han dristade sig till att ställa en fråga till den
myndige Ah-Sam framme på kärran. Han fann kinesens rotvälska
ganska svår att förstå, men efter en halftimmes konversation hade
han blifvit så pass förtrogen med idiomet, att han något så när
väl begrep hvad mannen menade.

Han fick höra, att samspråket på värdshuset rört sig om två
ting: först och främst de stora förskansningar, som ryssarna höllo
på att anlägga omkring Antung och Kiu-lien-tscheng, och för det
andra, att en kosackafdelning blifvit i grund nedgjord af ett band
tjuntjuser, landets banditer, några mil längre inåt bergstrakten.

— Ryssar alla mycke arga, sade Ah-Sam. — Han säga
fånga döda alla stycken tjuntjuser — hä hä!

Bob ämnade just göra några ytterligare frågor om
tjuntjuserna, då de i en krökning af vägen fingo sikte på en inföding,
som dref en lastad oxe. Ah-Sam förde genast fingret till läpparna
för att påminna Bob om att han var stum. När infödingen kom
förbi, stannade Ah-Sam för att prata. Detta drog om en bra
stund; sedan skildes de bägge körsvennerna åt och drogo
hvardera åt sitt håll.

Den väg, som följdes af Ah-Sam, var snarare en upptrampad
stig än en körväg, och hade ej snön funnits, som fyllde
hjulspåren och bildade en ganska hård och jämn yta, skulle hjuldon
ej ha kunnat komma fram. Äfven som det nu var, knogade den
gnisslande kärran fram mycket långsamt och mödosamt.

Vid tolftiden på dagen kommo de till en liten dalsänka, där
Ah-Sam beslöt sig för att göra halt, äta och fodra dragarna. När

detta var gjordt, klef han åter upp på sin plats, Bob satte sig upp
bakpå kärran, och den långsamma färden begynte ånyo.

De hade knappast börjat knoga uppför närmaste backe, då
från vänster, tvärs öfver snöfältet, en trupp ryttare sågs komma i
rask galopp rakt på dem. Uniformernas bjärtgula färg visade
snart att det var en kosackafdelning. Till en början låtsades
Ah-Sam ej märka dem, utan körde lugnt på, men efter att slutligen,
till svar på deras skallande tillrop, ha vändt på hufvudet, höll
han in dragarna, mumlande en varning till Bob och en befallning
att springa fram till de främsta af mulåsnorna. Så hoppade han
själf ned från sitt sittbräde just lagom för att göra ett halft dussin
djupa bugningar, innan ryssarna hunnit fram.

Han fortsatte med dessa komplimanger, då truppens anförare
barskt tilltalade honom på kinesiska, men stod plötsligt kapprak
och började i mycket flytande, men dock underdåniga ordalag
protestera, när på gifven befallning två af kosackerna stego af och
nalkades kärran med dragna sablar, tydligen i afsikt att skära af
draglinorna.

Bob, som stod framme vid hufvudet på en af åsnorna, som
börjat skygga och slå bakut, förstod naturligtvis ej ett ord af
samtalet. Om han kunnat kinesiska, skulle han ha hört
kosackkaptenen helt kort meddela Ah-Sam, att mulåsnorna behöfdes för
rysk tjänst, samt Ah-sam högt och dyrt försäkra, att de redan
voro i rysk tjänst. Han hade just af lämnat, sade han, en last
hirs och kreatursfoder till den ärade leverantören åt ärade
guvernören i Antung, och han var nu stadd på väg tillbaka till en
landtgård vid Kuan-tien för att hämta en last till. Om den ärade
kaptenen tog från honom hans åsnor, skulle han ej kunna utföra
sitt uppdrag. Som den ärade kaptenen nog såg, voro vägarna
så eländiga, att han med sitt lilla antal dragare redan var
försenad. Han behöfde flere mulåsnor, ej färre; han hade bedt den
ärade leverantören om tre till, men inga funnos att få. Hans
starke och duktige dräng hade de tagit bort och satt att arbeta
på de ryska jordvallarna, och i sista stund hade han blifvit tvungen
att leja en lång drummel till korean, otymplig med allt och till
på köpet stum, som ingenting kunde, utom äta... Just nu, som

den ärade kaptenen själf kunde se, stod han där utan att
göra ett dugg nytta för sig med sina slappa muskler...

Han afbröts af ett stort spektakel bland åsnorna, som, ovana
vid en europés beröring, sparkade och slogos och hotade trassla
in hela spännet i en olöslig härfva. Med utsträckt arm snärtade
Ah-Sam till två eller tre af åsnorna med sin långa piska for ut
i en ström af skällsord mot Bob och slog till äfven honom med
piskan, tydligen betagen af vildt raseri. Slaget trängde genom de
vadderade byxorna och fick den föregifne drängen att uppge ett
kväfdt morrande, hvaråt kosackerna hade hjärtans roligt.

När de bråkiga mulåsnorna åter sansat sig, gick Ah-Sam
tillbaka och ställde sig framför kaptenen, bugade ett dussin gånger
och började åter ramsa upp sin historia. Ryssen hade redan tagit
tillbaka sin befallning och tycktes tveka. Han såg hygglig och
godmodig ut, tyckte Bob — en ung, välvuxen officer, pittoresk
att skåda i sin långa silfverornamenterade rock och klädsamma
astrakanmössa.

Afbrytande Ah-Sams gälla ordsvall bad han att få se de
kvitton, som formannen otvifvelaktigt hade i sin ägo, om hans
historia var sann. Kinesen plockade genast fram en massa papper
ur en påse, som han hade bunden under rocken, och räckte dem
till kaptenen, som noggrannt undersökte dem. De voro kvitton,
därpå kunde man ej misstaga sig, och inseende, att han själf skulle
kunna få obehag från rysk sida, om han fördröjde transporten af
dessa så efterlängtade förråd, förklarade kaptenen slutligen, att han
skulle nöja sig med tre af mulåsnorna. När dessa blifvit
frånspända, gaf han kinesen lof att köra vidare.

Men innan han red bort, framkastade han, som om han
plötsligt erinrat sig någonting, en fråga, som föreföll obegriplig för
Ah-Sam. Den senare såg förbryllad ut och frågade någonting
tillbaka. Kaptenen drog på munnen, när han för sin löjtnant
förklarade, hvad kinesen sagt, och båda skrattade hjärtligt. Sedan
gafs ett kommandorop, och truppen red bort i en riktning,
motsatt den, hvarifrån den kommit.

Bob hade väntat på ett lämpligt tillfälle att språka några ord
med Ah-Sam angående piskan och dess rätta bruk. Medan det
utan tvifvel var klokt att bibehålla rollerna af herre och dräng,

hade han dock den lilla misstanken, att kinesen rappat till honom
med onödig kläm, möjligen för att experimentera rörande den
främlings närmare beskaffenhet, som han höll på att eskortera.
När därför kosackerna voro långt utom hörhåll, klef Bob fram
och slog sig ned bredvid Ah-Sam.

— Hvad skrattade ryssen åt? frågade han.

— <i>Ch'hoy!</i> Han säga, ha mig sett ett stycke enkelsman,
som springa bort? Mig säga, hurudan enkelsman, mig veta tiger,
björn, apa, luden <i>ainu</i>, enkelsman se ut liksom han?

— Aha! Och du slog mig väl med piskan för att riktigt
visa dem, att jag inte är någon engelsman? För just så här slog
du till mig!

Bob reste sig hastigt, tog kinesens piska och gaf honom ett
duktigt nyp. Ah-Sam tjöt gällt.

— Han göra mycke aj-aj, sade han och gned stället.

— Jaha, jag vet nog det. Möta vi nu flera ryssar, så kanske
du, utan att behöfva slåss, kan visa, att jag inte är engelsmannen,
som sprungit bort.

— Mig inte slå massa något mer — mig komma mycke
väl ihåg — inte rädd för det!
</chapter>

<chapter name="XIV. Fru Isidore G. Pottle">
<h2><small>XIV.

</small>Fru Isidore G. Pottle.</h2>

De åkande fortsatte sin färd under resten af dagen, utan att
någonting märkligt inträffade. Då och då mötte de en inföding,
med hvilken Ah-Sam utbytte några ord, och under dessa samtal
erfor han, att det fanns stora mängder ryssar mellan dem och
floden och att de tvungit hundratals mandschurer att arbeta på
befästningsarbetena. Detta tvångsarbete var ingalunda i deras smak,
utan många af invånarna höllo sig undan. Resenärerna behöfde
därför icke förundra sig öfver att de trakter, genom hvilka de
färdades, föreföllo så öde.

Af dessa upplysningar framgick, att det skulle vara förenadt
med fara att redan nu styra kosan söderut. Ah-Sam slog
<img><small>Ill. <i>W.[=William] RAINEY</i></small>
<i>En koreansk vandrande riddare.</i></img>

Se sida 147.

följaktligen in på ostlig riktning och gjorde stora omvägar för att slippa
knoga upp- och nedför kullarna, som blefvo högre och högre ju
längre de åkte. De tillbragte natten i ett ensligt värdshus, mindre
än det föregående och lyckligtvis mindre folkfylldt. Tidigt den
följande morgonen satte de sig åter i gång. Ah-Sam anförtrodde
Bob, att de nu hunnit utanför det område, som han riktigt väl
kände till. Nu hade han endast en allmän föreställning om
trakten, och de måste lita till mötande vägfarande för att fråga dem
om råd, så att de ej åkte vilse.

Så förflöt den dagen. Den följande ansåg Ah-Sam, att de
befunno sig så pass långt från de af ryssarna besatta områdena
utmed Yalu, att de tryggt kunde slå in på mera sydlig riktning.
Trakten var mycket vild; bergåsarna voro högre och brantare än
de, som de hittills passerat.

Men här varsnade man vårtecken. Snön töade i dalarna
och på åsarnas läsida, och isen på de vattendrag, som de
öfvergingo, var så skör och porös, att kärrhjulen ofta sjönko genom.
Som vattendragen endast voro grunda bergbäckar, skedde ingen
skada; den enda olägenheten var, att de på måfå måste söka kafva
sig till någon närliggande del af stranden, hvarvid mulåsnorna
svårt ansträngdes, då de skulle draga den tunga kärran öfver den
stenfyllda bädden och uppför den branta stranden med dess många
utskjutande klippblock. Det var lättare att färdas tidigt på
morgonen eller sent på aftonen, ty snön hade då ännu skare och
isen bar.

Ungefär midt på dagen följde de långsamt en dalsänka,
genom hvilken flöt en flod, något bredare än den de hittills träffat
på. De hoppades, att den skulle föra dem ett godt stycke uppåt
Yalu, till grannskapet af Sukuchen. Medan de färdades, kommo
de helt oförväntadt fram till en väldig klyfta i bergåsen till höger
om dem — en vild, klippig hålväg, strödd med oregelbundna
massor större och mindre stenblock och afsmalnande i samma
mån som den ledde uppåt mot en gles träddunge. Äfven i det
klara dagsljuset bildade den ett mörkt och hemskt svalg, hvars
väggar reste sig lodräta på ömse sidor och visade granitmassor
så tvärbranta, att ej ens snön blifvit liggande. Från en punkt

högt uppe störtade ett tunnt vattenfall ut öfver branterna och
silade sig ned mellan väldiga kullerstenar.

Resenärerna stannade några ögonblick för att betrakta
anblicken. Plötsligt pekade Ah-Sam uppåt: på en klipphäll helt
nära toppen, bredvid en smal ränna, hade han upptäckt gestalten
af en björn, som stod orörlig på bakbenen. Följande riktningen
af kinesens pekfinger urskilde Bob slutligen den aflägsna figuren.
Ett ögonblick dref honom den brittiske sportsmannens instinkt att
försöka osedd smyga sig fram till djuret, men medan han ännu
såg på det, försvann det plötsligt, och hans jaktifver medförde
denna gång intet resultat.

Han förtretade sig ännu öfver omöjligheten att komma åt
skinnet, då han spratt till vid ljudet af en stämma i hög diskant,
som tycktes komma från någon punkt högre uppåt åsen. Dalen
krökte sig här rundt en framspringande bergknalle, och ingen
mänsklig varelse fanns att se. Innan Bob ännu hämtat sig från
sin förvåning, hörde han åter rösten; det var en kvinnoröst, som
uttryckte rädsla eller åtminstone häftig protest, och han tyckte, att
tonfallet lät märkvärdigt engelskt.

Efter att ha hoppat ned från kärran och uppmanat Ah-Sam
att genast följa efter, skyndade han framåt, vek om kröken och
såg nu framför sig fem personer, som brådskande klättrade
uppför sluttningen. Två af dem voro föga mer än hundra alnar från
honom, de öfriga tre hade redan hunnit längre bort. Till sin
häpnad upptäckte han, att två af de fem voro damer, i europeisk
dräkt. Den, som han hade närmast sig, var en ung dam, lång
och smärt, i grå resdräkt; en inföding höll om hennes högra
handled. Damen längre bort hade hunnit, mera mogen ålder;
äfven hon var lång, men mycket korpulent. Hon bar en tung
sälskinnskappa, hennes nackhatt satt på sned, och hennes armar
fängslades af två infödingar, som drogo henne med sig. Karlarna voro
troligen tatarer från Mandschuriet; de buro hårpiskor samt de
bredbrättiga hattar, bomullsblusar och vida byxor, som äro vanliga i
detta land.

Det var från den äldre damen, som skriken utgett och
alltjämt utgingo. Det var ej skrik af fruktan eller böner om nåd,
snarare utlopp för ilska och harm. Hufvudet skakades häftigt fram

och åter hotande att alldeles afkasta den redan betänkligt lutande
hufvudbonaden. Tydligen gjorde hon ej blott invändningar, utan
äfven mycket starkt motstånd, och som hon både i längd och
bredd var karlarna vida öfverlägsen, vållade hon dem ej litet
besvär.

Den yngre damen uppförde sig däremot helt sansadt. Hon
vandrade lugnt vid tatarens sida, utan motstånd, utan att säga
någonting, resigneradt finnande sig i sitt öde.

Bob inhämtade dessa detaljer på några ögonblick. Därefter,
utan att besinna, att han var ensam mot tre fiender, störtade han
fram trefvande i sprundet på sina vadderade pantalonger för att
hitta den pistol, som han bar där. Hans fotsteg gjorde så föga
buller på den lösa snön, att de fullständigt öfverröstades af den
tjocka fruns ännu ej sinande vredesutgjutelser, och tatarerna voro
alltför upptagna af sina fångar för att tänka sig, att någon
obehörig kunde nalkas.

Bob märkte, att mannen, som ledde den yngre damen, i
högra handen höll ett gevär. I det han hastigt skyndade fram
till honom, böjde han sig ned, just som tataren ändtligen hörde
hans fotsteg och vände sig om, ryckte geväret från honom, körde
det mellan hans ben och kom honom att tumla omkull. Utan att
invänta, hvad som skulle komma härnäst, sprang Bob vidare, stod
endast några fot från de bägge andra tatarerna, när äfven de vredo
på hufvudet, med den alltjämt grälande och spjärnande damen
emellan sig. I det Bob riktade sin pistol rakt mot pannan på
den närmaste af banditerna, röt han på engelska:

— Upp med händerna!

Blotta åsynen af en korean med en pistol i handen var nog
för att göra en mandschurisk stråtröfvare alldeles förbluffad.
Koreanerna äro en veklig, trög, okrigisk ras; ej ens deras soldater
bruka strida. Och här stod nu en jättestor korean, utan hårknut
och därför utan någon social rang, siktande med en pistol och
uttalande en hotelse, som lät så mycket vildare, därför att den
utslungades på ett språk, som aldrig förut hörts från koreanska
läppar inom dessa landamären.

Bob gaf ej banditerna tid att hämta sig från sin förvåning.
Rusande rakt på dem gaf han den ene ett välriktadt knytnäfslag,

så att han tumlade öfverända, och ur den andres grepp vred han
vapnet När den korpulenta och ilskna damen nu återfått sina
händers bruk, knackade hon samme man kraftigt i hufvudet med
sin paraply och marscherade därpå utför backen för att återförena
sig med den unga damen, som hastigt kom henne till mötes med
en min af blandad förvåning och lättnad. Efter följde Ah-Sam,
som lämnat åsnespannet vid foten af sluttningen och dref framför
sig den tatar, som förut hållit i den unga flickan och nu såg
helt slokörad ut.

Ett ögonblick tycktes det som om de tre tatarerna,
förlitande sig på sin numerära öfverlägsenhet, ämnade gå anfallsvis
till väga, men någonting i Bobs sätt varnade dem i tid, och de
slunko undan, mumlande någonting, som antagligen var utvalda
mandschuriska kraftuttryck. Medan de förfogade sig i väg, stod
den äldre damen och fixerade dem med hotfull uppsyn, i det hon
med vänstra handen höll fast den unga flickan, som nu stod vid
hennes sida, och med den högra lyfte paraplyn i ett kraftfullt
grepp.

Bob vandrade under tiden fram det lilla stycke väg, som
ännu skilde honom från damerna. Han var en smula andfådd
och betydligt förvånad. Det ryckte kring hans läppar af
undertryckt munterhet vid åsynen af den tjocka äldre damen, som var
så totalt omedveten om sitt derangerade yttre och närmast
liknade en tillrufsad höna. Den unga flickan tycktes dela hans
känslor, ty han såg en liten skälmaktig glimt i hennes mörka
ögon, när de mötte hans.

När tatarerna voro ur sikte, försvann det vredgade uttrycket
ur den äldre damens drag, och seende, att den främmande
räddaren nu befann sig endast en armslängd från henne, vände hon
sig till honom och sade brådskande:

— Ni tala engelska?

— Ja, min fru.

Innan Bob hann förklara sig vidare, fortfor damen med en
ljudlig suck af lättnad:

Ändå en skön sak, Ethel! Nu hoppas jag, att vi på
något sätt skola hitta vägen ut ur detta gemena land!

Sedan vände hon sig åter till Bob och tilltalade honom på
mycket långsam och tydlig pidschinengelska:

— Ni riktigt snäll, duktig kinespojke! Mig ge er stora
massor tack — fasligt mycke slantar. Ni vara härifrån trakten?

— Nej, min fru —

Åter afbröts han i sina försök att presentera sig som europé.

— Jag vilja gå Söul. Ni känna Söul?

— Ja, min fru. Jag —

— Ni följa oss rakt dit — kan göra det?

Under denna afbrutna dialog hade den yngre damen röjt
tecken till växande förlägenhet. Med högröda kinder tog hon ett
steg in emellan sin följeslagerska och Bob, vidrörde den tjocka
fruns arm och sade hastigt:

— Tant lilla, ser du inte? Du tar fel, den här herrn är
ingen —

— Ingen hvad? sade damen och satte på sig sin lornjett.
Med någon skärpa tillade hon: — Hvad är han då?

— Tillåt mig presentera mig, sade Bob och bugade sig.
— Mitt namn är Fawcett, engelsman — till er tjänst!

Damen höjde åter sin lornjett och stirrade med oförställd
förvåning. Slutligen utbrast hon:

— En engelsman! Jag må säga, af allt märkvärdigt, som
— — Ni ursäktar nog min öfverraskning, herr — herr Fawcett,
var det inte så? De närvarande omständigheterna äro ju så
öfvermåttan sällsamma! Jag fruktar, att jag är skyldig bedja er om
ursäkt, men sannerligen — hon vände sig till sin följeslagerska
och började knyta sina hattband — sannerligen jag varit med om
maken!

Ah-Sam, som under tiden strukit oroligt omkring i
bakgrunden, nalkades nu och sade:

— Inte tid stå här längre, massa. Stora hopar tjuntju-man
komma hit, i galopp, i galopp, stort rabalder, om han fånga,
han döda nummer ett massa, nummer två flicka, Ah-Sam också.

— Hvad säger karlen? frågade frun och stirrade på kinesen
som på något underligt djur.

— Han säger, att vi inte böra dröja kvar längre här.
Karlarna, tydligen tjuntjuser, hotade komma tillbaka och ha flere med

sig och om de det göra — ja, då blir situationen ganska
otreflig... Om ni möjligen skulle vilja upplysa mig om hvad det
var för slags folk —

— Åh, med största nöje! Min brorsdotter och jag hålla
på att genomresa Asien. Vi kommo så långt som till Mukden,
och där försökte ryssarna hejda oss — sade, att landet inte var
säkert, eftersom det väntades krig. Jag sade dem, att det var
bara prat. De envisades; jag höll fast vid min mening. De
ställde oss under bevakning — oss, fria medborgare från Förenta
staterna! Olidligt! Vi smögo oss undan, naturligtvis — mutor
själffallen sak, egentligen ganska motbjudande, men det var enda
utvägen. Vi begåfvo oss österut i riktning mot Gensam och
råkade in i bergstrakten. Vår vägvisare tappade bort vägen eller
låtsade åtminstone så, och vi själfva råkade ut för ett röfvarband,
som inbillade sig, att här skulle vara en god lösen att utprässa,
och ha fört oss med sig hela tiden.

— Ni är alltså fru — fru Isidore —?

Bob tvekade, i det han sökte erinra sig ett namn, som för
tillfället undgick honom.

— Jag skulle tro, att ni är på rätta språret, svarade frun
och såg öfverraskad ut. — Pottle — fru Isidore G. Pottle!
Men det öfvergår mitt förstånd, hur ni kunnat komma på mitt
namn.

Bob förklarade, att han i Tokio läst i en San
Franciscotidning om fru Pottles försvinnande. Men han gaf i öfrigt helt
kortfattade upplysningar och blickade oroligt i den riktning, hvari
banditerna försvunnit. De spörsmål, som han såg att fru Pottler
brann af begär att framställa, parerade han genom att fråga, hur
stort röfvarbandet var och hvar det kunde antagas befinna sig.

De tre männen, som han sett, tillhörde ett band om sextio
eller sjuttio, hvars senaste läger låg ungefär en mil från den plats,
där de just nu befunno sig. Fru Pottle var osäker på det
bestämda antalet, ty det växlade för hvarje dag, och denna morgon
hade hela bandet ridit sin väg med undantag af de tre, i hvilkas
händer Bob funnit damerna, samt några få, som lämnats kvar för
att vakta lägret. Att större delen af bandet på detta sätt red sin
väg, var mycket vanligt. Ibland voro de borta endast några

timmar, ibland flere dagar. Alla banditerna voro till häst, och när
de bytte om läger, skickades alltid damerna till fots i förväg,
eftersom ingenting i världen kunde förmå fru Pottle att rida på en
halmputa på en vild häst bakom en vild man.

Banditerna hade för öfrigt ej gjort dem någonting illa, och
de fingo fullt upp med gräslig mat att äta. Fru Pottle sade, att
hon trott, att det icke kunde finnas någonting ohyggligare än ett
ryskt hotell, men hon ändrade mening, när hon råkade
tjuntjuserna. Deras kinesiske vägvisare hade tagit till schappen med
allt hvad de ägde, inberäknadt fru Pottles portmonnä, men hon
hade ännu kvar sin checkbok, sin anteckningsbok och sin paraply.

— Mig själf är jag visst inte rädd för, slöt fru Pottle. —
jag är gammal och van på resor. Men min kära Ethel — detta
är hennes första färd, och fastän det stackars barnet håller sig
uppe beundransvärdt väl, är jag förfärligt rädd för att dessa
strapatser alldeles slita ut henne, och då skall jag aldrig mer våga
se hennes pappa i ansiktet.

— Tant lilla, jag mår utmärkt, sade den unga flickan, som
verkligen, efter hvad Bob tyckte, med sina friska kinder och klara
ögon såg ut som hälsan själf. — Jag är bara rädd för att dina
nerver icke längre skola stå ut.

— Nerver! Det har jag aldrig haft. Men, herr — Fawcett,
var det inte så? — hvad skola vi ta oss till? En hygglig
engelsman i koreansk dräkt — det var då också höjden!...

Bob bad damerna gå nedför sluttningen, medan han såg sig
en smula omkring. Han behöfde verkligen några minuter för att
ensam öfvertänka situationen...

Han befann sig i ett förskräckligt bryderi. Kinkig var hans
egen belägenhet, men nu hade den blifvit dubbelt kinkigare, när
han fått ett par andra människor att tänka på. Det var högst
genant att behöfva uppträda som en damernas riddare i denna
klumpiga, löjliga dräkt. Fru Pottles känslor, så mycket såg han,
voro oblandad häpnad, men hennes brorsdotter hade tydligen
sinne för humor. — »Om hon bara inte vore så förbaskadt söt!»
tänkte Bob. Men så tvang han sig själf att lämna det lockande
ämnet och i stället fördjupa sig i det problem, som han hastigt
och lustigt fått sig förelagdt.


Om stråtröfvarnä återvände i förstärkt antal, kunde han
knappast hoppas undkomma dem. Gjorde han det, blefve det troligen
blott för att råka i klorna på ett annat band; det ädla röfvaryrket
florerar i hög grad i Mandschuriet. Antaget, att han undginge
all fara från detta håll, och fastän han själf — som fallet var, när
de råkade på kosackstyrkan — skulle kunna få passera oantastad
som stum korean i sällskap med en kinesisk forman, måste dock
närvaron af två damer i europeisk dräkt väcka misstankar och ge
anledning till högst besvärliga frågor.

Ändå kunde han ej lämna damerna — det var ju helt enkelt
omöjligt. Han misstänkte i hemlighet, att den välfödda och
energiska fru Isidore G. Pottle var i stånd att inge respekt hos ett
obegränsadt antal tatarer och ryssar, men hennes brorsdotter! —
Han kastade åter en blick på den täcka gestalten.

— Den där hvita resmössan gör henne — hm!... Hvad
i all världen skola vi ta oss till, Ah-Sam? frågade han kinesen,
som blifvit stående hos honom.

— Mig inte kunna tänka det. Ett stycke mycke stort
fruntimmer, inte få plats kärran, ett stycke liten fin flicka, sitta bakom
Ah-Sam, lång korean fort fara bort i vagnen, stort stycke
fruntimmer stanna hos tjuntjuserna.

Detta fiffiga förslag framställdes emellertid för döfva öron,
ty midt under det varsnade Bob flere ryttare, som den ene efter
den andre kom ridande utför en sluttning rakt framför dem.
Seende att Bobs ögon voro riktade på någon punkt i fjärran, vände
sig äfven Ah-Sam i denna riktning, stirrade skarpt ett ögonblick
och utbrast därpå:

— Tjuntjuser! Komma i galopp allihop! Hvad kan göra?
De fånga Ah-Sam, fånga flicka, allihop — fånga, döda medsamma?

Nu, när faran var öfverhängande, beredde sig Bob
ögonblickligen att möta den. Blixtsnabbt erinrade han sig bergsklyftan,
som han nyligen passerat med Ah-Sam, och han förstod, att den
var den närmaste, nej, den enda försvarbara position, som de
förföljda skulle kunna uppnå. Den var så smal att den närmare
toppen nog skulle kunna besättas af ett relativt fåtal, som måste
försvara sig mot en öfverlägsen fiende.

Han befallde genast Ah-Sam vända kärran och så fort som


möjligt köra den tillbaka till den plats, där vattenfallet rann ut i
floden, och sedan uppför den branta, stenbeströdda klyftan.
Efter några minuter plumsade åsnespannet med väldig fart fram i
vattnet mellan de rasslande isstyckena. Ingenting utom en
mandschurisk kärra skulle ha kunnat tåla en sådan skjuts. Den slängde
och slingrade i alla krökar; den slungades mot klippor, och än
försvann det ena, än det andra hjulet i gyttja eller snö. Men den
öfverlefde alla hotande tillbud, och dragen af de fyra duktiga
djuren, som leddes af Ah-Sam, knarrade och gnisslade den på sin
mödosamma väg uppför sluttningen, ända tills den stannade vid
en tvär krökning af klyftan omkring trehundra alnar från dess
nedre ändpunkt.

Under tiden hade Bob fört de bägge damerna i sned
riktning tvärs öfver åsen, en kortare väg än den, som måst tagas af
kärran. Fru Pottle pustade och stånkade, men marscherade
tappert i väg, görande våldsamma ansträngningar under sin
sälskinnskappa för att hålla jämna steg med Bob, som bjudit henne sin
arm till stod. Hennes brorsdotter trippade framåt lätt som en
dufva, medan hennes kinder rodnade af sinnesrörelse och några
slingor vågigt svart hår gjort sig lösa under den pikanta hvita
resmössan.

Efter att ha kommit fram till en punkt ofvanför den
krökning, dit kärran nyss anländt, såg Bob, att forsen rann omkring
en väldig rullsten af granit, som tydligen för ej särdeles länge
sedan glidit ned från de nästan lodräta klippväggarna och så godt
som spärrat det redan förut trånga passet. Här ropade Bob åt
Ah-Sam, att han skulle stanna och söka lirka in kärran mellan
kullerstenen och klyftans motsatta vägg.

När han såg sig omkring, varsnade han, kanske fyrtio fot
öfver sig, till vänster om forsen, den mindre klyfta, nära hvilken
björnen stått. Den var nu synlig som ett ljusare märke i
klippan, några alnar bredt. Klyftan afsmalnade nedåt, och från den
utlöpte i vågrät riktning ett klipputsprång, som sköt fram öfver
forsen i spetsig vinkel omkring hundra alnar från den plats, där
Bob stod. På andra sidan denna knutpunkt smalnade klyftan
hastigt och blef ytterst brant. Sedan damerna satt sig ned på hvar
sin sten, klättrade Bob uppför den klippiga hålvägen för att

rekognoscera, hvarvid han fann, att efter en stund allt vidare
framträngande hejdades af en lodrät bergvägg, som reste sig säkert
tvåhundra fot i höjden.

Efter att ha återvändt sade han några lugnande ord till
damerna och tog sedan Ah-Sam med sig nedåt klyftan. Dess
ungefär trettio fot breda mynning var söndersplittrad och öfversållad
med stenblock, och den bildade en punkt, hvarifrån man med
sådan framgång skulle kunna uthärda en belägring, att Bob kom i
valet och kvalet, huruvida han skulle stanna kvar där han var
eller återvända till den äfvenså i strategiskt hänseende ganska
gynsamma positionen bakom kärran. Att välja det senare
alternativet skulle dock vara ett ganska stort vågstycke, och äfven från
den punkt, där han nu befann sig, skulle han kunna tillfoga
motståndarna rätt stort afbräck.

Inom några ögonblick uppgaf han också tanken på att
inrätta sig i försvarstillstånd på den längre ned belägna platsen.
Han önskade naturligtvis för öfrigt så mycket som möjligt
undvika strid, ty oafsedt risken att öfvermannas af tjuntjuserna måste
man också befara, att ljudet af skotten skulle locka ryssarna till
platsen. En stor styrka måste förefinnas på knappa tjugo eller
trettio mils afstånd, sysselsatta med förskansningsarbetena längs
Yalu, och deras spioner skulle säkert höra, om några skott
aflossades uppe i bergen.

Om ryssarna komme till platsen, skulle tjuntjuserna sprida
sig åt alla håll med sin vanliga snabbhet i vändningarna, men
Bob skulle bli ur stånd att rädda sig, så vida han ej öfvergåfve
de bägge damerna, som på så egendomligt sätt kommit under hans
beskydd. De skulle utan tvifvel behandlas väl, om de fölle i
händerna på någon officer af rang, men om den ryska styrkan råkade
vara en trupp vanliga kosacker, undrade Bob, huruvida han ej
lika väl kunde öfverlämna damerna åt tjuntjuserna som åt dem.

Nu hade han i alla fall först tjuntjuserna att tas med. Han
hoppades, att när de sågo, hvilken stark ställning han innehade
bakom kärran och kullerstenen, skulle de draga sina färde. I alla
händeher hade Ah-Sam haft den förtänksamheten att i kärran
instufva ett matförråd, som åtminstone skulle räcka för en belägring

under några dagar, och i betraktande häraf var det praktiskt att
så mycket som möjligt stärka positionen.

De aflägsna svarta prickarna på bergssluttningen hade
försvunnit. Hur noggrannt än Bob och Ah-Sam läto blickarna glida
utmed horisonten, urskilde de intet tecken till lif. De drogo sig
då åter tillbaka mot kullerstenen, i det de då och då stannade för
att rulla utför den branta sluttningen sådana lösa stenblock, som
annars kunnat tjäna till betäckning åt en anfallande styrka.

Damerna kommo dem till mötes, när de närmade sig
vagnen.

— Nå, herr Fawcett, sade fru Pottle, såg ni någonting där
nedåt?

— Ingenting alls. Men om de där andra figurerna voro
era vänner stråtröfvarna, skola vi ha dem öfver oss inom en
halftimme.

— Hå hå ja ja — hvad ska vi då ta oss till? Ni hade väl
någon mening med att föra oss hit?

— Ja. Ah-Sam och jag ämna göra litet befästningar här,
det är vår enda utväg.

— Åh Herre Gud! De ha bössor, och jag har bara min
paraply!

— Vi ha våra revolvrar och ett par gevär.

— Mot hundra, kanske — Nåja, det förstås — två
beslutsamma män bakom en klippa — har ni en pistol till öfvers
åt mig?

— I nödfall ha vi det. Men jag hoppas, att vi inte skola
behöfva strida. De komma nog att tröttna på att belägra oss här.

— En belägring! Min käre gosse, vi kunna inte uthärda
en belägring utan mat, och jag måste verkligen bekänna, herr
Fawcett, att jag är vådligt hungrig. Jag är sannerligen tvungen
att äta, och det vill jag säga till röfvarnas beröm: mat knusslade
de inte på, sådan den då var.

Ah-Sam har fullt upp med mat — sådan den då är,
sade Bob småleende. — Och medan vi göra hvad vi kunna för
att stärka vår ställning, kanske ni skulle vilja vara så god, fru
Pottle, och laga i ordning litet mat?


— Det skall jag visst göra. Den som bara kunde få en
kopp te!

— Ah-Sam har te och ris och hirs och litet annat i
förrådsväg.

— Den hygglige karlen! Men en kastrull?

— Han har både kastrull, fotogenlampa och fullt upp med
tändstickor.

— Han är en skatt, den mannen! Ge bara hit sakerna,
skall jag kafla upp mina ärmar och genast skrida till verket. Det
finns vatten i forsen. Ethel, min älskling, vi skola få en kopp te
för första gången på sex veckor. Kom och hjälp mig!

Bob beundrade fru Pottles mod och goda humör.
Lämnande damerna åt sig själfva hjälpte han Ah-Sam att spänna ifrån
åsnorna och ponyn och draga dem högre upp i klyftan, där de
tjudrade djuren vid några trädstammar, som hängde ut öfver
branten, och försedde dem med foder från kärran. Därefter började
de med någon möda vältra en del af de smärre kullerstenarna
framför kärran och stapla upp dem på sådant sätt, att det mellan
dem lämnades skottgluggar, genom hvilka man kunde beskjuta
hvarje del af passagen upp emot klyftan.

Läget var nu sådant, att det lilla sällskapet faktiskt ej kunde
ses från vägen nedifrån, men Bob visste, att de ej kunde förbli
oupptäckta, ty kärran och dragarna hade lämnat mycket tydliga
spår efter sig i snön och gyttjan.

Sedan de nu gjort allt som stod i deras makt, gick Bob
åter fram till klyftans mynning för att rekognoscera. Ännu så
länge syntes ej en skymt af några banditer.

Han stod alltjämt och stirrade ut öfver bergstrakten, då
Ah-Sam närmade sig, bärande en kruka med ris.

— Maten redan färdig, massa, sade han. — Mig hämta
maten hit, <i>ch'hoy!</i> Kvinnorna koka allting, fördärfva teet,
kinespojke inte kunna dricka det, för mycket starkt för kinesmun!
Enkelsman tjock hud omkring tungan — kan dricka hvad som
helst.

— Det kan nog hända, att vi laga teet för starkt. Jag skall
tala med damerna, så att du får litet särskildt svagt te för din
räkning. Stanna nu här och håll vakt, medan jag går dit bort

och får mig litet att äta. Kom genast tillbaka, om du ser några
spår af tjuntjuser.

— Ska ske, massa. Mig har ätit mycket mat. Inte vara rädd!

Bob återvände till damerna.

— Välkommen, herr Fawcett! ropade. fru Pottle. — Jag har
just nyss slutat min fjärde kopp. Ett utmärkt te, till och med
utan socker och grädde! Men jag förstår inte karlen, som ni har
med er. Jag trodde, att kineser tycka om te, så jag bryggde en
extra stark kopp åt Ah-Sam. Men kan ni tänka er — karlen blir
absolut ohöflig — använder det fulaste språk och slår ut teet på
marken! Hvad tycker ni? Ni är nog törstig; drick nu detta,
och här har ni litet ris — <i>chow</i>, kallade er Sammy det. Jag
trodde, att det var det kinesiska ordet på »hund»?

— Ja, sade Bob och blinkade listigt, det eller något annat
slags mat.

— Så gräsligt! utbrast Ethel. — Inte kan det väl vara sannt!

— Jo, jag fruktar det. Lilla vov-vov är en stående rätt
i Kina.

Fru Pottle såg förfärad ut.

— Jag kan just undra, sade hon tankfullt, hvad det var för
en stufning de gåfvo oss i går...

Hennes funderingar kommo till ett tvärt afbrott, därigenom
att Ah-Sam kom storspringande uppför ravinen.

— Massa, skrek han, mig se många stycken tjuntjus komma
i galopp i galopp här nedan berget!
</chapter>

<chapter name="XV. Fienden rycker an">
<h2><small>XV.

</small>Fienden rycker an.</h2>

Fru Pottle grep sin paraply, när Bob rusade upp, hoppade
öfver rullstenarna och skyndade fram mot klyftans mynning. På
afstånd, till höger, såg han en skara ryttare, till antalet kanske
sextio, på sina sällsamma dräkter och långa lansar lätt
igenkännliga som Mandschuriets fruktansvärda banditer. De försvunno vid
krökningen af dalsänkan. Men snart kommo de åter fram, nu
endast en kvarts mil längre bort; de styrde kurs rakt på klyftan,
följande kärrans spår. Bob skyndade tillbaka till sin plats bakom
kullerstenarna och tog det gevär, som räcktes honom af Ah-Sam.
Denne behöll själf det andra.

— Ni dödar dem ju inte, om ni inte är tvungen, säg? sade
Ethel, hvars kinder blifvit litet bleka.

— Prat, Ethel, afbröt fru Pottle, var inte sentimental! Jag
vill dem visst ingenting ondt, men —

Hon slutade ej meningen, ty i detta ögonblick kommo
ryttarna fram till mynningen af klyftan och gjorde där halt, tydligen
undrande, om det fanns något utlagdt försåt. Anförarna växlade
några ord med hvarandra; sedan steg hela bandet af hästarna,
lämnade dessa att vaktas af ett halft dussin män, och började
klättra uppåt klyftan.

Bob förstod, att det var hög tid att hejda dem.

— Ropa, Ah-Sam, sade han, och säg dem, att komma de
ett steg längre hitåt, skjuter jag.

— <i>Hai yah!</i> skrek kinesen. Den lille mannen hade en gäll
och genomträngande stämma, och hans rop kom banditerna att
plötsligt göra halt två hundra alnar längre ned. Han framförde
därefter på kinesiska Bobs hälsning, och medan han talade,
stirrade de uppåt som om de ville genomtränga barrikaden med
ögonen. En kort rådplägning hölls bland dem; sedan steg en fram
och ropade ut ett svar.

— Hvad säger han? frågade Bob.

— Ett stycke tjuntju säger: kom hitöfver, <i>haloy!</i> Han inte
döda kinespojke, inte döda stort fruntimmer, litet fruntimmer;
massa karl med bössa, han blir <i>ling-ch'ih'</i>.

— Hvad är det för slag? frågade Bob.

Ah-Sam såg förbryllad ut; hans pidschin kom i detta
ögonblick jämmerligen till korta. Omsider sade han:

— <i>Ling-ch'ih</i>, han döda mycke mycke långsamt, skära stycken
mycke små bitar; mycke lång tid innan dö, <i>galaw!</i> — mycke
otrefligt!

Fru Pottle förstod andemeningen af hvad Ah-Sam sade och
brast ut i den största förtrytelse:

— De oförskämda skurkarna! Det tillåter jag inte! Men
de äro ökända pultroner. Kör bort dem! Jag kunde ju nyss

förut skrämma dem med min paraply! Ni skall åtminstone inte
för vår skull falla i deras händer. Kör af med hela patrasket!

Bob besinnade sig några ögonblick. Om han genom att
utlämna sig själf kunnat utverka fri lejd åt de bägge damerna,
hade han möjligen vågat försöket, men han var ej alls säker på
att banditerna skulle bli belåtna med att få honom i sitt våld och
i stället förlora de bägge fångarna, som de hoppades skulle
inbringa dem en god lösepenning. Banditerna voro nog äfven
uppretade öfver den något omilda behandling, som kommit deras
kamrater till del, just medan de höllo på att eskortera damerna.
Å andra sidan skulle Bob möjligen kunna skrämma bort dem
genom ett morskt uppträdande — synnerligast som det fanns ryssar
ej så särdeles långt bort.

— Säg dem, sade han, att vi vägra att gifva oss. Och
komma de närmare hitåt, så skjuter jag.

Ah-Sam öfversatte hälsningen. Åter hölls en kort
rådplägning; därpå rusade banditerna med ett vildt skrän uppför den
branta klyftan och rakt på barrikaden. Fru Pottle höll hårdt om
sin paraply och vandrade af och an i den största förtrytelse;
Ethel satt med hopknäppta händer och sammanprässade läppar,
medan hon höll ögonen riktade på Bob.

— Skjut inte! sade Bob till Ah-Sam.

Stödjande sitt eget gevär mellan två rullstenar tog han
noggrannt sikte på den främste af den anfallande skaran, hvilken borde
vara lätt nog att träffa, där han kom klättrande rakt på barrikaden.
Han ville ogärna döda mannen, eftersom han var angelägen om
att ej hetsa banditerna till några ytterligheter, men det var
nödvändigt att ge dem en näsbränna.

Passande på under ett ögonblick, då mannen måste klamra
sig öfver en besvärlig klippa, sköt Bob. Det var ett välriktadt
skott, aflossadt på ungefär hundra alnars håll, och det träffade
just där skytten ville, att det skulle träffa, i nedre delen af
mannens ben. Ett tjut af smärta förkunnade, att det gjort effekt. Fru
Pottle utbrast: »så där ja!» med ett tonfall af stor belåtenhet, och
hennes brorsdotter drog häftigt efter andan. Ingendera kunde se,
att mannen stupat omkull så lång han var.

— Där han få sitt! muttrade Ah-Sam.


Den sårade tjöt och vrålade, och när de andra tvekande
stannade, stack Bob på ett mycket demonstrativt sätt ut
gevärspipan genom den improviserade skottgluggen. I nästa ögonblick
gjorde hela skaran helt om och kilade allt hvad tygen höllo ut.
för sluttningen, lämnande den sårade kamraten åt sitt öde. De
flyende stannade ej, förrän de kommit utom synhåll bakom
klyftans ena framskjutande vägg.

— Hopp, hopp — går bra att springa! tyckte Ah-Sam.

— Men den stackars sårade mannen! utropade Ethel och
reste sig hastigt. — Han måste lida rysliga plågor.

— Åh strunt! sade fru Pottle. — Om han vore dödad,
skulle han inte ligga och skrika så där.

Ethel steg fram och tittade genom en rämna mellan
kullerstenarna, och fru Pottle började delgifva Bob sin åsikt om
situationen. Minut efter minut förflöt; ingenting tydde på, att
tjuntjuserna ämnade förnya anfallet.

Fru Pottle lagade i ordning mera te och pratade hela tiden;
Ethel flyttade sig oroligt hit och dit och ryckte till, så ofta att
jämmerrop hördes från den sårade. Hennes ansikte antog ett
alltmera bekymradt uttryck, när hon mer än en gång såg, att han
gjorde fåfänga ansträngningar för att krypa ned till sina kamrater.
Dessa föll det icke in att komma till hans hjälp. Han försökte
krafla sig utför den steniga sluttningen, men för hvar gång föll
han tillbaka med ett stönande och låg till sist alldeles stilla.

Bob hade gifvit akt på Ethel och märkt, fastän hon
ingenting sade, att hon kände det djupaste medlidande för den stackars
tataren. Han skulle otvifvelaktigt förblöda, om ingenting gjordes
för honom, och hans vänner voro tydligen ej hågade att bilda
skottafla för skytten uppe på hans stenfyllda sluttning.

Bob undrade, om han skulle våga försöket att gå ned.
Mellan hans egen stora sten och den sårade funnos flere
klippblock, bakom hvilka han under större delen af vägen skulle kunna
finna skydd. Om han komme fram till den sårade, skulle
tjuntjuserna antagligen ej vilja skjuta för att ej riskera träffa kamraten.

Bob hade äfven förstått, att ett skäl, antagligen det starkaste,
hvarför de ej fullföljt sitt anfall, var det, att de voro rädda för att
locka sina fiender ryssarna till skådeplatsen.


Slutligen, ur stånd att motstå Ethels stumma vädjan, reste
han sig, bad Ah-Sam att med färdigt gevär hålla ögat på fienden,
steg öfver barrikaden och begaf sig så raskt som möjligt utför
klyftan, klifvande från klippa till klippa.

De sista tjugo alnarna voro fri och öppen mark, där han ej
skulle ha kunnat finna skydd, om tjuntjuserna öppnat gevärseld.
Han sprang tvärs öfver sträckan och böjde sig ned öfver den
sårade. Nere vid klyftans fot stego nu flere af tjuntjuserna fram
för att se, hvad han ämnade göra.

Först band han sin näsduk om det sårade benet; sedan lyfte
han upp mannen och vände sig om för att gå tillbaka med sin
börda. Han tog ett par steg, men vacklade plötsligt; mannen var
tung, och tvånget att bära honom i något så när horisontal
ställning, för att hejda blodflödet från det sårade benet, gjorde honom
till en ganska besvärlig börda uppför den branta sluttningen.

Bob började misströsta om att utan hjälp kunna föra
mannen i säkerhet, då Ah-Sam kom till platsen. Han hade märkt
svårigheten, och inseende, att ett anfall nedifrån knappast var att
förvänta just nu, hade han sprungit för att bistå sin herre. Med
förenade krafter buro de nu tjuntjusen uppåt klyftan och lyfte
honom varsamt öfver barrikaden. Bob belönades af en
erkännsam blick och några framhviskade tacksamhetsord från Ethel, som
genast lutade sig ned för att hjälpa mannen.

Äfven fru Pottle, för allt hvad hon föreföll kärf och
frånstötande, hade ett godt hjärta. Under det hon hela tiden orerade
om hur löjligt det var att ödsla medlidande på en röfvare,
biträdde hon beredvilligt sin brorsdotter, och snart var benet
omlindadt med bandager och mannen själf blef bjuden på mat och te.

Tjuntjuserna hade vid detta laget samlats nedanför
uppgången till klyftan, där de stodo och med en viss upphetsning
diskuterade situationen. Bob förmodade, att åsynen af en korean,
som kunde slåss och var i sällskap med en modig och rådig
kines, hade en smula förbluffat dem, och fastän det var omöjligt
för Ah-Sam att höra hvad de sade, var det ej svårt att förstå, att
de voro af delade meningar, i det somliga voro benägna för att
förnya attacken, och åter andra önskade en öfverenskommelse på
fredlig väg. Bob beslöt sig för att tåligt invänta resultatet.


Plötsligt afbröts rådplägningen där nedanför; det ljöd
hofslag af galopperande hästar, och tjuntjuserna skingrades
ögonblickligen åt alla håll, sökande skydd bakom rullstenarna vid ravinens
mynning. Efter dem kommo ett par af de män, som kvarlämnats
nere på vägen för att ha uppsikt öfver hästarna. Under några
ögonblick rådde vild förvirring, rop skallade från alla håll,
vapenskrammel ljöd, och hästar flydde i vild förskräckelse. Ett skott
small, det allmänna oväsendet afstannade, och en man sågs ila
uppåt klyftan bärande en smutsig och söndrig trasa öfverst på
gevärspipan.

— Säg till honom, att han stannar, sade Bob till Ah-Sam,
när tjuntjusen kommit omkring femtio alnar från barrikaden.

— Hvad står nu på? frågade fru Pottle, som försökt skaffa
sig ett titthål mellan två kullerstenar.

— Var snäll och gå undan, fru Pottle, sade Bob allvarligt.
— Jag vet inte, hvad som ytterligare kan hända. Detta tycks vara
signal till vapenstillestånd.

— Jag vägrar att inlåta mig i resonnemang med de där
herrarna, sade fru Pottle i mycket afgörande ton. — Jag vägrar på
det allra bestämdaste. De äro banditer och afskum och —

— Tant lilla, herr Fawcett önskar tala med mannen, afbröt
Ethel sakta.

Budbäraren hade stannat på Ah-Sams tillrop och talade nu
mycket hastigt, i det han besvarade kinesens frågor. Hans ansikte
bar ett ängsligt uttryck. När Ah-Sam öfversatt hvad han hade
att säga, förstod Bob, att den oroliga uppståndelse han nyss
bevittnat ägde sin grund däri, att en blandad styrka ryssar och
tatarer nyss blifvit synlig. Den hade kommit ridande i två
afdelningar, en från hvardera sidan af dalsänkan, och omringat
tjuntjuserna, som nu alla skockat sig kring uppgången till klyftan.

Skyddade af de stora kringströdda klippblocken voro
banditerna i stånd att för ögonblicket bjuda ryssarna spetsen, men
deras ställning kunde när som helst stormas. De visste, att de
ej kunde vänta någon nåd från ryssarna, och de befunno sig i
ett ytterst hotande läge: på ena sidan kosackerna, på den andra
beväpnade männen bakom barrikaden, och huru många
dessa voro, var ej godt att veta. Mellan tvenne eldar skulle de

alldeles förintas. Som en sista utväg hade mannen med »flaggan»
kommit för att bedja det motsatta partiets anförare, som innehade
en vida gynsammare position, att insläppa tjuntjuserna bakom sina
förskansningar, där de sedan skulle kunna göra gemensam sak
mot ryssarna.

Detta var ett kritiskt ögonblick, som Bob ej förutsett. Lång
betänketid kunde han ögonskenligen ej taga sig. Ehuru det ej
aflossats några ytterligare skott, tviflade han ej på, att ryssarna
endast afvaktade ett gynnsamt tillfälle för att komma nedstörtande
på tjuntjuserna, och sedan de blifvit expedierade, skulle det ej
dröja länge, innan äfven han och hans sällskap fölle i deras
händer. Damerna hade naturligtvis ingenting att frukta, men han själf
efterspanades ju som fågelfri rymmare.

Det var sålunda omöjligt för honom att förblifva neutral.
Och de senaste tilldragelserna hade i själfva verket helt naturligt
gjort honom till tjuntjusernas bundsförvandt. De voro visserligen
röfvare, men de voro samtidigt patrioter, som på sin egen mark
stredo emot en främmande inkräktare. Deras tillvägagångssätt var
måhända ej efterföljansvärdt ur västerländsk synpunkt, men
ryssarna själfva voro ej alltid så värst nogräknade, det hade han
tillräckligt väl kunnat iakttaga under sina irrfärder i Korea. Det var
blott en sak, som kom honom att tveka — skulle månne
tjuntjusernas plötsligt påkomna vänskaplighet äga bestånd, sedan den
öfverhängande faran väl var öfver?

Länge dröjde det emellertid ej, förrän Bob fattat sitt beslut.

— Säg dem, sade han till Ah-Sam, att jag skall hjälpa dem,
om de vilja hjälpa oss tillbaka. Om de lyckas förjaga ryssarna,
sedan de väl kommit hit upp, få de sedan hjälpa oss att komma
öfver Yalu och rädda oss in på japanskt område. Äro de villiga
att göra det?

— Mig tala, massa.

Ah-Sam förklarade sammanhanget för mannen, som otåligt
stod och väntade på Bobs beslut. Svaret blef mycket vältaligt och
beledsagades af åtbörder, högst mystiska för Bob. Ah-Sam
tolkade, att tjuntjusen genast antagit de framställda villkoren och
bekräftat sitt löfte genom att svärja vid sina förfäders grafvar, att
han skulle hålla sitt ord.


— Kan man lita på honom? frågade Bob.

— Ja säkert! Han mycke duktig karl, han tala mycke
bra han mycke rädd för dödas andar, rifva alla tjuntjuser små
bitar om han inte göra hvad nu lofvat. Han mycke bra, massa.

— Godt. Säg honom, att jag skall se till hvad som kan
göras.

— Hvad ämnar ni företa er, herr Fawcett? frågade fru Pottle.
— Jag undanber mig på det bestämdaste alla underhandlingar
med röfvarföljet, och Jag bedyrar —

— Tant lilla, afbröt Ethel sakta, tror du inte, att det är bäst
vi låta herr Fawcett handla så som han anser bäst?

— Ja, jag tvår mina händer i allt detta... Kinespojke,
genast hämta mer vatten ur bäcken, vi koka mera te!

Tackande den unga flickan med en blick hoppade Bob
öfver barrikaden, och med en afskedsbefallning till Ah-Sam att stanna
kvar hos damerna begaf han sig bort för att sluta sig till de forna
fienderna. När han kommit ned till klyftans mynning, fann han,
att tjuntjuserna intagit försvarsställningar bakom hvarje åtkomligt
klippblock. De stodo ganska tätt hopträngda, och när några af
dem trädde fram ur sina bakhåll för att möta den återvändande
anföraren och för ett ögonblick stodo utan betäckning, började
ryssarna beskjuta dem från krönet af en kulle omkring sex- eller
sjuhundra alnar längre bort.

En man sårades just som Bob kom fram till röfvarbandet.
Flere af tjuntjuserna svarade, men det var tydligt, att de i en strid
som denna komme att ligga under. Deras gevär gingo visserligen
så pass långt, att kulorna nådde fram till ryssarna, men detta
skedde utan den minsta träffsäkerhet, och som ryssarna väl aktade
sig för att blotta sig, var det föga troligt, att de skulle lida någon
förlust.

Tittande försiktigt utmed kanten af ett stort klippblock,
blickade Bob tvärs öfver dalen i den riktning, som angafs för honom.
Till en början kunde han ingenting uppfatta; sedan urskilde han
högst uppe på kullen en eller par rörliga föremål, som omsider
visade sig vara mössor, tillhörande soldater, som höllo till på
andra sidan.

Han undrade, hvarför icke ryssarna, beväpnade som de voro

med goda vapen, djärft ryckte fram till attack, men han fick snart
förklaringen. Sedan tjuntjusernas hästar vid den första
öfverrumplingen sprängt åstad i vild flykt, ägde banditerna intet medel att
rädda sig. Kosackerna förstodo, att de hade dem i en fälla, men
de voro obenägna att ödsla bort något människolif genom att i
full dagsbelysning närma sig en fiende, som trots allt innehade
en ganska god försvarsställning.

Vid mörkrets inbrott däremot skulle de ha all fördelen på
sin sida. De voro till antalet minst dubbelt så många som
tjuntjuserna; under skydd af mörkret skulle de lätt storma befästningen
genom de breda öppningarna mellan kullerstenarna, och komme
det till ett handgemäng, skulle deras öfverlägsna antal naturligtvis
visa sig af stor fördel. Bob tviflade ej på, att de skulle
uppskjuta sitt anfall till kvällen och att häruti låg en hotande fara,
som man måste söka förebygga.

Han stod alltjämt och iakttog kullen, undrande hur många
man, som slagit läger på dess undanskymda sluttning, då han såg
en mörk gestalt höja sig uppe på krönet. Dess konturer voro
klart synliga mot den snötäckta marken, och Bob varsnade genast,
att han framför sig hade hufvud och axlar af en tatar. Mannen
hade tydligen nyss bredt ut sin kappa åt sig, ty han lade sig åter
tillrätta med ansiktet nedåt, tills blott hans hufvud var synligt, en
mörk, orörlig fläck på toppen af kullen. En minut eller två
förflöt; då såg Bob ett litet svagt rökmoln alldeles ofvanför den på
magen liggande tataren, och omedelbart därpå hördes en spröd
metallisk klang mot klippan invid Bobs armbåge.

Mannen hade tydligen valt sin plats i akt och mening att
sända en kula i kroppen på första tjuntjus, som oförvarandes
erbjöd sig som skottafla. Hans gevär var godt, och att han var
en skicklig skytt kom snart i dagen. Ty ett andra rökmoln
åtföljdes, ej af ljudet af en kula, som slog mot klippan, utan af ett
tjut af smärta från en af försvararna, hvars arm, som nått utanför
den klippa, bakom hvilken han själf stod, hade genomborrats af
tatarens kula. Och efter ytterligare en half minut blef det tredje
skottet ännu mera träffsäkert; en man stack upp hufvudet bakom
en klippa, och så plötsligt, att alla häpnade, föll han tillbaka död.

De rörelser, som gjort, att den mandschuriske skytten fått

någonting att pröfva sin skicklighet på, ägde delvis sin grund i
tjuntjusernas harmsna otålighet öfver att de voro ur stånd att
hämnas.

Bob förstod, att en följd af händelser sådana som denna
snart skulle slappa deras mod och demoralisera dem. Han var
själf en god skytt; på åtta hundra alnars afstånd hade han ofta
träffat målet, och åsynen af den döde mannen bredvid honom
skingrade hans sista känslor af obeslutsamhet i fråga om att taga
aktiv del. Efter att ha aftagit kappa och mössa för att så mycket
som möjligt inskränka sin yttre volym, begaf han sig försiktigt
åstad till en kullersten, där tjuntjuserna ej packat ihop sig fullt
så tätt som vid de andra.

Medan han sprang tvärs öfver de få alnarna öppen mark,
smattrade kulorna omkring honom. En man vid hörnet af det
klippblock, till hvilket han ämnade sig, lyfte handen mot kinden
och tog bort den, höljd af blod; en flisa bly eller sten hade
förorsakat ett starkt blödande köttsår. Mannen såg med slö
likgiltighet på sin hand och torkade af den på rocken. Det var
tydligt, att det låg andra skyttar på lur bakom sluttningen, ehuru
endast tataren var i sikte. Denna händelse hade den egendomliga
effekten att stålsätta Bobs nerver, och när han kom fram till
kullerstenen, var han i stånd att taga en lugn öfversikt af
omgifningen.

Några fot till höger låg en enstaka klippa, lägre än den,
inom hvars skydd han hunnit. Kastande sig framstupa kröp han
långsamt framåt. När han hunnit till den mindre klippan, märkte
han, att ännu längre till höger och en smula framåt låg en ännu
mindre klippa, och skiljerummet mellan dessa bägge var så smalt,
att han ansåg det föga troligt att han skulle upptäckas af ryssarna,
om han använde det som titthål.

Hans antagande visade sig vara riktigt. Han fann att,
medan han själf var osynlig, hade han utsikt öfver måhända en
sjättedel af det område, som var besatt af ryssarna. Medan han
alltjämt försiktigt spejade, såg han att den tatar, som redan vållat
fienden afbräck, försvunnit; den linje, som beskrefs af kullens
krön, bröts ej mera af någonting.

Bob fruktade, att mannen undgått honom, men efter ett

ögonblick fick han åter syn på hans hufvud och axlar, på en
punkt något till vänster om den plats, där han legat nyss. Han
lade sig ned som förut och lutade sig framåt på armbågen,
inväntande ett gynnsamt tillfälle att åter pröfva sin färdighet som
skytt. Och ögonblicket kom; någon oförsiktig tjuntjus hade utan
tvifvel vågat sig för långt fram, ty Bob såg tataren lyfta geväret
för att taga sikte.

Men han skulle aldrig mer komma att röra vid ett
gevärstryck. Från första ögonblicket hade Bob tagit sikte på honom,
och innan han själf hunnit aflossa sitt skott, ljöd den skarpa
knallen från ett gevär uppåt klyftan, och tatarens hufvud föll framåt,
medan hans gevär bildade ett svart streck på snön. Så
ögonblicklig hade verkan af skottet varit, att Bob för ett ögonblick var
tvifvelrådig. Men det var omöjligt att misstaga sig på den
orörliga gestaltens läge på sluttningen. Mannen var död.

Detta faktum träffade Bob som ett slags stöt. En soldat i
stridens hetta har ingen tid att reflektera; hans plikt är att skjuta
rätt och bibehålla sin sinnesnärvaro. Men detta enda skott hade
ej affyrats under den yrsel, som striden framkallar; han hade ej
aflossat det med mycket större spänning än under skjuttäflingarna
i hans skotska hemtrakt. För ögonblicket kände han sig lika
skyldig som om han begått ett brott, och med det rykande geväret i
hand stirrade han som förtrollad på den utsträckta gestalten.

Plötsligt väcktes han upp ur sina drömmerier af ljudet från
en skur af kulor, som hvisslade genom luften och smattrande
studsade mot klipporna, och rundt omkring honom, blott på några
famnars afstånd, fyllde af lossandet af ett dussin gamla muskedundrar
luften med krigets genomträngande, fräna lukt.

Efter några minuter upphörde elden. Under den närmaste
timmen växlades det skott endast ryckvis. Bob stärktes ytterligare
i sin uppfattning, att ryssarna endast bidade sin tid till mörkrets
inbrott. Öfvertygad om, att det skulle vara omöjligt att försvara
de breda öppningarna nere vid grottans mynning mot en
anstormande öfverlägsen styrka, förstod han, att tjuntjuserna förr eller
senare skulle nödgas rädda sig högre uppåt sluttningen. Men han
ville helst så länge som möjligt uppskjuta denna manöver, och

han såg sig omkring efter någon utväg att bereda fienden
åtminstone ett tillfälligt afbräck.

Tjuntjuserna själfva sysslade ej med några förberedelser i och
för de ändrade förhållanden, som måste inträda, och som Bob ej
hade en aning om deras språk, var han ur stånd att inleda
rådplägning med dem.

Han ropade därför Ah-Sam till sig och frågade genom
honom röfvarhöfdingen, hvad han ämnade företaga sig. Mannen
svarade, att efter mörkrets inbrott ämnade han draga sig uppför
klyftan och bakom barrikaden; hans folk var för fåtaligt för att
kunna bibehålla sin nuvarande ställning; de skulle öfvermannas
vid första anfallet.

Bob påpekade, att det var dålig politik att annat än som en
sista resurs draga sig tillbaka inom de högst upp belägna
befästningarna. Inspärrade på det starkt begränsade området däruppe
skulle de komma i det ohyggligaste trångmål, om fienden hittade
på att klättra uppför branterna och falla dem i ryggen.

Mannen svarade genast, att uppför branterna kunde ingen
komma. Man hade aldrig hört talas om, att någon sökt bestiga
bergkammarna från detta håll. Vore det bara möjligt, skulle han
gärna söka skapa sig en motståndskraftig ställning nere vid
klyftans mynning, men den ärade främlingen såg själf, att detta skulle
vara fullkomligt meningslöst.

Bob öfvervägde några ögonblick. Skymningen höll på att
sänka sig, och skulle någonting göras, måste det göras fort.

— Säg honom, sade han slutligen till Ah-Sam, att om han
och hans folk vilja utföra, hvad jag föreslår dem, kunna vi göra
den här positionen mycket stark. Och det behöfver ej draga om
mera tid än en halftimme.

Tjuntjusen var genast villig, och Bob började förklara
sin plan.

Så snart det blifvit mörkt tillräckligt, ville han skicka ut tio
af de bäst beväpnade och skickligaste skyttarna på ett afstånd af
hundra alnar på andra sidan klyftans mynning, med order att
genast ge signal, om fienden skulle börja närma sig. Tjugu af de
öfriga skulle tjäna som reserv bakom kullerstenarna. Det fanns
ytterligare kvar omkring trettio man; dessa ville han dela i små

divisioner om fem stycken, och de skulle mot uppgången till
klyftan släpa eller rulla de lösa kullerstenar, som lågo kringströdda
längs forsens stränder ofvanför. Reserven skulle under tiden ladda
gevären åt hela skaran och hålla dem i beredskap för
ögonblickligt användande på olika punkter, till hvilka — hvar och en till
sin angifna plats — samtliga deltagande skulle skynda vid första
tecken till att fienden närmade sig.

Detta förslag gillades genast af anföraren och omfattades
ifrigt af hans män, sedan det förklarats för dem. Sedan Bob
uppenbarat sig på skådeplatsen och i synnerhet sedan han skjutit
tataren på sluttningen af kullen, hade banditerna betraktat honom
med ganska stor aktning.

När terrängen så pass höljts i mörker, att de arbetandes
rörelser ej kunde uppfattas af ryssarna, sattes planen genast i
verkställighet. Bob öfvervakade själf de trettios arbete. Efter hans
anvisningar rullade och släpade de klippblocken nedåt och
tillstoppade med dem alla öppningar vid ravinens början. Varfvet
var ganska fordrande och påkostande. Bob lade ytterligare en
man till ett arbetslag på ett ställe, där stenen, som skulle flyttas,
var ovanligt tung, och han tog denna kraft från ett lag i
närheten, hvars styrka för tillfället ej behöfde tagas så mycket i anspråk.

Under den första kvarts timmen fortgick arbetet med stor
hastighet. Nära till hands fanns ett stort förråd ganska
lätthandterliga kullerstenar, och männen kände sig uppmuntrade, när de
sågo ett sammanhängande bröstvärn fylla de luckor, som hittills
tyckts omöjliga att försvara. Men sedan de närmast liggande
stenarna kommit till användning, blef arbetet svårare, ty längre uppåt
klyftan blefvo kullerstenarna större, och det erfordrades mera
betydande kraftansträngningar för att rubba dem.

Det blef kallare, i samma mån som mörkret tilltog, men
marken hade ännu ej så pass hårdnat af kylan, att den icke var
slipprig, och de väldiga klippblocken sjönko ofta ned i hålor och
blefvo fastsittande vid oregelbundenheter i marken. Den halfva
timmen var alltså öfverskriden långt innan bröstvärnet var
fullbordadt. Men ändtligen var varfvet utfördt. Den nya barrikaden
var ojämnt och groft hopfogad, men lofvade att fullkomligt
motsvara sitt ändamål.

Ännu syntes ingen skymt af fienden. Utan tvifvel väntade
ryssarna, tills de kunde antaga, att försvararna voro invaggade i
säkerhet; de höllo kanske på att intaga en måltid för att bättre
bereda sig till attacken. När Bob kom att tänka härpå, frågade
han, huruvida tjuntjuserna hade några förråd med sig, och till
sin stora bestörtning fann han, att de voro nästan utan mat, enär
alla lifsmedel hade varit inpackade och fastgjorda vid hästryggarna
Detta var en otur, som skulle kunna komma att visa sig
ödesdiger nog. Den stundande striden skulle säkerligen bli het, och
hur vana vid umbäranden och strapatser banditerna än voro,
komme de ej att strida med samma fart och kläm, om de
plågades af hunger.

I sina ränslar hade männen med sig mat ungefär för en dag.
Bob rådde dem att så mycket som möjligt hushålla med detta
lilla förråd. Han fruktade, med tanke på de bägge damerna, att
man ej kunde afstå någonting af de förråd, som Ah-Sam fört
med sig i kärran, och han började redan dystert ana, hur det
framtida ödet skulle gestalta sig för den lille kinesens åsnespann.

Efter att ha kallat tillbaka sju af spejarna och kvarlämnat
tre, som skulle hålla vaksamt utkik efter tecken, som tydde på att
fienden närmade sig, böjde Bob sig fram öfver barrikaden och
blickade ut i mörkret, undrande huruvida någonting lämnats
ogjordt. När han såg på de få alnarna snöbetäckt mark, som
han ännu förmådde urskilja framför sig, flög plötsligt en tanke
genom hans hjärna.

Han ropade på Ah-Sam och skickade honom att hämta de
fyra spadar, som funnos i kärran. Efter att ha flyttat undan ett
mindre stenblock vid barrikadens ena ända, lånade han ett spjut,
gick ut och vandrade tio steg nedåt sluttningen. Med spjutet
uppdrog han tvärs öfver klyftans mynning en linje parallel med
barrikaden. Fyra fot utanför denna linje drog han en annan,
parallel med den första, och så gick han tillbaka innanför det
befästade området.

Efter ett par minuter kom Ah-Sam tillbaka med spadarna,
och Bob såg till sin förvåning, att han åtföljdes af Ethel.

— Jag har med mig litet te åt er, sade hon, det skall krya

upp er. Tant undrar så mycket, hvad ni har för er. Jag kunde
knappast hindra henne från att komma hit ned och själf se efter.
— Det var mycket vänligt af er. Men var så snäll och gå
genast tillbaka, fröken —

Han tystnade. Fru Pottle hade aldrig nämnt sin
brorsdotters tillnamn. Han såg skymten af ett leende på Ethels ansikte.

— Tant är aldrig noga med presentationer, sade hon. —
Hennes namn hade ni ju för resten redan reda på. Mitt
familjenamn är Charteris.

— Jag ber er, gå tillbaka! Ryssarna kunna vara öfver oss
hvilket ögonblick som helst, och då utsätter ni er för mycket stor
fara. Säg fru Pottle, att vi hålla på att ordna vårt försvar efter
bästa förmåga. Ah-Sam, gå tillbaka med fröken Charteris och
stanna kvar hos damerna.

— Mig inte tycka om gå dit, invände Ah-Sam. — Mig
slåss mycke bra, tapper, duktig, mig inte vilja —

— Kom, Ah-Sam, sade Ethel.

Ah-Sam blickade från den ene till den andra; sedan, utan
att yttra någonting mera, men med mycket surmulen uppsyn, gick
han bakom den unga flickan uppför sluttningen.

Bob hade ingen svårighet att med tecken tydliggöra för
tjuntjusernas anförare, att han behöfde fyra karlar till hjälp med
gräfning. De infunno sig genast — fyra groflemmade män, som
genom det sätt, hvarpå de handterade spaden, visade att de, innan
de blefvo röfvare, ägnat sig åt landtbruk. Han satte dem att
kasta upp en löpgraf mellan de bägge parallela linjer, som han
dragit, i det han ställde en man vid hvardera ändan och de bägge
andra rygg mot rygg på midten, med order att gräfva i riktning
mot kamraterna så raskt de förmådde. Efter fem minuter lät han
dem aflösas af ett annat arbetslag, och medan detta knogade af
alla krafter, slog honom plötsligt den tanken, att om ryssarna
anfölle oförmodadt och de gräfvande försökte klättra öfver
barrikaden, skulle de komma rakt in i skottlinjen och antingen mista
lifvet eller förorsaka förlusten af en dyrbar tid för fästningens
försvarare.

Han tog därför undan ett mindre klippblock vid hvardera
ändan, och när han skickade fram nästa aflösande arbetslag, gaf

han dem uttrycklig befallning att springa upp mot barrikaden,
hvarje man till gluggen närmast honom, om alarm gåfves.

Männen arbetade så energiskt, att en fyra fot bred och två
fot djup löpgraf efter en stund sträckte sig rakt öfver ingången
till klyftan. Männen fingo därefter draga sig tillbaka. De
förenade sig åter med kamraterna och delade med dessa de knappa
matförråd, som funnos att tillgå. När nu alla voro redo att möta
ett anfall, återkallades äfven spejarna, och i medvetandet att ha
gjort allt, som kunnat göras, satte sig Bob ned för att hvila sig
och invänta händelsernas utveckling.

Kvarterna släpade sig långsamt framåt. Hela bandet iakttog
nästan absolut tystnad; det hördes ej ett ljud utom bergbäckens
forsande. Bidande inne i mörkret, med alla sinnen skärpta,
undrade Bob, huruvida fienden dragit sin väg. Det var icke likt den
att göra så; ryssarna voro eljes obevekliga, när det gällde
mandschuriska röfvare, som ej stodo på deras sida.

Tillvaron af dessa beväpnade horder inom deras linjer
utgjorde ständigt en allvarlig fara. Hela befolkningen, med
undantag af skaror af lejda fågelfria, var fientligt sinnad mot ryssarna.
Om under de stundande drabbningarna ryssarna komme att bli
slagna, skulle nyheten härom snabbt spridas öfver landet, och
hvarje enstaka band tjuntjuser skulle bli den kärna, till hvilken
tusentals andra skulle sluta sig, oroande och plågande den
retirerande armén och hotande att framkalla en katastrof liknande den,
som drabbade Napoleons stora här under dess återtåg från Moskva.

Det var därför högst otroligt, att den lilla styrka, hvars
faktiske anförare Bob nu i själfva verket fann sig vara, skulle lämnas
oantastad. Den ryske kaptenen skulle ställa sig mycket väl med
sina förmän, om han utrotade röfvarbandet.

Bob satt och hvälfde dessa tankar, då Ah-Sam plötsligt åter
uppenbarade sig. Detta var någonting öfverraskande.
Genomsnittskinesen är icke hågad för strid; han är villig att dö på sin
post, i fall så behöfs, men i regeln visar han ingen missbelåtenhet
med att placeras hos eftertrupperna. Bob hade trott, att Ah-Sam
skulle vara högst belåten med ett tillfälle att med bibehållet
anseende få stanna kvar hos damerna.


— Hvad gör du här? frågade han. — Jag sade ju ifrån, att
du skulle stanna kvar där uppe?

— Mig nog veta, massa. Mig mycke rädd för stort stycke
fruntimmer. Hon säga mig gå tillbaka upp dem bara för att äta!
Massa vilja ge befallningar många, alla tjuntjuser; inte kunna göra
det, om inte kinespojke vara här hjälpa honom tala. Lilla stycke
fröken säga just detsamma; mig inte kunna stanna ofvanpå längre
— <i>galaw!</i>

Bob kände redan fru Pottle tillräckligt väl för att ej känna
någon förvåning öfver hennes kavata uppträdande. Det faktum,
att Ethel Charteris instämt i fasterns befallning till Ah-Sam att gå
tillbaka ned, visade, att ej heller han kände någon fruktan, och
lugnad i detta hänseende gjorde Bob den reflexionen, att Ah-Sam
skulle helt visst vara mycket nyttig, ja, oumbärlig för honom.

— Godt, sade han, håll dig här strax i närheten, så få vi
se hvad du är för ett slags stridsman, när det kommer till kritan.

Bob vände ryggen mot klyftan och blickade åter allvarligt
in i mörkret. Han såg därför ej uttrycket af triumferande
belåtenhet på sitt gula faktotums egendomliga fysionomi och hörde
ej det sakta fnitter han uppgaf, när han satte sig ned för att vänta
bredvid sin herre.
</chapter>

<chapter name="XVI. Omringade">
<h2><small>XVI.

</small>Omringade.</h2>

Minuterna förgingo. Luften blef kallare. Endast stjärnornas
matta sken göt en svag belysning öfver platsen. En eller två af
männen hade fallit i sömn; de andra afvaktade, somliga slöa,
somliga oroliga, hvad som komma skulle. Bob stod kvar invid
barrikaden i spänd förväntan.

Slutligen hördes en af de män, hvilka varit ute som spejare,
hastigt hviska någonting till anföraren; han hade hört ett lätt
buller på afstånd. De sofvande väcktes; alle man kommo med ens
i rörelse och fattade sina vapen. Men efter den första ifvern
uppstod djup stillhet — en tystnad, hvarunder man kunde höra de
väntande draga andan.

Bob hade ingenting uppfattat, men efter ett ögonblick hviskade
spejaren ånvo Ryssarna kommo! Genom Ah-Sam framfördes
budet från höfdingen till Bob. Tio minuter förflöto i spänd
förväntan; sedan följde ett ljud, som hvarje man bakom barrikaden
uppfattade. Det var slamret af trä mot stål; någon af de
anryckande hade snubblat och ovarsamt låtit sitt vapen slå emot en
kamrats. Men sedan följde intet nytt ljud. Fienden närmade sig
tydligen med ytterlig försiktighet, i den förhoppningen, antog Bob,
att antingen öfverrumpla tjuntjuserna eller åtminstone obemärkta
komma så nära, att motståndarna vid fiendens åsyn skulle tappa
besinningen.

Bob bad hviskande Ah-Sam upprepa en varning, som han
redan förut inskärpt hos tjuntjus-höfdingen. Icke en man skulle
få skjuta, förrän tillåtelse gafs. Reserven skulle alldeles hålla inne
med sin eld, tills fienden kommit fram till vallen och grafven
eller tills deras kamrater laddat på nytt. Åter följde en stund af
spänd förbidan, denna gång kortare; därpå uppfattades tydligt det
spröda ljudet af smygande fotsteg öfver frusen mark. Plötsligt,
omkring trettio alnar längre bort, kom en mängd mörka gestalter
i sikte; ett dämpadt kommandorop ljöd, och hela truppen ryssar
och tatarer rusade framåt med ett tjut, hvari fanns representerad
hvarje dialekt mellan Donau och Yalu.

Skulle banditernas lydnad och själfbehärskning segra öfver
deras brinnande begär att öppna strid? Bob hann knappast undra
detta, ty i ett nu hade fienden öfversvämmat den sträcka om
kanske tjugu alnar, som skilde dem från den af klippblock
hopfogade nedre barrikaden. På andra sidan var allting tyst. Sedan,
som om trolleri varit med i spelet, tycktes massan smälta bort.
De anfallande hade, som Bob hoppats, ej observerat den grunda
löpgrafven; första ledet, som klef ned i den, föll hufvudstupa,
andra ledet snafvade öfver de fallna kamraterna, och i nästa
ögonblick kraflade större delen af de anryckande helt förfärade
omkring på den snötäckta marken.

Då ropade Bob med hög röst: »gif eld!» Gevären knallade,
och kulorna haglade midt i den arbetande och stretande
soldathopen, som befann sig rakt under sina fienders bösspipor. Ett
fasansfullt skri höjdes från den böljande massan. Det var

omöjligt att urskilja, hvad som försiggick, ty männen på marken voro
som en enda tilltrasslad härfva, där somliga försökte åter kafva
sig på fötter, andra vredo sig i plågor, för illa sårade för att
kunna resa sig, och ett fåtal som galningar rusade upp mot den
öfre barrikaden, den de försökte storma. Då öppnade reserven
eld; ropen och skriken mångdubblades, de öfverlefvande vände
om och hoppande eller klättrande öfver sina fallna kamrater flydde
de i panisk förskräckelse bort i mörkret.

Trotsiga och segerglada rop höjdes nu af försvararna, som
ändtligen fingo ge luft åt de känslor, hvilka måst kufvas under
de långa timmarna af tyst afvaktan. Anföraren ifrade på att få
hoppa öfver bröstvärnet och döda de sårade stackarna, hvilkas
jämmer och stönanden blefvo mera hörbara, när det allmänna
tumultet tystnat. Men Bob höll honom tillbaka med våld och
befallde honom sända ut några spejare för att söka uppdaga,
huruvida kosackerna dragit sig så pass långt tillbaka, att de voro
oåtkomliga från barrikaden.

Sedan han mycket snart fått veta, att alla fienderna tagit sin
tillflykt bakom den motliggande höjden, satte han ut fem man på
post, på olika punkter ungefär fyrahundra alnar längre bort, och
därefter började han taga vård om de sårade. Bland tjuntjuserna
hade endast en man sårats af en tapper ryss, som med fälld
bajonett rusat ända upp mot stenmuren och fallit ned dödad af en
tjuntjusisk kula. Men i och invid löpgrafven lågo tjugoett liflösa
gestalter, och Bob såg snart, att af dessa elfva dödats med samma.
De voro dels ryssar, dels tatarer.

När Bob gick utmed löpgrafven och noggrannt undersökte
hvar och en af de öfverlefvande, träffade han på en, som låg på
högra sidan och jämrade sig. Han vände på mannen och ryckte
till — trots den skumma belysningen tyckte han sig känna igen
hans drag. Betagen af nyfikenhet gick han öfver till den sårades
andra sida och böjde sig ned öfver honom. Mycket riktigt, högra
örat var borta. Det var utan tvifvel hans gamle bekanting, tataren
Tschang-Wo.

Bob reste sig, och efter att ha ropat på Ah-Sam befallde
han honom bära den sårade mannen innanför barrikaden. Själf
följde han efter, undrande öfver det sällsamma öde, som alltsedan

han kom till Japan ständigt fört honom samman med den enörade
tataren.

Han var villrådig om hur han borde bete sig med resten
af de sårade, hvilkas jämmer kom hans hjärta att svida. Han var
alls icke rustad för att åtaga sig dem och sköta om dem — han
hade inga förbandsmaterial, ingen mat, knappt nog plats för dem
att ligga på bara marken innanför stenmuren. Ändå kunde han
ej lämna dem att ömkligen omkomma. Hvad kunde han göra?

Då fick han en idé. Hvarför inte lämna ut dem åt sina
egna vänner? Det komme måhända att bli svårt; ingendera
parten kunde rätt lita på den andra. Men han föresatte sig att göra
försöket, äfven om det af ryssarna skulle betraktas som en fälla.

Med biträde af Ah-Sam sökte han förklara saken för
tjuntjusernas höfding, hvilkens namn, efter hvad han hörde, var
Sing-Tscheng. Men mannen kunde omöjligen bli klok på hvad Bob
menade. Han hade högst ogärna underkastat sig förbudet att
sticka ihjäl de sårade, delvis därför att han visste, att de i alla
fall skulle ligga och »själfdö». Men att de i lefvande lifvet skulle
lämnas ut åt sina kamrater föreföll honom alldeles vanvettigt.
Hvarför hade de skjutits, om man nu inte skulle ha någon glädje
af kulornas verkan?

Här var ingen tid till förklaringar, och äfven om så varit,
kände Bob, att det troligen varit kinkigt nog att i ett fall som
detta få en tjuntjus öfvertygad. Han endast bad Ah-Sam
uttryckligen säga ifrån, att så var hans önskan och att han hade sina
goda skäl därtill. Ett samtal följde nu mellan Ah-Sam och
Sing-Tscheng, hvarpå den förre vände sig till Bob och sade:

— Han säga mycke bra, massa, men inte kunna tänka
såsätt. Han säga massa mycke duktig slåss. Kunna göra plats
mellan stenar mycke stark, skjuta bom-bom rakt i hjärta! Han
tänka ett stycke enkelsman prima sort. Han inte förstå hvarför
massa så snäll mot ryssarna! <i>Ch'hoy!</i> Men han i alla fall göra
hvad massa säga.

— Nå, det var roligt det, sade Bob.

Nu måste man sända ett skriftligt bud till kosackkaptenen.
Det gick ej för sig att skicka en muntlig hälsning med en tjuntjus,
och Ah-Sam kunde Bob just nu ej vara utaf med. Så måste han

nedskrifva sitt meddelande, och han hade hvarken papper eller
penna.

— Fru Pottle har säkert bäggedera, sade han till sig själf.

Efter att ha gifvit tjuntjuserna order att hålla skarp utkik
skyndade han uppför klyftan. Damerna hade nog blifvit
uppskrämda af skjutandet, och han kunde på samma gång lugna dem
och uträtta sitt ärende.

Han ropade till dem, innan han hunnit fram till den inre
barrikaden, och när han kom dit upp, fann han dem stå bakom
kullerstenarna, färdiga att taga emot honom. Själfva fru Pottle var nu
helt spak; den senaste halftimmens skräckscener hade i hög grad
angripit hennes nerver. Hon höll krampaktigt om skaftet på sin paraply.

— Åh, herr Fawcett, utbrast hon, hvad har händt?

— Vi ha afslagit ryssarnas anfall — tills vidare, svarade
Bob lugnt.

— Ni är väl inte skadad? frågade Ethel och böjde sig fram
emot honom med mycket blekt ansikte.

— Nej; bara en enda af de våra är skadad, och det ganska
lindrigt. Var inte rädd! Jag tror nu inte att vi komma att oroas
mera i natt. Jag kommer för att låna litet skrifmaterial. Flere
från fiendens håll äro illa sårade, och jag tänkte skrifva några ord
till deras anförare och bedja, att han låter hämta bort dem.

— Ack, så omtänksamt af er! Tant lilla, ett blad ur din
anteckningsbok! Här är en blyerts!

Fru Pottle ref ett blad ur den bok, hvari hon nedskrifvit
sina reseintryck i den fjärran östern och lämnade det åt Bob.

— Kom snart tillbaka, herr Fawcett! sade hon. — Jag är så
nervös! Det bultar ännu i mitt hufvud efter det där gemena
skjutandet.

Med löfte att om möjligt komma tillbaka skyndade Bob
utför sluttningen till den nedre barrikaden, och på en flat sten, vid
ljuset af tändstickor, som strökos åt honom af Ah-Sam, skref han
några rader på franska till den ryske officeren. Efter att ha
förklarat sig vara ur stånd att sköta de sårade, föreslog han att sex
män i sänder skulle skickas obeväpnade för att bära bort dem;
han skulle gå i borgen för att intet ondt vederfores dem. Under
tiden skulle han behålla en af de sårade männen som gisslan.


Han skickade i väg bref lappen med en spejare, som vågade
sig ungefär halfvägs till ryssarnas område, där han blef stående
och ropade, att någon skulle komma ut och möta honom. Efter
en stunds dröjsmål närmade sig en kosack helt försiktigt och tog
emot breflappen.

En halftimme förflöt, hvarunder Bob förmodade, att hans
meddelande diskuterades i det ryska lägret; därefter klef en tatar
fram och underrättade budbäraren på hans eget tungomål, att
förslaget antogs. Men om det hela gick ut på förräderi, skulle
ryssarna hänga hvarenda lefvande själ, som hittades uppe i ravinen...
Bob drog på munnen, när Ah-Sam öfversatte hälsningen.
Han visste att, antingen förräderi öfvats eller ej, skulle hängning
eller ännu värre vederfaras hvilken fånge som helst; tjuntjuserna
skulle ej röna större misskund än några andra.

Det tog mer än en timme att afhämta de sårade, som Bob
på förhand låtit forsla ett hundratal alnar nedanför barrikaden, för
att hindra att hans befästningar alltför noga inspekterades. När
den siste burits bort, gick Bob till den plats, der hans sårade
fånge lagts.

Tschang-Wo hade nu åter kommit till medvetande. Han
hade fått ett allvarligt sår i hufvudskålen, som redan fått ett hastigt
första förband. På uppmaning af Bob strök Ah-Sam en
tändsticka och höll den tätt intill tatarens ansikte. Han blinkade och
blängde argt — och så började han stirra på Bob med en högst
förbryllad min. Tydligen försökte han draga sig till minnes, hvar
han förut sett det ansikte, som hörde till den koreanska dräkten.
Han spände åter ögonen skarpt i Bob, och ett uttryck af vrede
och grämelse förmörkade i en hast hans bofansikte.

Bob såg, att han var igenkänd. Tataren försökte resa sig
upp, men föll tillbaka och stönade. Bob sade ej ett ord till
honom, men gaf befallning, att man skulle söka ordna det så
bekvämt för honom som möjligt. Med tjuntjushöfdingen kom han
öfverens att halfva antalet män skulle hålla vakt under natten,
medan de öfriga fingo sofva, och så begaf han sig tillsammans
med Ah-Sam upp till damerna, där de hade sin ensliga
tillflyktsort.

I Bobs sällskap återvann fru Pottle snart sin vanliga kavata

tillförsikt, och hon begärde nu utförlig redogörelse för allt som
tilldragit sig. Bob berättade henne så pass mycket som han tyckte
att hon behöfde veta, och hela tiden lyssnade Ethel likt en annan
Desdemona till de underbara ting han förtäljde.

— Mig lurar ni inte, sade fru Pottle, när han slutat sin
berättelse. — Det är ni, som uttänkt hela försvarsplanen, det förstår
jag mycket väl. Jag har ju varit i sex veckor tillsammans med
tjuntjuserna, och de äro ena fårskallar allihopa. Om inte ni
varit så rådig, herr Fawcett, hade vi vid det här laget varit i rysk
fångenskap, och den måtte allt vara ljuflig!

— Åh, så farligt hade det nog inte varit, genmälde Bob. —
Men jag vill inte dölja för er, att vi alltjämt befinna oss i en
rätt vansklig situation, fru Pottle. Ännu är det inte för sent att
undvika all fara därigenom att ni själfmant ställer er under
ryssarnas beskydd.

— Jo jag tackar jag — det vore allt ett härligt beskydd!
Nej, ryssar har jag haft nog utaf. För resten, hvad skulle de kunna
göra? De ha minsann hoppat i galen tunna, när de trodde, att
de skulle kunna få bukt med Japan. Gud bevare mig väl — jag
vill visst inte blifva hemskickad via Sibirien! Nej, herr Fawcett,
jag är närmare mitt eget land här, och här stannar jag, det må
bära eller brista.

— Men fröken Charteris?

— Hon vill aldrig någonting annat än jag, och där jag är,
måste naturligtvis också hon vara.

— Ja, fru Pottle, nu vet ni hur ställningen är. Jag skall
göra mitt bästa. Nu tycker jag ni skulle försöka sofva en smula.
Ni har haft en högst ansträngande dag och är väl alldeles förbi.

— Åh, jag skulle inte kunna få en blund i ögonen för
otäcka drömmar! Kinespojken får koka upp litet vatten åt oss,
med teet skola vi hålla oss vakna. Ethel, mitt söta barn, du är
väl inte sömnig?

— Jo, det är inte utan, tant lilla. Jag tror, att jag skulle
kunna sofva nu, när jag vet att — att —

— Att hvad för slag? Jaså. — Ah-Sam hämta kappor,
filtar, hvad som helst från vagnen, fröken här vill sofva.

Men det var Bob, som hämtade alla tillgängliga omhöljen

från kärran och därmed gjorde i ordning en ganska bekväm bädd
på klippan åt damerna. Och när allt kom omkring, var det fru
Pottle som först föll i sömn. Hon sof och snusade hela natten,
fastän hon på morgonen, när Bob kom för att uppvakta,
bedyrade, att hon, som hon förutsagt, ej fått en blund i sina
arma ögon.

Natten hade förflutit fredligt. Bob själf hade ej vågat somna
af fruktan för att anfallet skulle förnyas. När morgonen grydde,
såg han ryssarna intaga samma ställning som förut på
bergsluttningen. Ett skott då och då, när någon af garnisonen blottställde
sig visade, att de alltjämt voro vaksamma, men timme efter timme
förflöt, utan att det företogs något anfall med samlad styrka.

När Bob öfvervägde situationen, måste han draga den
slutsatsen, att fienden antingen ämnade uthungra honom eller också
skickat efter förstärkningar. Enligt ungefärlig beräkning hade
dess ursprungliga styrka utgjorts af åttio kosacker och sextio
tatarer. Härifrån måste nu dragas minst trettio döda eller icke
längre stridbara, och som väl troligt var, att många, som lefvande
sluppit undan efter den nattliga attacken, voro mer eller mindre
illa åtgångna, var det helt naturligt, att de betänkte sig två gånger,
innan de åter nalkades den olycksbringande dalklyftan.

Hvilketdera af dessa alternativ som än komme att inträda,
förstod emellertid Bob, att den lilla garnisonens framtidsutsikter
tedde sig allt annat än lofvande. Matfrågan hade gjort sig
gällande redan aftonen förut; om ryssarna fortsatte med sin belägring,
skulle garnisonen snart stå inför hungersnöd. Det var så många
munnar att föda — damerna först och främst, för hvilka ris- och
hirsförrådet i kärran möjligen kunde räcka ännu ett par tre dagar.
Men det fanns så godt som ingenting åt banditerna, och dessa
herrar hade i själfva verket redan flått och styckat Ah-Sams pony.
Ah-Sam hade blott så mycket foder i kärran, att det med den
största sparsamhet skulle kunna förslå åt mulåsnorna i två
dagar, och det fanns icke ett grönt strå att se, så långt blicken
nådde.

Bob höll sig denna dag så mycket som möjligt utom håll
tör fru Pottle. Hon hade en högst obehaglig vana att göra
närgångna frågor, som han fann ytterst kinkiga att besvara. Men i
skymningen passade hon på att föra samtalet öfver till det ämne,
hvarpå hon grubblat hela dagen — just matfrågan.

— Vi ha redt oss utmärkt, sade hon. — Ah-Sams ris är
förträffligt och hans hirskakor oklanderliga, fastän jag inte vågar
låta honom laga teet. Men hvad har ni fått, herr Fawcett? Ni
har inte varit med om någon enda af våra måltider i dag.

— Nej, jag har delat med Ah-Sam.

— Men hvad åt han då? Han ville hvarken ha ris eller hirs.

— Han delade med tjuntjuserna.

— Jaså? Ja, jag begriper lika litet ändå. De hade
ingenting kvar i går, hvar ha de skaffat sig någon mat i dag?

Bob tvekade, men i medvetandet, att sanningen förr eller
senare måste fram, sade han:

— Jo, det var som så, att vi hade litet filet — hästfilet, inte
oäfven, det försäkrar jag.

Ethel ryste. Fru Pottle kippade efter andan och ropade
därefter förargad:

— Jag blygs å era vägnar, herr Fawcett. Jag tänker inte
på det arma kreaturet. Men det är stor skam att narra mig. Ni
kunde ju ha fått ris, jag skulle själf ha kokt det åt er.

— Kära fru Pottle, vi veta inte, hur länge vi kunna komma
att få sitta i bur här, och om jag åte upp riset för er, finge vi
till sist hålla till godo med mulåsnorna.

Fru Pottle såg på honom. Hennes feta kinder antogo en
grönaktig färgton. Därpå återtog hon med ett tvunget skratt:

— Nåja, värre ting har jag ätit... Inte vill jag påstå, att
jag är förtjust i åsnestek, men kommer det därhän, så —

— Oroa dig inte, tant lilla, afbröt Ethel. — Ännu ha vi
litet ris kvar. Och herr Fawcett hittar nog på någon utväg, därom
är jag öfvertygad.

Herr Fawcett önskade i sitt stilla sinne, att han kunnat hysa
samma lugna förtröstan.

Två dagar förflöto, under hvilka hans oro endast stegrades.
Ryssarna företogo ingentig. Detta faktum endast ökade hans
ängslan, ty det visade, att hungersnöden var oundviklig. En af
mulåsnorna hade blifvit slaktad och styckad; Bob fann, att tjuntjuserna
voro väldiga köttätare, och han måste hos deras höfding inskärpa

nödvändigheten af att utdela bestämda, helt små ransoner. Kosten
var i alla händelser mycket mager; åsnorna voro torra och seniga,
och det lilla kött de hade på sina knotor var hvarken godt eller
hälsosamt utan någon tillsats af vegetabilisk föda. Männen åto
sina knappa ransoner utan att knota, men de protesterade mot att
äfven Tschang-Wo skulle ha sin andel af maten; Sing-Tscheng
hade i själfva verket i honom igenkännt en fiende, till hvilken han
bar gammalt agg. Han röstade för att den enörade skulle göras
ett hufvud kortare medsamma, och han nystade ur sig för Ah-Sam
en lång och lidelsefull berättelse om allt det onda tatarhöfdingen
gjort... Men Bob höll fast vid att fången skulle få samma kost
som de själfva, och tataren hölls som förut bunden till händer
och fötter vid kärran.

På tredje dagen, kort efter gryningen, upptäckte Bob till
sin bestörtning, att fienden lyckats göra hvad Sing-Tscheng
förklarat platt omöjligt. Skott, aflossade från någon punkt högt uppåt
bergkammen, sade honom, att på ett eller annat sätt, antagligen
genom att göra en betydande omväg, hade ryssarna intagit en
ställning, hvarifrån de kunde beskjuta hans eget högkvarter bakom
barrikaden.

Han fattade mycket snart vidden af den nya fara, för hvilken
han nu utsatts. Fienden, som till större delen själf var under
betäckning, började nu nedskjuta en efter annan af tjuntjuserna,
medan deras kamrater på sluttningen midt emot vidmakthöllo en
häftig eld, som visade, att flykt åt detta håll var omöjlig. Den
olyckliga garnisonen hade råkat i en förskräcklig klämma. Om
den ändrade plats för att undvika anfallet från flanken, utsatte den
sig för fienden på den midt emot belägna sluttningen, och åt
intetdera hållet förmådde de belägrade utveckla någon
kraftigare eld.

För det första gingo ej deras gamla framladdningsgevär så
långt, och för det andra hade alla ryssarna fördelen af betäckning.
Bob själf, som förfogade öfver ett gevär af mera modern
konstruktion, lyckades göra ända på ett par fiender, som i ifvern
blottställde sig, men han vågade ej skjuta så ofta tillfälle erbjöd sig,
ty hans ammunitionsförråd hade i oroväckande grad smält ihop,
och han måste hushålla därmed.

När hans män stupade, den ene efter den andre, insåg han
slutligen, att ställningen var ohållbar. Han måste draga in dem
bakom barrikaden ofvanför, som af kullens krön skyddades för
skyttarna uppe på klippan. Men så trängde sig den frågan fram:
hvad skulle han göra med damerna?

Två skäl talade mot att de stannade kvar där de nu befunno
sig. För det första voro sjuttio tjuntjuser, hopträngda på den
lilla öppna platsen bakom barrikaden, knappast något lämpligt
sällskap för dem, och för det andra skulle de på ett för dem
själfva mycket olyckligt sätt vara i vägen, om ryssarna skrede till
ett afgörande anfall.

Eljes hade både fru Pottle och Ethel hela tiden med
beundransvärdt järnmod funnit sig i den pröfvande situationen, och
under Ah-Sams ledning hade de förvärfvat stor skicklighet i att
anrätta både ris och hirs, hvilket tillsammans med te, bryggdt
allt svagare och svagare, var deras enda föda. Bob gjorde sitt
bästa för att förekomma, att de anade farans verkliga vidd, men
han hade hela tiden en känsla utaf, att de måste förstå, hur föga
hans lugnande försäkringar voro att lita på.

Medan han undrade, hvad han skulle kunna göra för det
gemensamma bästa, föll hans öga på den rämna i klippan öfver
hans hufvud, som ådragit sig hans uppmärksamhet, när han
första gången kom framåt vägen. Var den djup nog, undrade han,
för att bereda de bägge damerna skydd? Längst fram var den
utsatt för att beröras af ryssarnas eld, men om den sträckte sig
något längre inåt klippan, skulle den kunna bilda en tillflyktsort.

Han beslöt att utforska den. Den var tillgänglig endast från
ett klipputsprång, som sköt fram öfver forsen, och detta låg till
större delen af sin utsträckning skyddadt för fienden. Men det
fanns ett stycke på omkring tjugo alnar, som låg emellan två
framspringande klippor, och detta var alldeles öppet. Ett
vågstycke var det att söka uppnå denna tillflyktsort. Han såg sig
omkring för att om möjligt upptäcka någon annan väg; det fanns
ingen. Han måste tydligen taga risken.

Men först gällde det att betrygga hans lilla styrkas säkerhet
under hans frånvaro. Han lät för detta ändamål större delen
draga sig tillbaka från stenmuren vid klyftans mynning och

lämnade endast ett dussin män, som af ett framskjutande
klippblock skyddades för ryssarnas eld uppifrån höjderna. Dessa voro
de säkraste skyttarna och skulle antagligen för någon tid kunna
bjuda fienden spetsen, men Bob gaf dem order att draga sig
undan bakom den öfre barrikaden, ifall ryssarna, i medvetande om
hur svag garnisonen egentligen var, skulle slutligen försöka en
stormning.

De män, som han skickat högre upp, satte han till att af
kullerstenar hopfoga en liten befästning högt upp i klyftan, rakt
under vattenfallet; detta skulle bli en förmånlig terräng, när
ryssarna måhända slutligen besatt den nedre delen af klyftan.

Sedan dessa anordningar vidtagits, lämnade Bob damerna i
Ah-Sams vård och begaf sig ut på sin vågsamma expedition.
Som han förstod att skrefvan, om den var något så när djup,
måste vara kolmörk, tog han med sig en fackla, som han lagat
ihop åt sig af en bit säckväf, insmord med åsnefett, samt en ask
tändstickor.

Han klättrade öfver de mellanliggande klipporna, vek om
ett hörn, kom ut på den flata hällen och vandrade fram på den
ända tills han kom till den blottställda delen, där han stannade
ett ögonblick. Så tog han sats, som om det varit fråga om
kappspringning, och stod med ett långt och djärft språng vid andra
ändan af den framskjutande stenhällen, med risk att snubbla och
falla ned i forsens stenfyllda bädd femtio fot längre ned.

Han sågs af ryssarna uppe på höjden, och under de få
sekunder, som han behöfde för att taga de två tre stegen och göra
språnget, hörde han kulorna studsa mot klipporna, och en eller
par till och med följde efter honom just som han nådde
öppningen och dök in i den. Men han hade undkommit oskadd, och
när han trygg stod inne i skrefvan, drog han en lättnadens suck
och tände sin fackla. Samtidigt gjorde han den reflexionen, att
återtåget skulle vara förenadt med ännu större svårigheter, eftersom
ryssarna nu visste, att han var där och helt säkert skulle passa
på honom.

Han gick nu längre inåt öppningen i berget och fann, att
den var bredare än han väntat. Efter omkring tjugu alnar krökte
den plötsligt åt vänster och vidgades därefter till en söndersplittrad,

oregelbundet formad grotta, kanske fyra alnar bred och af
växlande höjd. Ett ögonblick måste han luta sig ned med facklan i
handen för att undvika en hvass klippspets; i det nästa var gången
minst tjugu fot hög.

Han hade inträngt i berget vid pass femtio alnar, trodde
han, då han tvärstannade vid det svaga ljudet af häftigt skjutande
bakom honom. Han skyndade genast ut igen. När han närmade
sig grottans öppning, blef ljudet så starkt och ihållande, att han
kom på det klara med, att en skarp strid pågick. Hållande sig
tätt intill den klippvägg framme vid grottans öppning, som var
minst utsatt, såg han från sin upphöjda utsiktspunkt, att ryssarna
ändtligen börjat det länge väntade anfallet. Från sluttningens
krön riktades en häftig eld mot uppgången till klyftan, medan
en samlad skara af fienden höll på att begifva sig rundt
sluttningens fot fram mot höger sida, af rullstenarna skyddade för
tjuntjusernas eld. De styrde stegen rakt på barrikadens högra
ytterända, en punkt, som det var omöjligt att försvara på grund
af det direkta och snabba skjutandet från åsen rakt ofvanför.

De tolf männen, som tappert försvarade sin terräng vid
uppgången till klyftan, löpte tydligen stor fara för att bli afskurna
från de sina. Bob behöfde endast några sekunder för att inse,
hur hotande risken var. Med ett språng stod han åter på
stenhällen framför grottans ingång, mätte den med ett par långa steg
och hade endast sina snabba, viga rörelser att tacka för sin
räddning. Ty innan ryssarna fingo sikte på honom, upptagna som
de voro med att möta gevärselden från barrikaden nedanför, hade
han tillryggalagt större delen af sträckan, och de kulor fienden
sedan på måfå sände efter honom, flögo långt från målet.

Efter att ha kommit fram till kröken ropade han till Ah-Sam
längre ned en befallning att kalla tillbaka männen från barrikaden.
Ordern gafs genast, och banditerna, som hoppade likt kattor från
klippa till klippa, klefvo med sjumilasteg uppför sluttningen och
tumlade öfver hvarandra genom den smala öppning, som lämnats
åt dem vid ena ändan af den öfre barrikaden. Ett par tre stycken
af dem träffades af ryska kulor. Den framryckande fienden
besatte genast den längre bort belägna sidan af den öfvergifna
barrikaden och öppnade eld mot de öfre befästningarna. Men när

några stycken försökte springa tvärs öfver och fortsätta uppåt
klyftan, visade sig tjuntjusernas eld alltför häftig för dem och de
retirerade hastigt. 

Frånräknadt att de belägrade nu hopträngts på ett mera
begränsadt område, hade den allmänna situationen ur rysk synpunkt
endast förbättrats helt obetydligt. Ryssarna vågade ej begifva sig
högre uppåt hålvägen, ty den hade blifvit så fullständigt
renplockad på stenblock i och för uppförandet af barrikaderna, att
den ej bjöd en anryckande styrka det minsta skydd. De dubbla
förskansningarna däruppe voro nu till och med starkare än den
nedre barrikaden, och ett försök till stormning skulle ej kunna
företagas utan stor manspillan.

Bob hade omsider åter klättrat ned till sitt folk. Här
väntade honom obehagliga nyheter. Röfvarhöfdingen underrättade
honom genom Ah-Sam, att männens ammunition var på
upphällningen; det fanns i rundt tal kvar ungefär fem skott pr man.

Detta var en olycka, som ej stod till att hjälpa. Man hade
nu endast ett förfaringssätt att följa. All den ammunition, som
fanns, samlades och fördelades hufvudsakligen på bandets tjugu
bästa skyttar. Tio af dessa män uppställdes inom barrikaden
invid kärran, och tio skickades upp till den nyanlagda befästningen
på den öfre sluttningen. Den återstående delen af garnisonen fick
ett skott pr man, och detta skulle aflossas endast i nödfall.
Männen skulle icke få göra något försök att besvara ryssarnas eld.

Bob ställde sig nära kärran, vid hvilken Tschang-Wo alltjämt
var bunden, och affyrade då och då ett skott, när någon
oförsiktig individ tillhörande den anryckande styrkan lät narra sig af
den tystnad, som rådde bland de belägrade, och tittade fram från
sitt gömsle. Mer än en gång träffade hans skott, och följden var,
att fienden blef försiktigare, höll sig väl dold i skydd af klipporna
och tycktes besluten att öppna en belägring enligt alla konstens
regler.

På så sätt förgick dagen. När natten närmade sig,
underrättade Bob för första gången fru Pottle om den fristad, som han
funnit åt henne och hennes brorsdotter. Den nervspänning, som
belägringen förde med sig, hade börjat göra sina verkningar
gällande på den äldre damen, som passivt gick in på Bobs förslag

och beredde sig att vägledd af honom klättra upp till grottan.
Till sin stora såväl belåtenhet som öfverraskning fann han, att
Ethel tycktes lugnare och mera behärskad i samma mån som fastern
blef nervösare. När hon fick höra talas om den nya bostaden
inne i hjärtat af klippan, blef hon mycket ifrig att få se den;
tydligen kände hon vida mera det romantiska än det farliga i
situationen.

Bob ville ej utsätta sig för den risk, som tändandet af en
fackla måste medföra. Det var därför förenadt med ganska stor
svårighet för honom och Ah-Sam att lotsa damerna välbehållna
längs det smala utsprånget och fram till grottans trånga öppning.
Men alla kommo lyckligt och väl fram, och den flåsande fru
Pottle höjde en lättnadens suck, när hon ändtligen fann sig sittande
på de säckar, som Ah-Sam bredt ut strax innanför öppningen.
Då först tände Bob sin fackla, och vid dess sken betraktade
damerna sin nya fristads skrofliga, fuktdrypande väggar och tak.

— Facklan måste ni lämna kvar hos oss, herr Fawcett, sade
fru Pottle. — Jag kan inte sitta i kolmörker på den här ruskiga
platsen.

— Jag skall ge er material till en ny, sade Bob, men det
skulle vara oklokt att ständigt ha ljus brinnande. Ryssarna skulle
se det från sin bergsluttning, och de få inte skrämma er genom
att skjuta skarpt inåt grottan.

— Men i morgon bittida, sade Ethel, vilja vi gärna
meddela oss med er. Blir det inte farligt för er att komma och hälsa
på oss, om ingången till grottan är utsatt för ryssarnas eld?

— Vi skola väl söka förebygga det, sade Bob. — Ah-Sam
och jag skola stapla upp, några duktiga stenar utanför öppningen
och längs kanten af utsprånget, och då blir risken betydligt
förminskad. För att ni själfva skola känna er säkrare, har jag tagit
med en revolver; använd den, om tillfället så kräfver. Antingen
jag eller Ah-Sam skall vara nära till hands; när vi ej hålla vakt
vid barrikaden där nere, skola vi försöka få en smula sömn inne
i en skrefva på andra sidan klippan, just där den framspringande
hällen tar sin början, och vi skola höra er, om ni ropa.

— Godt, herr Fawcett, sade fru Pottle. — Det tycks, som
om ni är en väldigt hygglig och duktig pojke, och komma vi

någonsin med lif och lemmar härifrån, så vet jag inte, hur jag
skall bli i stånd att visa min tacksamhet. Ert namn skall i alla
händelser bli kändt öfver hela Förenta staterna, från Texas till
Oregon. Ethel, vill du ta pistolen eller skall jag?

— Du har ju din paraply, tant, svarade Ethel med en
skälmaktig blick på Bob.

Lämnande damerna att eventuellt draga lott om det nya
försvarsvapnet, återvände han ned till klyftan och lyckades få några
timmars sömn. Han väcktes af Ah-Sams röst, som orolig och
ifrig tilltalade honom.

— Långe mandschur med en öra inte längre här, sade
kinesen. — Ha gått annat håll, <i>galaw!</i>

— Annat håll? Hvad menar du?

— Gå skogen, massa, mig inte kunna hitta honom.

— Hur har det kunnat hända? Hvad gjorde vakten?

— Han ligga död — ihjäl!

Bob skyndade bort till kärran och fann, att det verkligen
förhöll sig så som Ah-Sam sagt: Tschang-Wo hade rymt. Repen,
hvarmed han varit bunden vid vagnen, lågo lösa; de hade ej
afskurits. På marken bredvid dem hvilade den döda kroppen af
en tjuntjus; ett knifstygn hade genomborrat hans hjärta.

Ingen kunde lämna någon upplysning om hur händelsen
gått till. Vakten hade aflösts flere gånger efter hvartannat i
enlighet med Bobs instruktioner; intet ljud hade hörts under natten,
tataren hade på något sätt lyckats frigöra sig från sina bojor och
tyst smugit bort. Bob var ledsen och förargad, nästan mera
öfver vaktens försumlighet än öfver Tschang-Wos försvinnande, och
han uraktlät ej att framhålla de eventuella följderna under ett
allvarligt samtal med tjuntjushöfdingen, som för sin del var nästan
utom sig af raseri. Men det tjänade ingenting till; den enörade
tataren var och förblef borta. Bob undrade, huruvida deras vägar
någonsin mera skulle mötas.

Äfven denna dag förflöt, utan att ryssarna gåfvo något
lifstecken från sig. Bob våndades öfver denna overksamhet.
Tydligen var det deras mening att uthungra garnisonen. Måhända
hade de väntat på förstärkning, men det faktum, att ingen
kommit, tycktes visa, att den japanska arméns allmänna
framryckande mot Yalufloden gifvit den ryska styrkan andra saker att
tänka på.

Hur länge skulle de belägrade kunna hålla ut? Ponyn och
en mulåsna voro redan uppätna; det fanns intet foder åt de
andra bägge mulåsnorna, och de måste snart dödas för att stilla
männens hunger. För damernas räkning återstod ännu ett förråd
hirs, som med ytterlig sparsamhet skulle kunna räcka i två eller
tre dagar, men äfven bränsleförrådet var nästan uttömdt. Ah-Sam
hade hittills gått och samlat vedknubbar i form af nedblåsta
grenar från träd, som stodo högt uppe på åsen och voro
otillgängliga nedifrån. Ännu hade man förstås kärran, och det var tydligt,
att den inom kort måste huggas sönder.

Den natten ställde sig Bob själf på vakt vid den nedre
barrikaden, och han lämnade den först vid tretiden på morgonen för
att få sig en stunds hvila före gryningen.

Han hade just dåsat i sömn, då han hastigt spratt upp
vid ljudet af ett skott. Hans hviloplats var som vanligt
förlagd till bortre delen af klipputsprånget, hvilket ledde till
»frustugan», som Ethel kallat den, och ljudet tycktes ha kommit från
så nära håll, att han genast förstod, att fru Pottle måste ha
aflossat sin revolver.

Så skyndsamt som det var honom möjligt i mörkret, hastade
han framåt längs klipputsprånget. Hans steg hördes af damerna,
och fru Pottle ropade redan på långt håll, att han måste komma
till deras hjälp. Ingången till grottan låg i becksvart mörker,
ty natthimlen var höljd af moln, men Bob strök en tändsticka
och såg vid skenet af den, hur fru Pottle stod med ansiktet vändt
åt grottans inre del, i det hon med högra handen höll pistolen
och med den vänstra motade undan Ethel bakom sin egen
korpulenta gestalt.

— Hvad har händt? frågade Bob oroligt.

— Jag har skjutit någonting. Akta er, där kan vara en till,
där kan vara hundradetal! Jag skjuter igen. Tyst, hör ni inte
fotsteg?

Alla tre höllo andan. Ej ett ljud förnams. Bob tog upp
facklan och tände den, hvarpå han gick in före de bägge damerna

i grottan. Ett matt sken belyste det oregelbundna taket och
väggarna. Ingenting ovanligt förmärktes.

— Det kanske var en fågel eller en läderlapp, sade Bob.
— Visst inte, herr Fawcett. Det var en karl, det vet jag
fullkomligt säkert. Jag låg vaken och funderade och lyssnade till
min kära Ethels andedrag, då jag hörde fotsteg. Jag hoppade
upp — jag hörde det alldeles tydligt, sedan följde ett slags
harklande ljud, som när en karl klarar sig i strupen, och så såg jag
ett par ögon lysa —

— Men snälla tant, hur kunde du se det i mörkret?

— Min söta vän, jag gjorde det alldeles bestämdt, det
bevisas ju bäst därutaf, att när jag sköt af pistolen, försvunno
ögonen. Och då vaknade du upp, och också du hörde ju steg, flere
steg, som hastigt tassade tillbaka inåt grottan.

— Jag tyckte mig nog höra fotsteg, sade Ethel, men jag
var så yrvaken och uppskrämd att — Ack, herr Fawcett, jag tycker
inte om den här hemska platsen! Man kan ju aldrig veta, hur
många som finnas härinne.

— Men jag trängde mycket långt in uti den, innan jag förde
er hit, och jag såg ingenting.

— Lita på det, ni, att det finns en ingång till, försäkrade
fru Pottle. — Och nu komma ryssarna för att falla oss i ryggen
den vägen. Om jag icke vaknat, skulle vi alla legat och simmat
i vårt blod. Jag tror, att jag skrämde dem; det vet jag, att jag
gjorde, men de komma nog igen. Herr Fawcett, ni får hämta
upp en afdelning af ert folk och köra ut de skurkarna åt andra
sidan.

— Det hela är ganska egendomligt. Men jag tror ändå inte,
att ni funnit rätta förklaringen. Ryssar skulle inte ha sprungit sin
väg, därför att ett pistolskott aflossats. Jag måste närmare
utforska grottans innandömen. Ah-Sam, gå och hämta hit en
fackla till!

Kinesen hade följt tätt efter Bob. Han kom snart tillbaka
från högkvarteret med en fackla, som han på Bobs uppmaning
tände.

— Du stannar nu här med den andra facklan, tills jag
kommer tillbaka, sade Bob.


— Inte kan göra! förklarade Ah-Sam. — Mig gå bakom
massa, titta inuti! Om massa hitta rysseman — <i>ch'hoy!</i> —
hvarför kinespojke stanna borta? Ett, två stycken rysseman fånga
massa — döda rakt ihjäl — säkert!

— Du pratar! Du får lof att ta vård om damerna. Kom
inte efter mig, så vida jag inte ropar! Jag skall skynda mig så
mycket som möjligt, tillade han, vänd till damerna.

I det han därpå tog en fackla i vänstra handen och sin
pistol i den andra, vandrade han försiktigt in i grottan. Vid dess
ingång stodo damerna kvar med hopknäppta händer.
</chapter>

<chapter name="XVII. Nattlig rekognoscering">
<h2><small>XVII.

</small>Nattlig rekognoscering.</h2>

Bob hade ej gått många alnar framåt det skrofliga stengolfvet,
förrän han hörde ett sakta prassel längre bort i samma riktning.
Sträckande facklan framför sig vandrade han vidare med stor
varsamhet och icke utan en viss oro, nu när hans egna öron
öfvertygat honom om, att fru Pottle ej drömt. Om genom någon
slump en fiende funnit vägen in i grottan, förstod Bob, att hans
egen ställning var högst ogynnsam, i det han sågs, medan
motståndaren ännu så länge förblef osynlig.

— Men nu, när jag gifvit mig in på det här, var hans tysta
reflexion, är det lika farligt att vända om som att gå framåt.

Han höll blicken så spändt fästad på det skumma, skrofliga
hvalfvet framför honom, att han mer än en gång snafvade på
grottans steniga, ojämna golf. När han tillryggalagt några alnar,
stannade han för att se sig noggrannare omkring och lyssna; han
såg fortfarande ingenting, men han hörde som förut ett sakta
tassande längre bort. Fruktande, att den efterspanade skulle
undkomma honom, påskyndade han sina steg, hvarvid äfven de
andra stegens hastighet ökades. Han ökade ännu mera farten,
och detsamma gjorde den okände, som han förföljde. Så fortgick
det, ända tills Bob, med oron besegrad af fast beslutsamhet,
skyndade framåt så hastigt som den besvärliga terrängen medgaf.

Nu hörde han ljudet af tung andhämtning förenadt med
buller och rassel, som om mer än en person flydde allt hvad
tygen höllo. Snubblande, fallande och åter resande sig upp
fortsatte Bob den vilda jakten: han måste till hvad pris som helst
veta, hvari denna nya fara bestod.

Slutligen, på ett ställe, där grottans tak betydligt sänkte sig,
uppfångade han en skymt af en mörk, manshög figur ej många
alnar längre bort. Den försvann genast inne i skuggan, men
uppspårades åter af facklan. Ännu vågade Bob ej skjuta, utan
störtade fram för att ytterligare förminska afståndet mellan honom och
den flyende gestalten. Nu vann han på den, dess steg tycktes
förtröttas — nu ropade han till den att stanna, annars skulle han
skjuta...

Plötsligt försvann den mörka gestalten alldeles som om den
sjunkit genom marken.

Bob tog ett par steg och ryggade sedan tillbaka, rysande af
fasa. Han kände ett kallt luftdrag mot sin kind, facklan brann
klarare. Han hade kommit ur grottan — och under honom
gapade en svart, tom afgrund. Han stod vid randen af ett bråddjup.

I samma ögonblick hörde han nedifrån djupet ljudet af ett
doft fall, och med en plötslig känsla af svindel ryggade han
tillbaka från kanten. Då förstod han, att hans fackla måste vara
synlig vidt och bredt, och efter att ha kastat ned den mot
klippgrunden stampade han ut lågan.

När han något hämtat sig från den häftiga sinnesrörelsen,
kröp han försiktigt fram till afgrundens rand. Här fanns ingenting
att se, utom en tunn strimma ännu osmält snö i en skrefva några
alnar längre ned, som bildade en gråaktig fläck mot det svarta.
Han reste sig, tog upp facklan, tände den, när han gått ett stycke
inåt grottan, och vandrade tillbaka dit, hvarifrån han kommit.

— Nå? utbrusto bägge damerna med en mun, när de sågo
honom inom en töcknig ljuskrets en stund innan han kommit
fram till dem.

— Vi ha varit så oroliga för er skull, sade fru Pottle. Ethel
höjde en lättnadens suck.

— Något eller någon var det i alla fall, sade Bob lugnt.

— En ryss?

— Jag vet inte. Hvem det än kan ha varit, så är han
borta. Han föll ned i afgrunden vid grottans andra ändpunkt.

— O, så rysligt! utbrast Ethel. — Herr Fawcett, ni är ju
alldeles blek! Såg ni — är där —

— Var inte ängslig, sade Bob. — Jag har nu genomvandrat
hela grottan. Den är öppen äfven åt andra hållet, och för att
förekomma, att ni oroas mera, skola Ah-Sam och jag bygga en
barrikad tvärs öfver grottan, så att denna del skall bli
otillgänglig från andra hållet. Sedan det blifvit dager, skall jag återigen
bege mig ut på forskningsfärd och taga reda på hvem
inkräktaren var.

— Ni måtte väl ändå ha dödat honom! sade fru Pottle.

— Jag hann aldrig skjuta. Han försvann, innan jag visste
ordet af, och —

— Och ni hade så när följt efter honom! O!

Ethel satte händerna för ansiktet.

— Ni är sannerligen blek, herr Fawcett, sade fru Pottle. —
Hvad skulle jag inte ge till för en liten smula konjak! Jag kan
verkligen inte tillåta, att ni någonsin mera sätter ert lif på spel.
Jag skulle aldrig förlåta mig själf, om jag lockade er in i någon
fara. Så snart det blir dager, går jag och lämnar ut mig åt
ryssarna — sannerligen gör jag inte det, jag har fattat mitt beslut,
så här kan det inte fortgå längre! Jag inser nu, hur själfvisk jag
varit; hade ej vi bägge fruntimmer funnits, hade ni kunnat vara
räddad för länge sedan.

Fru Pottles uttalade föresats verkade på Bob som ett
nervstärkande medel. Han log, när han såg den värda damen gripa
om sitt aldrig svikande stöd — sin paraply.

— Jag tror verkligen inte, att det skulle haft sig så lätt,
sade han. — Jag hoppas vi fortsätta vårt samarbete nu som
hittills. Vi ha redt oss bättre, än jag någonsin vågade tro; inte
behöfva vi just nu tala om kapitulation!

— Dessutom, tant lilla, sade Ethel, var du inte hågad att
gå, när herr Fawcett gaf dig ditt fria val, och det vore inte snällt
af dig just nu, när —

— Jag får väl ge med mig då, eftersom jag är i
minoriteten! Ja, jag stannar så länge som det finns något te, men när

teet är slut, tar jag det som en försynens vink. Och då, herr
Fawcett, utlämnar jag mig åt ryssarna som god pris, och sedan
ber jag dem skänka er lifvet.

Med Ah-Sams tillhjälp samlade Bob ihop de lösa
klippblocken inne i grottan och fogade ihop dem till ett slags
bröstvärn tvärs öfver grottans smalaste del. Sedan gick han tillbaka
till sin post och somnade åter in, medan kinesen höll vakt.

Efter en ej särdeles välsmakande frukost på åsnekött och
svagt te begaf sig Bob åter inåt grottan. Han räknade stegen och
fann, att den mätte omkring hundrafemtio alnar i längd.
Omedelbart framför den bortre öppningen trängde den ihop sig högst
betydligt, så att den endast tillät två personer att passera i bredd.
Mynningen vette utåt en brant bergsluttning nära tvåhundra fot
öfver marken.

Som han nu stod omedelbart framför grottans öppning, var
Bob nästan helt och hållet skyddad från att ses utifrån genom ett
skrofligt stenblock, som sköt ut från berghällen. Han gick fram
mot randen af bråddjupet, lade sig på magen och tittade ned.

Det första föremål, som fångade hans blick, där det låg
inklämdt mellan två klippor nära bråddjupets botten, var kroppen
af en stor brun björn. Det var nästan med en lättnadens suck,
som Bob upptäckte, att den okände inkräktaren, som han förföljt,
icke var en mänsklig varelse. Blixtsnabbt erinrade han sig
björnen, som han och Ah-Sam sett sitta på bakbenen vid ingången
till klyftan, när de några dagar förut passerat förbi platsen.

— En sådan åsna jag var, som inte kom ihåg det! tänkte han.

Sedan förebrådde han sig att han låtit damerna inrätta sig
inne i grottan, innan han tillräckligt undersökt den. Björnen hade
tydligen utvalt den till vinteride och hade blifvit förskräckt, när
han märkt, att hans område tagits i besittning af andra. Nu låg
han där stendöd, efter att ha fallit lodrätt omkring sextio fot och
sedan från ett utsprång studsat öfver till klipporna midt emot.

När Bob blickade uppåt, såg han, att den af väder och vind
vittrande klippväggen reste sig minst trehundra fot öfver hans
hufvud. Till vänster observerade han, att höjden gjorde en
krökning; på andra sidan dess ytterlinje såg han en sträcka låga
kullar och dalsänkor afteckna sig mot snöhöljda bergkammar. Han
undrade, hvad som fanns på andra sidan klippväggen, där denna
krökte; ingången till grottan måste naturligtvis ligga i denna
riktning, ej särdeles långt bort. Han kom ihåg, att grottan hela
tiden krökt sig något till vänster; den måste bilda ena sidan af
en regelbunden triangel, hvars bägge andra sidor utgjordes af
klyftan och bergets främre del.

Hvad inflytande kunde denna upptäckt äga på den situation,
hvari han och hans bägge sällsamma olyckskamrater befunno sig?

Han hade nätt och jämt hunnit göra sig denna fråga, då
han på afstånd upptäckte en kosack, som i skarpt traf red framåt
i riktning rakt emot honom. Kommande västerifrån, hade han
sannolikt medfört nyheter eller order till anföraren för den ryska
styrkan. Bob såg ryttaren komma närmare och närmare och
sedan försvinna ur synhåll till vänster bakom den söndersplittrade
klippan. Då vände han själf om och vandrade tillbaka genom
grottan, försänkt i djupa tankar.

Ingenting hände, som afbröt denna tröttsamma dags
enformighet. Tjuntjuserna, som knappast kunde röra sig inne på sitt trånga
område, blefvo oroliga och grälsjuka, och Bob var ofta rädd, att
de skulle öppna batalj med hvarandra. De voro förargade öfver
den knappa kost, hvarpå de höllos, och betraktade med lystna
blickar den enda kvarlefvande mulåsnan, som, stackars stumma
djur, föreföll så olycklig i sitt utsvultna tillstånd, att Bob gaf
befallning om att hon skulle skjutas.

Mer än en gång, när han satt och hvälfde sina dystra
funderingar, undrade han, huruvida ej garnisonen skulle kunna smyga
sig undan längs den af honom upptäckta gången i berget, men
han måste ständigt förkasta denna idé såsom omöjlig att sätta i
verket. Äfven om de mot all sannolikhet skulle lyckas
helskinnade fira sig utför bråddjupet, kunde de därför ej hoppas komma
undan, ty ryssarna skulle snart upptäcka, att de lämnat klyftan;
de skulle förföljas, och fienden, som var till häst, måste ofelbart
hinna fatt dem. Ingenting stod att vinna genom ett dylikt
dumdristigt försök; här tycktes ej finnas något annat val än att gifva
sig till tåls och vänta.

Ställningen var ytterst pröfvande och ansvarsfull för en ung
man, hvars motståndskraft och organiseringsförmåga aldrig förut

blifvit i denna grad tagna i anspråk. Men det är under
svårigheter och faror, som mannen visar, af hvad virke han är gjord
och det sätt, hvarpå Bob skötte sitt vanskliga värf, tillvann sig
mycken beundran af damerna. Ehuru hans insjunkna ögon och
härjade ansikte visade, på hvilka stränga prof han satts, var han
alltid munter, alltid full af hopp. Sina farhågor behöll han för sig
själf, och han hade alltid tillreds antagliga skäl, hvarför hans
olyckskamrater ej skulle misströsta. Fru Pottle sjöng hans lof så
lång dagen var för Ethel, och Ethel lyssnade och sade föga.

Fru Pottle, som den sista tiden haft Ah-Sams hirsförråd om
hand, meddelade nästa morgon, att det närmade sig sitt slut.
Teet skulle kanske räcka två dagar, sade hon, men det fanns
ingenting att göra upp eld med, såvida man ej högge sönder
Ah-Sams kärra.

Mot sin vilja trängtade tydligen fru Pottle efter någonting
mera stadigt och mättande än hirs. Hon började framkasta vinkar.
Både åsnor och oxar voro ju snygga och propra fyrfotingar, sade
hon; mycket kommer an på hur man är van — man kunde för
resten ingenting säga, förrän man försökt... och så vidare. Ethel
endast ryste.

En enda mulåsna kunde i alla fall inte räcka så länge. Hvad
skulle de taga sig till? Bob hade den uppfattningen, att antingen
måste de alla svälta ihjäl eller ge sig.

Mer än en gång under dagens lopp vandrade han genom
grottan till dess bortre ända, och oroligt lät han blicken glida ut
öfver det smala stycket horisont — dock ej i någon bestämd
afsikt eller förhoppning om hjälp, ty från det hållet kunde hjälp
komma endast åt ryssarna.

Det förvånade honom i själfva verket, att fienden ej redan
fått förstärkning. Kosacken, som kommit ridande samma morgon,
som han upptäckt björnen, hade utan tvifvel medfört instruktioner
från hufvudkvarteret. Den enda slutsats, som stod att draga, var
den, att ryssarna voro för fullt upptagna med japanerna vid Yalus
bortre strand för att ha några trupper till öfvers för utrotandet af
ett band tjuntjuser.

Kosackkaptenen hade emellertid tydligen fått order att hålla
kvar sitt byte i fångenskapen, antingen tills han hungrade ut det

eller tills en större styrka kunde sändas till hans undsättning. En
sådan styrka skulle kunna anlända när som helst.

Medan Bob hade tankarna fästa vid denna möjlighet, såg
han, tydligt aftecknad mot horisonten på andra sidan dalsänkan,
en liten skara ryttare närma sig i skridt. Afdelningen var för liten
för att kunna spela någon roll som förstärkning betraktad, och
Bob undrade just, hvilka nykomlingarna skulle kunna vara, då
han, i samma mån som de kommo närmare, bland dem
upptäckte en man till fots, hvilken gick med märkvärdigt tvungen
hållning. Bob höll blicken spändt riktadt på honom och fick
snart klar för sig orsaken härtill — mannen hade armarna
bakbundna. Tydligen var han en fånge — kanhända någon olycklig
japansk spejare eller spion, som råkat i händerna på en rysk
patrull och nu fördes åstad för att underkastas förhör.

Bob jämförde sin egen belägenhet med japanens, och
jämförelsen utföll nära nog till den senares fördel. Han iakttog
honom med blandade känslor, tills han och ryttartruppen försvunno
ur sikte bakom bergsluttningen.

När han tittade nedåt, såg han den döde björnen alltjämt
ligga inklämd mellan klipporna, men hans yttre företedde någon
olikhet mot förut. Stycken af hans päls hade slitits bort;
tydligen hade något kringstrykande rofdjur redan börjat förse sig.
Bob ryste, när han tänkte på det öde, som han själf med knapp
nöd undgått.

Plötsligt slog honom en idé. Björnen hade fallit
hufvudstupa utför branten. Var det då alldeles omöjligt, att han själf
skulle kunna stiga ned på ett mindre våldsamt sätt och under
skydd af nattens mörker en smula rekognoscera ryssarnas ställning?
Längst in i hans sinne formade sig en obestämd tanke, som
kallade fram blodet till hans kinder och glans i blicken. Han vände
hastigt om, skyndade tillbaka genom grottan, stannade endast för
att besvara ett yttrande af fru Pottle och uppsökte sin trogne
hjälpare Ah-Sam.

Under den följande timmen voro dessa bägge ifrigt
sysselsatta på en undangömd plats af klyftan. De förvandlade kärrans
draglinor till ett långt, med knutar besatt rep, och vid detta fästes
med bestämda mellanrum tre öglor, bildade af de slaktade och

uppätna dragarnas halsremmar. Det räckte icke till att bilda en
stege, men Bob hoppades, att repet skulle vara så pass långt, att
han skulle kunna fira sig från grottans mynning ned på
sluttningen, hvarifrån nedstigandet till slät mark skulle vara mycket lätt.

När repet var färdigt, tog han det enda stycke af kärran,
skakeln, som icke blifvit sönderhugget till bränsle, gick åter in i
grottan, undvek att besvara fru Pottles ifriga frågor och begaf sig
skyndsamt tillika med Ah-Sam till den bortre grottmynningen.
Vid den punkt, där den senare smalnade omedelbart ofvanför
bråddjupet, lade de vagnsskakeln tvärs för från sida till sida och
fäste sedan stadigt repet därvid.

Mera var det ej rådligt att göra, så länge det var dager.
På eftermiddagen gaf Bob ändtligen efter för fru Pottles böner
och berättade historien om sina äfventyr intill den stund, då han
sammanträffat med henne.

— Nå, aldrig har jag väl hört maken! utbrast frun, när
historien var slut. — Tänk bara, Ethel, hur briljant det skulle göra
sig i en bok!

— Det tänker jag minst på, tant lilla.

— Kors, hvarför inte? Min penna rostar, så länge sedan
är det jag skref någonting. Men hvad tänker du då på?

— På hur märkvärdigt och underbart det är alltsammans,
svarade den unga flickan med en rodnad. — Och uppmuntrande
för oss är det dessutom. Herr Fawcett har genomlefvat så mycket.
Ack, den som bara en gång finge råka den där japanska herrn
— Kobo, var det inte så han hette?

I skymningen återvände Bob och Ah-Sam till den aflägsnare
delen af grottan och släppte ned repets fria del utmed branten.
Det tog slut kanske tio fot ofvanför toppen af den nedre
sluttningen, det ställe hvarifrån den stackars björnen studsat. Ett fall
ned på släta marken hade måhända ingenting betydt, men den
steniga sluttningen skulle kunna visa sig olycksdiger för Bob
såväl som för björnen.

Som det icke fanns något mera rep att tillgå, kunde man
blott göra en sak: med fyra eller fem alnar förkorta repets längd
vid fästpunkten inne i grottmynningen. Ah-Sam lossade på
tågändan och knöt åter fast den vid skakeln, hvarvid han använde

mindre rep. Efter att därpå noggrannt ha undersökt
grottöppningen, upptäckte Bob, att kärrskakeln var just lagom lång för
att inpassas vertikalt mellan en hålighet i marken och ett
utskjutande block i taket, omkring en aln från mynningen. När detta
var gjordt, fann han, att repets fria ända nätt och jämt berörde
sluttningen nedanför.

— Allt mycke bra, massa, sade Ah-Sam med belåten min.

— Ja. Nu blir det snart mörkt. Jag firar mig ned, du
stannar kvar här, och när du känner, att det rycker på repet, så
betyder det, att jag kommer tillbaka.

— Mig förstå, mig inte vara borta — inte rädd!

Efter att ha inväntat mörkrets inbrott klef Bob försiktigt ut
på branten, och med tillhjälp af öglorna, i hvilka han var i stånd
att stå rak och sålunda då och då hvila armarna, klättrade han
utan svårighet ned. När han satte fötterna på sluttningen, fann
han, att dess öfre del var brantare än den förefallit uppifrån, och
han var glad åt att repet var så pass långt, att han kunde hålla
sig fast därvid under den första klättringen vidare utför.

Därefter sjönk han ned i sittande ställning och kraflade sig
slutligen försiktigt på händer och fötter utför sluttningen till släta
marken. Och så varsamt undvek han att göra något buller —
genom att rubba en lös sten eller att stöta för hårdt mot klippan
med stöflarna — att det dröjde nästan tio minuter, innan
nedstigandet var fullbordadt.

När han ändtligen rätat upp sig på stadig mark, såg han
sig omkring för att om möjligt orientera sig. Lyckligtvis hade
de moln, som under flere föregående nätter förmörkat himlen,
skingrats; det fanns visserligen ingen måne, men stjärnorna lyste
matt, och vid deras sken såg han, att det fanns ingenting, som
kunde tjäna honom som hållpunkt vid återfärden, utom de bägge
upprättstående klipporna, som famnade björnens stympade kropp.

Noggrannt aktgifvande på dessas ställning i förhållande till
en oregelbunden skrefva, hvari ännu låg en snödrifva — all snö
på den omgifvande sluttningen hade nu töat undan — vände han
klippbranten ryggen och gjorde en sväng rundt om den skrofliga
bergknalle, som dolde grottans mynning för iakttagare längre
ned. Detta utsprång var endast några alnar bredt uppåt

toppen, men vidgade sig nedåt marken tills det vid basen mätte fulla
femtio alnar.

Långsamt trefvande sig fram mellan de lösa stenar och block,
som rasat från bergets skrofliga hjässa, tog han af en smula åt
höger, i en riktning, motsatt den, där den andra, barrikaderade
klyftan låg. Han visste, att fienden ifrigt skulle speja åt detta
håll för att hindra de belägrade från att bryta sig genom. Hans
plan gick ut på att komma ut på öppna fältet och sedan taga en
öfverblick öfver ryssarnas ställning.

Efter en stund började kullerstenarna förekomma mindre
talrikt, och han drog häraf den slutsatsen, att han höll på att komma
ned i den bredare dalsänkan. Plötsligt varseblef han till vänster
ett aflägset, matt eldsken. Han var ur stånd att se, hvarifrån det
trängde fram, men som det utan tvifvel härrörde från en
lägereld, var det nödvändigt att vidtaga dubbla fösiktighetsmått, så
vida ej hans gestalt skulle belysas däraf och uppåt klippväggen
kasta en jättestor skugga, synlig för ryssarna uppe på sluttningen,
om någon skulle befinna sig där.

Han vek af mera åt höger, så att han nästan vände ryggen
åt det matta skenet, och slog in på en riktning, som enligt hans
beräkning skulle föra honom till den längst åt vänster belägna
delen af den ställning på kullens krön, som till en början
innehafts af fienden. Denna plats, resonnerade han, lämnades
antagligen då natten bröt in och återtogs i gryningen. Men det skulle
vara oklokt att löpa risken att passera mellan den och det
eldsken, som han förut iakttagit; han måste taga vägen omkring.

I det han ett ögonblick stannade, såg han upp mot himlen
för att välja ut en klar stjärna, efter hvilken han kunde rätta sin
riktning, och så anträdde han ånyo vandringen, i det han räknade
sina steg. Vid dagsljus hade han trott, att kullens topp låg nära
en half mil fågelvägen från klyftans mynning; afståndet skulle vara
större öfver den ojämna marken och ännu större från hans egen
utgångspunkt.

Då och då stannade han för att lyssna och speja omkring
sig. När han räknat omkring trehundra steg, blef slutligen
skenets ursprung synligt. Ett stycke längre bort till vänster om
honom brunno tvenne eldar, och kring dem rörde sig några män.

Ibland tedde de sig svarta mot skenet, än blefvo de röda, just
som de passerade förbi det, än försvunno de helt och hållet. Af
eldarnas läge slöt Bob, att han befann sig omedelbart under den
sluttning, som var belägen på motsatta sidan om klyftan. Intet
tvifvel kunde råda om att hålan betecknade platsen för fiendens
läger, och de flammade så nära barrikaden, att om de belägrade
hade dristat sig till att göra ett utfall, skulle de ej endast ha att
räkna med den afdelning, som befann sig helt nära uppgången
till klyftan, utan äfven med ett anfall i flanken af hufvudstyrkans
som lägrat sig några famnar längre bort.

Det var i det rådande mörkret omöjligt för Bob att veta,
när han kommit upp på kullens topp. Men han stannade då och
då för att se sig om, och när han fann, att först den ena och
sedan den andra elden småningom försvann ur sikte, kunde han
förstå, att kullens krön kom emellan dem och honom.

När han hunnit så långt, måste han välja en annan stjärna
till vägvisare. Tagande af till vänster, nästan i rät vinkel med sin
förra riktning, vandrade han försiktigt vidare och kringgick kullen
ej långt från dess topp, hvarvid eldarna än försvunno, än åter
döko fram, allt efter ytterlinjens oregelbundenhet.

Ehuru han sökte skärpa både syn och hörsel för att
uppfatta någonting af fienden, hvarken hörde eller såg han
någonting mer af den med undantag af de enstaka figurer, som rörde
sig kring lägereldarna. Fortsättande sin vandring i så rak
riktning som det var honom möjligt kom han slutligen midt framför
den bortersta elden; då tog han åter af åt vänster, och rörande
sig med den ytterligaste försiktighet begaf han sig rakt på den.

Han vandrade nu utför en sakta sluttande backe. Elden
brann lågt, och med sluttningen bakom sig ansåg han sig kunna
våga gå ännu närmare. Han lade sig därför ned på alla fyra och
kröp ett godt stycke framåt på den af snön uppblötta marken, tills
han slutligen stannade omkring åttio alnar från elden.

Något framför sig hörde han brusandet af bergbäcken, som
rann rakt förbi de bägge bålen. I det matta skenet såg han på
klädedräkten, att det ena lägrets innehafvare voro kosacker; det
andra lägret tillhörde tydligen mandschurerna. Han tog en
öfverblick af hvad han kunde se, och ett stycke längre bort, till höger,
urskilde han ett antal mörka figurer, som han snart fann vara
fiendens vid pålar tjudrade hästar.

Två vaktposter gjorde tjänst; de vandrade af och an vidpass
fyrtio alnar från tältens yttre rad och passerade förbi hvarandra
ungefär på midten af den del af lägerplatsen, som var synlig.
Bortåt andra sidan skymtade Bob gestalten af en tatar, som skötte
vakttjänsten på samma sätt inne på sitt område. Tatarernas hästar
förmådde Bob ej urskilja. Men ett fång bränsle, som kastades på
elden, kom en klar låga att flamma upp och Bob att bli liggande
absolut orörlig och nästan hållande andedräkten. Samtidigt
belyste eldskenet den mörka gruppen af hästar, som stodo tjudrade
alldeles under sluttningen.

Han hade nu tagit reda på åtskilligt rörande fiendens position.
Så fort elden åter brunnit ned, ville han bege sig på återvägen.
Han låg kvar utsträckt på magen, väntande och låtande blicken
irra omkring, då han plötsligt häftigt ryckte till. Något till
vänster om hästarna, bredvid ett resligt, kalt ungträd, stod en man,
som han, när han närmare såg efter, upptäckte var fastbunden vid
stammen. Han bar kinesisk dräkt. Den nyckfulla flamman från
tatarernas eld begöt fångens ansikte med ett klart sken, och till
sin stora bestörtning kände Bob igen honom. Det var — Kobo!

Ögonblickligen for det för honom: detta var fången, som
han samma morgon sett föras bakbunden af det nya bandet
tatarer. Kobo hade ändå till sist blifvit tillfångatagen. Hans öde
var besegladt — såvida han ej kunde räddas...

Bob nästan rusade upp i sin ifver. Hur skulle han kunna
meddela sin vän, att han fanns i närheten?

På hållningen syntes det, att han var vaken. Om han var
i stånd att meddela sig med honom, skulle man måhända kunna
åvägabringa något sätt att rädda honom. Kobo hade vågat mycket
för hans skull — Kobo hade han ju att tacka för, att han själf
räddats undan spionens öde — hur längtade han ej efter att
gengäld få göra någonting för Kobo!

Han låg och stirrade oaflåtligt, tänkande och väntande på
den lyckliga slump, som skulle sätta honom i stånd att nalkas
fången. Han vågade ej röra en lem. Minuterna flöto förbi,
elden började tyna, i nästa ögonblick skulle man åter kasta på nytt

bränsle, och han skulle bli utsatt för ännu större fara, där han
låg. Han såg ej den svagaste skymt af ett tillfälle att bistå Kobo.

Tills vidare måste han uppge tanken därpå, det kunde ej
hjälpas. I det han långsamt och försiktigt kröp tillbaka, nådde
han slutligen en plats, där han ansåg sig kunna våga resa sig
upp. Åter sökte han upp den stjärna, som förut ledt hans
vandring, och mödosamt och motvilligt klättrade han tillbaka uppför
sluttningen.

Denna gång gjorde han en något kortare sväng innanför
sina spår från förra gången, tills han kom till en punkt, som han
trodde låg midt emot grottans öppning. Men med säkerhet visste
han ingenting. Om han afvek för mycket åt höger och förirrade
sig framåt barrikaden vid uppgången till klyftan, var hans lif ej
värdt ett öre, och han äfventyrade i hög grad de sinas säkerhet.

Villrådig stannade han, och då kom han att tänka på, att
han skulle kunna använda fiendens vakteldar för att efter dem
bestämma den riktning han borde taga. Så länge de voro ur sikte,
kunde han knappast löpa någon fara, om han komme barrikaden
nedanför klyftan alltför nära. Åter ändrade han riktning och höll
oroligt blicken fäst på eldarna i den förhoppning, att den
framskjutande bergknallen snart skulle dölja dem. Det dröjde länge,
innan bägge två försvunno, och mer än en gång var han rädd att
han ändå, trots alla försiktighetsmått, för tidigt tagit af åt höger.

Men slutligen dök först den ena, sedan den andra ned bakom
bergsluttningen, hvars kolsvarta kontur aftecknade sig mot den af
det glödröda skenet belysta natthimlen. Han drog tungt efter
andan och stannade ett ögonblick för att torka svetten ur pannan.

Han trefvade sig nu fram mot en punkt något till vänster
om bergknallens naggade ytterlinje, tills han kom alldeles inpå
den. Då tog han tvärt af till vänster för att finna den sluttning,
uppför hvilken han måste klättra för att uppnå skrefvan. I några
minuter irrade han omkring. Natten var mörkare än någonsin,
men han visste, att han följde rätt riktning, ty marken blef ojämn
och uppblött, och de lösa stenarna förekommo talrikare.

Slutligen, alldeles invid sig, urskilde han de höga
tvillingklipporna, som i sitt famntag slöto den döde björnen. Efter att
på händer och knän ha kraflat sig uppför den branta sluttningen,
kom han till toppen, där han sträckte ut handen och trefvade hit
och dit efter det hängande repet. Han snuddade vid det fick
tag däruti och ryckte sakta. Han kände, att signalen besvarades
Ah-Sam hade troget stannat kvar på sin post ofvanför. Spännande
sina muskler äntrade han uppför repet, och snart hälsades han af
Ah-Sams välkomnande händer, där han stod utanför ingången till
grottan.

— Mig tänka rysseman fångat, sade kinesen.

— Ännu inte, Ah-Sam. Drag nu upp repet, så följas vi
åt tillbaka till damerna.

Mörker och tystnad rufvade snart öfver den skrofliga
bergkammen. De tindrande stjärnorna sågo ingenting; intet ljud störde
stillheten, utom då vid midnatt en svulten varg kom smygande
till sluttningens fot och fnös af belåtenhet, då han slog sina klor
i björnkadavret.
</chapter>

<chapter name="XVIII. Kosacklägret stormas">
<h2><small>XVIII.

</small>Kosacklägret stormas.</h2>

I nattens mörkaste stund skulle ett lodjurs ögon, men ingen
annans ha kunnat se ett rep tungt svänga från grottans smala
öppning högt ofvan branten. Om djuret ej skrämts bort, hade
det kunnat se en mörk gestalt tyst och varsamt fira sig utför
repet — en man, med geväret hängande i en rem på ryggen. Han
nådde lyckligt och väl sluttningen och blef stående där.

Några ögonblick senare följde ännu en man, och vägledd
af den förste hamnade han vid foten af sluttningen, där han
afbröt den halft storknade vargens kvällsvard. Den förste mannen
återvände till toppen och tog emot en tredje uppifrån, hvilken
han placerade halfvägs nedåt sluttningen. Denna manöver
upprepades, tills han var i stånd att, utan att själf stiga ned, föra
hvarje nykomling öfver från hand till hand.

När femtio män på detta sätt stigit ned och samlats på
sluttningen, ledde den förste mannen lika tyst och försiktigt ned dem
mellan kullerstenarna, tills de kommo fram på öppen mark.
Sedan stannade han, och efter att ha placerat sina följeslagare
ungefär tre steg från hvarandra, drog han upp ur fickan ett långt rep,
hopsnodt af tunnt bomullstyg, hvilket han skickade i väg utmed
den långa raden, så att hvarje man grep om det med vänstra
handen.

Till sist fattade anföraren själf om tygrepet och anträdde
vandringen framåt, åtföljd af alla de andra, längs en kosa, som
så noggrannt som möjligt närmade sig den, hvilken han tagit för
omkring sex timmar sedan. Då och då ryckte han en smula på
linan; de andra stannade då genast, medan han närmare såg sig
om för att orientera sig.

Omsider kom han fram till en plats, hvarifrån han
hoppades få fiendens läger i sikte. Det var nästan omöjligt att
urskilja, ty eldarna brunno mycket lågt. Sneddande rundt bortre
sidan af sluttningen kom den långa gåsraden af män slutligen
fram till ändpunkten af den i halfcirkel gående väg, som deras
anförare förut följt. Man kunde nu dunkelt urskilja gestalterna af
de ryska vaktposterna, som med afmätta steg vandrade af och an.

Efter att ha afskilt tio män, lämnade Bob de återstående
fyrtio kvar framför det ryska lägret. Med de tio smög han
vidare till en plats invid sluttningen något längre framåt. Därefter
nalkades han ytterligare några steg, väntade, tills den närmaste
vaktposten börjat aflägsna sig, och smög därpå vidare, alltjämt
hållande i tåget och följd af männen, tills han kom några alnar
från den punkt, där vaktposten brukade vända.

Just som han uppnådde denna plats, stötte hans fot mot
något hinder. Han var nära att falla, men återfick med en
ansträngning jämnvikten och böjde sig ned för att känna efter hvad
det var, som låg i vägen. Det var en utsträckt människokropp.
Ögonblickligen satte han handen för den fallnes mun för att
hindra honom att ropa. Men någonting i beröringen väckte en
misstanke. Han lade handen på mannens hjärta; det hade
upphört att slå.

I nästa ögonblick kastade han sig framstupa på marken,
och de tio andra följde hans exempel och blefvo orörligt liggande
på marken. Vaktposten, som ej anade oråd, kom gående tillbaka
den vanda vägen, nådde dess slutpunkt, vände om och vandrade
åter tillbaka. Bob reste sig i framåtlutad ställning, och tätt följd

af sina tio kröp han tvärs öfver vaktpostens stråkväg och bort
emot de tjudrade hästarna. Från en hördes ett sakta gnäggande,
från en annan ett fnysande; annars förnams icke ett ljud.

De tysta tio smögo sig rundt omkring djuren, så att de
kommo mellan dem och sluttningen. Plötsligt ljöd ett skri — en
vaktposts lystringsrop. Ögonblickligen afsköt Bob sin pistol och
störtade fram mot den slocknande elden, som han med en spark
fick att lifligt flamma upp. I nästa ögonblick följde ett nytt anskri,
ett tumult och en förvirring utan like öfver hela lägret.

Pistolskottet hade varit en öfverenskommen signal, att de
fyrtio skulle rusa fram. Den lyddes ögonblickligen. När de
yrvakna ryssarna väl kafvat sig på fötter, funno de sig genom en
fientlig styrka afskurna från sina hästar, och en ännu större styrka.
kom under tjut och hojtande störtande öfver dem framifrån. I
vild förvirring och fasa rusade de planlöst hit och dit; många
gjorde ej ens något försök att gripa sina gevär. De rusade ut
mot uppgången till klyftan, och deras springande gestalter bildade
utmärkta skottaflor i eldskenet.

Under tiden skyndade Bob mot det träd, hvarvid han sett
Kobo stå fastbunden, rädd för att han skulle kunna träffas af
någon förlupen kula. Till hans förvåning var fången borta.

Men nu fanns ingen tid att fundera på detta försvinnande.
Utan att stanna störtade Bob framåt, och de tio männen följde
under höga rop i hans spår tvärs öfver de låga skyddstälten,
kokapparaterna, de öfvergifna gevären och spjuten och de
mångahanda förnödenheter, som höra till ett litet krigsläger. Den
öfverrumplande skaran rönte så godt som intet motstånd, och när
ryssarna i vild förfäran flydde mot barrikaden, foro de som en
stormvind tvärs igenom det uppskrämda mandschuriska lägret och
drogo dess invånare med på sin vilda flykt.

De ryssar, som fått sig plats anvisad nedanför barrikaden
under uppgången till klyftan, grepo till vapen, men visste i sin
förvirring hvarken in eller ut, och när de plötsligt angrepos i
ryggen af den lilla styrka tjuntjuser Bob lämnat kvar uppe i
hålvägen, svek dem modet, och de flydde med de öfriga utför
sluttningarna, förföljda i mörkret af de triumferande banditerna.

På Bobs befallning ropade Ah-Sam, den främste af de tio,

åt tjuntjuserna att vända om; ingenting vanns ju med att förfölja
de flyende ännu längre. Men befallningen skreks ut för döfva
öron; endast två eller tre lydde order, medan resten med
förtjusning begagnade tillfället att få göra upp gamla mellanhafvanden.

Under den allmänna villervallan hade tatarernas hästar slitit
sig lösa och galopperat bort, men kosackernas sedigare djur stodo
kvar, och kring dem uppställde nu Bob vakt. Sedan fick han
åter lägereldarna att brinna friskt, så att de tjänade som vårdkasar
åt hans egna män, och så afvaktade han deras återkomst.

De vände småningom åter i grupper om tre eller fyra
under den närmaste halftimmen. Några fångar medförde de ej, men
genom Ah-Sam fick Bob veta, att mången kosack och mången
tatar låg död mellan lägret och bergsluttningen.

Bob hade redan tillvaratagit ett nittiotal gevär, som lämnats
i sticket af de flyende, och satt sitt folk att samla ihop så mycken
ammunition de träffade på. Så förströdda som fienderna voro
öfver hela trakten, där de nu rusade blindt omkring i mörkret, de
flesta utan vapen, alla sannolikt utan hästar, kände Bob, att han
numera hade föga att frukta af dem. Den egentliga faran skulle
närmast ligga däruti, att en förstärkning var på väg för att förena
sig med den ursprungliga styrkan, eller att ryktet om
öfverrumplingen eller åsynen af de bortsprungna hästarna skulle i hast kalla
någon rysk truppafdelning till platsen.

Det var oundgängligen nödvändigt, att segrarna så snart som
möjligt drogo sig tillbaka inom sitt befästa område. De hade
bemäktigat sig så många hästar, att hela styrkan nu kunde rida,
och i lägren hade anträffats lifsmedelsförråd tillräckliga för
åtskilliga dagar. Efter att genom Ah-Sam ha gifvit männen order
att bära upp i klyftan allt hvad de kunde komma öfver och leda
in hästarna genom gluggarna i barrikaden, gick Bob för att söka
rätt på Sing-Tscheng och med honom diskutera situationen.

När han hunnit ned till den undre barrikaden, förde man
fram till honom en sårad tatar, som hittats gömd bakom klipporna.
Bob lät genast Ah-Sam förhöra honom och frågade särskildt efter
den kines, som han sett stå bunden vid trädet.

Han fick då veta, att Tschang-Wo för två dagar sedan
återkommit till lägret, sedan han lyckats rymma från klyftan, och haft

ett långt samtal med kosackkaptenen. Han hade därpå ridit bort
österut. Under hans frånvaro hade kinesen infångats, och som
man hade anledning att tro honom vara en japansk spion, hade
han bundits, tills han skulle kunna afföras till hufvudkvarteret.
Tataren blef mycket häpen, när han hörde, att fången rymt. Det
var honom obegripligt.

När Bob med någon svårighet fått rätt på Sing-Tscheng och
frågat honom, hvad han tillrådde, svarade höfdingen, att han inte
var rädd för ryssarna, men väl för Tschang-Wo. Det var en
mycket stor man, mycket mäktig, mycket slug... En stor mängd
tatarer voro honom underdåniga och lydde hans minsta vink;
hans ointagliga stamhåll låg endast två dagsmarscher längre bort
i bergen. Underligt var, att han ej redan fört fram en
öfverväldigande massa af sina banditer för att storma klyftan. Bob
förmodade, att orsaken var den, att en stor rysk förstärkning
väntades. Det fanns föga utsikt till byte, äfven om tjuntjuserna
besegrades, och Tschang-Wo såge nog hellre, att ryssarna voro
de anfallande än att han själf löpte risken att förlora en stor
mängd folk.

Höfdingen medgaf, att detta skulle kunna vara skälet, men
han påpekade därjämte, att Tschang-Wo, som ännu ej smält
förödmjukelsen af att själf ha blifvit fångad, skulle ha ett starkt
personligt intresse af att garnisonen uppe i klyftan nedhögges till
sista man. Om han nu begifvit sig till sitt högkvarter för att
hämta mera folk, skulle han när som helst kunna vara åter,
medförande en styrka, som kanske uppgick till fyra, fem hundra man.
Tydligen fick man icke dröja ett ögonblick med att åter försätta
sig utom håll för honom.

Bob frågade vidare, huruvida Sing-Tscheng var villig att
enligt sitt löfte följa hans sällskap tvärs öfver Yalufloden. Mannen
försäkrade, att han var mycket hågad att göra detta, om den ärade
främlingen fortfarande ville lämna honom bistånd. Själf visste
han, att han befann sig i ett farligt läge. Drog han västerut,
skulle han löpa fara att stöta på ryssarna; sökte han undkomma
åt öster, skulle han nästan säkert möta Tschang-Wo.

Norrut stängdes vägen af höga berg. Den enda kosa, som
var möjlig att taga, löpte söderut, och den förde direkte till de

af ryssarna besatta sträckorna längs Yalu. Men han kände till en
svår och föga använd stig tvärs igenom fjällen, som de möjligen
skulle kunna använda. Den skulle föra dem fram till ett ställe,
där man kunde vada öfver floden och där de ryska trupper, som
måhända befunne sig i grannskapet, endast skulle vara helt små
afdelningar, upptagna med att vakta vadställena och passen.

Bob frågade, huruvida mannen var säker om att hitta rätt.
Han svarade, att han kände hvarje steg af vägen.

— Då våga vi försöket, sade Bob. — Ah-Sam, bed honom
ha sitt folk i ordning, så att vi kunna begifva oss åstad så fort
det blifvit nog ljust för att se att gå. Jag skall gå och
underrätta damerna.

Fru Pottle nästan tog Bob i famn, när han uppenbarade sig.

— Min käre gosse, utbrast hon, vi ha lefvat i en förfärlig
skräck för er skull. Hvad har ni haft för er?

Bob redogjorde i korthet för stormningen af ryssarnas läger,
hvilken lyckats bättre än han någonsin vågat hoppas.

— Ja, där kan man se! sade frun, när han slutat sin historia.
— Var det inte det jag sa', Ethel, att herr Fawcett skulle nog
reda sig ur svårigheten. Herr Fawcett, det är stor synd, att ni
blifvit ingenjör, ni skulle slagit er på soldatyrket. Komma vi
bara till en telegrafstation, skall jag tråda en lång artikel om er
till min tidning, och var säker på, att de sedan hemma i mitt land
komma att täfla om att göra er de förmånligaste anbud!

— Tant, herr Fawcett är bestämdt alldeles uttröttad, sade
Ethel. — Ha vi något te kvar?

— Visst ha vi det! Ack, kära ni, så glömsk jag är! Herr
Fawcett, ni får en rykande kopp om fem minuter.

— Och sedan talar ni ju om för oss, hvad som skall göras
härnäst, säg? bad Ethel.

I den allra första skumma gryningen drog ett långt tåg af
ryttare och fotgängare försiktigt ut ur klyftan. Röfvarhöfdingen
visade vägen, ridande på en stark koreansk pony. Efter honom
kom halfva antalet af hans män och sedan damerna, åt hvilka
man i största hast gjort i ordning sidsadlar. Sist följde den
återstående delen af styrkan, alla till häst. Så pass rikliga förråd hade

anträffats i det ryska lägret, att alle man fått det goda mål mat,
hvaraf de så länge varit i behof.

Bob red ibland i spetsen bredvid höfdingen och höll sig
ibland hos damerna, som voro vid det briljantaste lynne, nu när
de senaste dagarnas oro och spänning var öfver. Han red vid
deras sida, när de passerade platsen för den nattliga
öfverrumplingen, och han försökte draga deras uppmärksamhet från de
alltför tydliga bevisen på hur blodigt där gått till.

Sing-Tscheng ledde tåget tvärs öfver krönet af den kulle,
på hvilken ryssarna först fattat posto, hvarefter han tog af i nära
nog sydvästlig riktning. Medan de redo, blef en bergskedja synlig
på afstånd, och dess utlöpare började redan efter ett par tre mil.
Ryttarna styrde rakt på denna kuperade mark, och sedan de
tillryggalagt flere mil i ständig stigning, närmade de sig hvad som
tycktes vara en nästan lodrät klippvägg.

Ej förrän de kommit endast några famnar från den, sågo
de, som ej förut besökt trakten, någon möjlighet att öfvervinna
detta skenbara hinder. Trygg och säker på sin sak förde
höfdingen sitt folk i gåsmarsch uppåt en smal, svindlande stig, som
i sick-sack snodde sig uppför klippväggen. Hästarna hade mycket
besvär att behålla fotfästet, men de voro vana vid bergklättringar
och förde hela sällskapet upp utan missöden. När vägen var
som svårast, stego både Bob och Ah-Sam af och ledde damernas
hästar. Den förre anade af fru Pottles förfärade uppsyn, när hon
red rundt besvärliga klipputsprång och såg den svindlande
afgrunden gapa alldeles invid sig, att hennes reslusta nu var
tillfredsställd för mången god dag.

Efter en halftimmes svår ridt kommo de flyende upp på en
höjd, hvarifrån de hade utsikt öfver slagfältet, där kampen så
nyligen stått. Det låg utbredt som en karta i det klara solskenet,
långt bakom dem. Stigen gjorde därefter en krökning, och
utsikten var stängd.

Höfdingen red alltjämt vidare in bland ödsliga berg, där ej
en skymt af människoboningar skönjdes. Än befunno de sig djupt
inne i en hålväg, än färdades de mödosamt uppför en brant
klippvägg, som från foten tycktes omöjlig att bestiga. Hästarna voro
vid friska krafter, när de anträdde färden, och trafvade duktigt

på. Blott ett par gånger gjorde man halt för att äta och hvila
en stund, men eljes fortsattes marschen oafbrutet ända till
skymningen. Då utvalde Bob och Sing-Tscheng en lämplig plats för
att slå läger, där man var något så när skyddad för vinden, som
blåste kallare, när det led mot kvällen. Vakter utställdes
omkring lägret, men de mörka timmarna förgingo, utan att
någonting störande inträffade. Ännu så länge tydde ingenting på, att
de flyende förföljdes.

Nästa morgon togs marschen åter upp och fortsatte genom
samma slags ogästvänliga trakter till fram emot tre på
eftermiddagen. Då, just som ryttarna klättrade uppför hvad som tycktes
vara den högsta topp, som de ännu haft att bestiga, höll
höfdingen plötsligt in sin häst, hoppade af och tecknade åt de öfriga
i sällskapet att följa hans exempel. Han sade hastigt några ord
åt sina män; sedan vinkade han åt Bob och Ah-Sam att följa
med och gick försiktigt till fots uppåt den lilla sträcka af
sluttningen, som ännu höjde sig framför dem.

När de kommit upp på toppen, utbredde sig framför dem
ett det vackraste panorama. På ett afstånd af hvad Bob kunde
tro vara omkring fem mil, sågo de en bred flod, som flöt öfver
slätten från öster till väster och på ett ställe vidgade sig nästan
till en sjö, strödd med öar. Kullar af växlande höjd dolde här
och där sträckor af floden. Åt andra hållet utpekade höfdingen
en bebyggd sträcka, som nätt och jämt var synlig genom en lätt
solrök.

— Viju, sade han.

Bob såg på staden med ett visst intresse, i det han tänkte
tillbaka på de föga angenäma minnen han hade från den.
Nedanför till vänster, mellan åskådarna och floden, som delvis
undanskymdes däraf, låg en brant bergknalle, som höfdingen kallade
Hushan.

— Han heta Tigerkulle, förklarade Ah-Sam.

— Hvad är det där? frågade Bob, i det han pekade på en
smalare flod till höger, som slingrade sig mellan kullarna och
försvann bakom Tigerkullen i riktning mot Yalu.

— Ai-ho, sade höfdingen.

På andra sidan Ai-ho, mellan denna flod och Yalu, låg en

stad som, ehuru den föreföll större än Viju, Bob i själfva verket
ansåg vara mindre, eftersom den låg mycket närmare
observationspunkten.

— Kiu-lien-tscheng, upplyste höfdingen till svar på Bobs
stumma fråga.

Bob drog sig till minnes, att denna plats spelat en viktig
roll i det kinesiska kriget. Den var för öfrigt skådeplatsen för
Kobo Rokuro Sans tappra bedrift, då hans kompani var det första,
som inträngde i staden.

På andra sidan Kiu-lien-tscheng vid floden, men doldt af
mellanliggande höjder, låg Antung, en plats, från hvilken Bob
ägde bittra minnen.

När han blickade mot Viju, kunde han urskilja åtskilliga
små svarta rörliga punkter, som utan tvifvel voro kompanier eller
regementen, hvilka rörde sig kring staden, och på andra sidan
därom upptäckte han en lång rad forvagnar, hvilka närmade sig
norrifrån. Han mönstrade hela landskapet med noggrannhet och
intresse.

Den första större operationen under det japanska fälttåget till
lands måste utan tvifvel vara öfvergången af Yalu; den komme
antagligen att äga rum inom de närmaste få veckorna, vid vårens
början. Hvar skulle den afgörande drabbningen utkämpas? Om
den japanska armén försökte anställa en flodöfvergång någonstädes
i den trakt, som här låg utbredd framför honom, skulle den i
sanning få en hård nöt att knäcka. Den vilda och oländiga trakten
ända upp till norr om Yalu tycktes erbjuda idealiska
försvarspositioner, och Bob kände sig öfvertygad om, att de ryska
fortifikationsofficerarna dragit all fördel af landets naturliga beskaffenhet.

— En särdeles stark ställning, herr Fawcett!

Orden stämde så fullkomligt öfverens med hans outtalade
tankar, att han i första ögonblicket knappast märkte, att de yttrats
af någon annan.

Så vände han sig häftigt om och såg, att höfdingen och
Ah-Sam stodo med höjda gevär och fingrarna redan på trycket.
När han följde deras uppåtvända blick, upptäckte han en liten
undersätsig kines mellan två klippor högt öfver hans hufvud. Just
som hans blick träffade kinesen, sänkte Ah-Sam geväret och sade

några ord till Sing-Tscheng. Och plötsligt förstod Bob. Han
steg ifrigt fram och ropade med utsträckt hand:

— Kobo San! Ni vet inte, hur glad jag är att åter se er!
sade han varmt. — Är ni frisk och sund? Hur i all världen
lyckades ni undkomma?

— Det skall jag nog tala om för er, svarade Kobo. — Men,
förlåt mig, jag är förfärligt hungrig. Har ni en smula ris till
öfverlopps?

— Ah-Sam, sade Bob, spring tillbaka och bed fru Pottle
laga i ordning ett mål mat åt en god vän till mig. Om fem
minuter finns det alltid någonting för er att få. Käre Kobo San,
hvad jag är glad åt att se er! Jag hoppades visserligen, att ni
lyckats komma undan, men ovissheten —

— Ni tycks ha reda på, att jag varit fånge?

— Ja visst! Den här gången var det er tur. Det bara
grämer mig, att ni inte gaf mig tillfälle att rädda er!... Men
kom med nu, så får jag föra er till damerna. De komma att
bli förtjusta åt att få se er.

— Förlåt mig, sade ni inte nyss fru Pottle?

— Jo — känner ni henne?

— Hon utgör för närvarande föremålet för en diplomatisk
skriftväxling mellan Förenta staterna och Japan, sade Kobo
småleende. — Jag förmodar hon är änka efter herr Isidore G. Pottle;
honom kände jag.

— Så egendomligt! Men kom, ni är väl alldeles uthungrad!

Kobo vandrade långsamt utför sluttningen. Bob märkte, att
han haltade.

— Är ni skadad, sir? frågade han.

— Litet grand i ena foten.

— En ledvrickning, kanske. Det här är mycket svår terräng
för fotvandrare.

— Nej, det var en mandschurisk kula.

— Herre Gud! Då lider ni väl rysliga plågor? Låt mig
få stödja er!

— Det är ingenting — bara en skråma.

Men Bob förstod af det sätt, hvarpå han satte foten på
marken, att skadan ej var så obetydlig som Kobo ville förmå honom

att tro. Lyckligtvis hade de ej många famnar att gå, innan de
kommo fram till den plats, där den öfriga delen af sällskapet
gjort halt.

— Fru Pottle — får jag för er presentera en god vän till
mig — Rokuro Kobo San.

Kobo bugade sig, och fru Pottle, som kastat en snabb blick
på hans dräkt, drog med mycken ledighet sin slutsats och sade
med sitt välvilligaste pidschintonfall:

— Mycke glad råka sådan snäll man!

— Fägnar mig särdeles, min fru, svarade Kobo utan att
ändra en min, i det han åter bugade sig.

Bob och Ethel hade instinktmässigt vändt sig bort för att
dölja sin munterhet, och fru Pottle återtog dröjande, med en
häpen och öfverraskad blick på den förmente kinesen:

— Jag ber om ursäkt, men —

— Jag är japan, min fru. Jag vill minnas, att jag en gång
råkat er högt värderade make, herr Isidore G. Pottle.

— Åh!...

Fru Pottle blef så öfverväldigad, att hon ej fick fram ett
ord mera.

För att dölja sin förlägenhet befallde hon med en viftning
af sin paraply Ah-Sam hämta maten, som hon gjort i ordning,
och Kobo tog begärligt för sig, i det han berättade, att han
ingenting ätit på nästan två dagar. När han stillat sin hunger, gaf
man från ömse håll förklaringar. Kobos historia, berättad på
hans eget lugna, lidelsefria sätt, gjorde ett starkt intryck på
damerna, och fru Pottle utbrast ofta:

— Det är underbart! Högst underbart!

I Liao-yang, förklarade Kobo, hade han gjort en upptäckt,
som lofvade bli af stor vikt för hans regering. Det var en viss
risk förenad med att skyndsamt bringa general Kuroki denna
nyhet, men ganska mycket stod på spel, och han beslöt sig för att
taga kortaste vägen, stora landsvägen genom Feng-huang-tscheng,
Kiu-lien-tscheng och Viju, fastän den var mycket trafikerad. I sin
förklädnad som kinesisk köpman hoppades han kunna undgå
upptäckt. För säkerhets skull hade han emellertid sändt sin tjänare
Taru med muntligt besked öfver Yongampo, i den förhoppningen

att han i alla händelser skulle lyckas öfvergå Yalufloden nära dess
mynning.

Försedd med papper, mot hvilka ingenting kunde invändas,
hade han själf färdats utan att antastas, till dess han kom ett
stycke förbi Feng-huang-tscheng. Men då upphanns han af ett
sällskap af två kosacker och tre tatarer, som hejdade honom och
underkastade honom ett strängt förhör. Den ene af tatarerna tog
tag i hans hårpiska, och som han var missbelåten med svaren,
ruskade han förargad i denna prydnad — med den påföljd, att
han fick den i handen. Tatarens misstankar ökades då ännu mera,
ehuru det icke är någon sällsynthet, att en kines, hvars egna
lockar äro något glesa, sätter på sig en lösfläta.

Kobo togs till fånga och fördes med af den lilla truppen,
som tog af österut från stora landsvägen och begaf sig inåt
bergstrakten. Af lösryckta ord af deras samtal uppfattade han, att de
skickats för att hämta hjälp åt en styrka, han kunde ej säga hur
stor, som föresatt sig att utrota ett band tjuntjuser, hvilket
förskansat sig inne i en bergsklyfta, men att de återvände med
oförrättadt ärende, eftersom ryssarna ej kunnat afvara några trupper
för detta ändamål.

Männen diskuterade sinsemellan, hvad som skulle bli följden
af att de icke fått med sig någon undsättningsstyrka. Det skulle
naturligtvis bli nödvändigt för tatarhöfdingen att skicka efter folk
från sitt eget hufvudkvarter tre dagsmarscher längre bort — en
åtgärd, som de af en eller annan orsak trodde, att han skulle
högst ogärna tillgripa. Men Tschang-Wo, som de kallade honom,
hade svurit att göra ända på just detta röfvarband; det hade länge
varit honom en nagel i ögat, och han hade nu ökad anledning
att vara hätsk mot dess medlemmar, ty de hade bemäktigat sig
honom och hållit honom fången, ända tills han lyckats rymma
genom att befria sig från repen och döda en vaktpost.

Kobo fördes nu in i ryssarnas och mandschurernas läger
och ställdes inför kosackkaptenen. Tschang-Wo var för tillfället
där. Han igenkände ögonblickligen den japan, som han hade
så starka skäl att hata, och han begärde, att fången skulle
undergå tortyr.

Men när man frågade honom, hvarför han yrkade på detta,

hade han genom sina egna medgifvanden, hur motvilligt de än
afgåfvos, visat, att fången var en alltför viktig person för att helt
kort och godt torteras till döds. Hans yrkanden afvisades af
kosackkaptenen, som beslöt att föra japanen till Feng-huang-tscheng
så fort man expedierat tjuntjuserna uppe i deras klyfta. I sin
ifver att utkräfva hämnd på sin gamle fiende beslöt Tschang-Wo
hämta förstärkning från sin egen befästa plats uppe i bergen, så
att man så mycket förr kunde bli de besvärliga tjuntjuserna kvitt,
och han begaf sig bort redan samma dag.

— Men hur bar ni er åt för att rymma? frågade Bob. — Jag 
såg er ju bunden vid ett träd.

— Vi hade en hemlig agent i mandschurernas läger, svarade 
Kobo lugnt. — Han skar af mina rep, sedan det blifvit
mörkt, och jag smög mig bort. Det blef visst något bråk strax
därefter, men natten var mörk, och mig kunde ingen hitta.

Bob kom ihåg den döde tataren, som han snubblat öfver
strax invid ryssarnas läger. Det hade tydligen varit Kobos
hemlige medhjälpare. Han hade gått döden till mötes, därigenom att
han räddat Kobo, och Kobo talade helt lugnt om något »bråk»!

Efter rymningen hade Kobo vandrat vidare österut under
natten, och i daggryningen befann han sig långt ifrån platsen.
Han fortsatte sin vandring till fram på middagen, då han hade
den oturen att upptäckas af en skara tatarer — just den
undsättningsstyrka, som Tschang-Wo själf varit och hämtat för att föra
till ryssarnas läger. Ögonblickligen hade han hela bandet om
fyrahundra män efter sig. I tre timmar jagade de honom inne
bland bergen. Som de redo, hade de ibland fördel framför
honom, men stundom voro deras hästar dem endast till besvär.

Kobo var emellertid matt af hunger och alla strapatser. De
vunno på honom långsamt, men säkert. Terrängens beskaffenhet gaf
honom heller intet tillfälle att öfverlista dem. Mer än en gång kunde
de med lätthet ha skjutit honom, och den omständigheten, att de
icke gjorde detta, utvisade, att Tschang-Wo gifvit befallning om
att han skulle fångas lefvande och sparas för en utan tvifvel
långsammare och mycket ohyggligare död.

Till sist var han nästan upphunnen; Tschang-Wo och ett
halft dussin män voro blott ett kort stycke efter honom, och de

ledde sina hästar uppför en klippig stig, alltför brant och
slingrande för att tillåta ridt. Kobo viste, att så fort de blefvo i stånd
att åter sätta sig upp, måste han bli upphunnen; tillfångatagandet
syntes oundvikligt.

Ängslig, nästan förtviflad spanade han omkring sig efter
någon utväg att slippa undan. På motsatta sidan af den branta
klyfta, utmed hvars rand han gick, såg han ett klipputsprång skjuta
fram. Det låg på en punkt tämligen nära den stig han följde,
men sedan vidgades åter svalget. En stråle af hopp lyste fram
genom mörkret. Att hoppa tvärs öfver bråddjupet var dock
förenadt med ohygglig fara; klippväggarna sänkte sig lodrätt ett par
hundra famnar, och fick han ej stadigt fotfäste, skulle han störta
ned och krossas.

Inom ett ögonblick fattade han sitt beslut. Med uppkallande
af alla sina återstående krafter tog han språnget. Hans fötter
kommo ned på den smala klipphällen. Ett ögonblick vacklade
han, och hans lif berodde på förmågan att behålla jämnvikten —
en tum bakåt betydde lif eller död. Men krisen varade blott ett
ögonblick. Han föll framåt och var räddad.

Under tiden hastade förföljarna framåt den stig han nyss
lämnat. De kommo till det ställe, där Kobo tagit sitt förtviflade
språng, och fastän Tschang-Wo rasade och förbannade, ville ingen
af dem våga risken. Att söka nå bytet någon annan väg skulle
innebära stor tidsförlust, och afståndet mellan den förföljde och
den ökades med hvarje ögonblick.

Då höjde Tschang-Wo sitt gevär och sköt. Hans skott
träffade Kobo i foten.

När han hunnit så långt i sin skildring, reste sig Ethel sakta
och smög sig bort.

Trots såret hade Kobo vandrat vidare, tills det började
skymma. Han hade ej fått någon mat eller dryck, han hade
färdats så godt som utan någon hvilostund ett helt dygn, men han
hade i alla fall ej råd att dröja på vägen. Ända tills han hunnit
fram till japanernas hufvudkvarter, skulle han sväfva i ständig
fara, och det var dessutom trängande nödvändigt att han lämnade
general Kuroki den upplysning, som han förskaffat sig. Han
hvilade sig några timmar, frusen, hungrig, med tilltagande plågor.

Han förband den skadade foten så godt sig göra lät och började
därpå åter sin vandring i dagbräckningen.

— Jag skattar mig lycklig att ha råkat på er, herr Fawcett,
sade han. — Ni kan måhända låna mig en häst. Jag måste
raska på, här lura så många faror rundtomkring, att min tjänare
Taru kanske ej heller kommer fram.

Om såret nämnde han icke ett ord. Han röjde ingen
nyfikenhet beträffande det sätt, hvarpå Bob fått reda på hans
fångenskap, ej heller beträffande det underliga sällskap, hvari han funnit
den unge engelsmannen. Hans sinne behärskades uteslutande af
farhågorna, att de viktiga underrättelserna ej i tid skulle nå
generalen.

Osedd af Bob hade Ethel nu återvändt, bärande en
tennmugg, som tillhörde Ah-Sam och som hon fyllt med vatten. Hon
sade några ord till fru Pottle, hvarpå denna dam genast steg fram.

— Nu, sir, tillåter ni mig nog att se om er fot. Det går
inte an, att ni fortsätter så här. Var snäll och tag af er skon.

Fru Pottles sätt tålde ingen motsägelse. Efter några minuter
hade hon skickligt förbundit den sårade foten, hvilket inbragte
henne några artiga uttryck af tacksamhet. Sedan fick Kobo en
af de hästar, som fördes lösa vid tygeln, och hela sällskapet satte
sig åter i gång, noggrannt undvikande risken att för tydligt träda
fram vid horisonten.

Medan de redo, gaf Bob Kobo en redogörelse för hvad han
upplefvat, sedan de skildes åt hemma hos den kines, som så
vänligt härbärgerat dem för omkring tio dagar sedan, och fru Pottle
fann tillfälle ej endast att berömma Bobs klokhet och rådighet,
utan äfven att utröna de närmare omständigheter, hvarunder Kobo
San sammanträffat med hennes aflidne man, herr Isidore G. Pottle.

De ridande färdades nu österut, i en riktning parallel med
Yalufloden. Sing-Tscheng var angelägen om att komma ned till
floden vid ett vadställe, som han kände till, flere mil ofvanför
Viju. Det var föga troligt, att det bevakades af ryssarna, såvida
japanerna höllo till helt nära floden, hvilket föreföll osannolikt.
Kanhända bevakades det af en mindre truppafdelning; i så fall
finge hela sällskapet göra sig beredt att öfverrumpla bevakningen,
och enhvar fick söka komma öfver floden bäst han kunde.


På aftonen mötte de två mandschuriska bönder, som de ifrigt
utfrågade i förhoppning att få några bestämda upplysningar, men
de vägrade att gifva något besked. Kobo föreslog, att man för
säkerhets skull skulle taga med dessa bönder. De tvungos
följaktligen att rida med sällskapet under återstoden af färden.

Vid mörkrets inbrott slogo de läger i bergen omkring två
mil från vadstället. Ingen eld tändes, och den strängaste tystnad
påbjöds. Bob gjorde hvad han kunde för damernas
bekvämlighet, och dessa visade ett sällspordt mod och en ovanlig uthållighet
under den långa och mödosamma färd, som de måste deltaga uti.

Dubbla vaktposter utsattes för att förebygga risken af
öfverrumpling under natten. Ingenting störde hvilan i lägret, men icke
desto mindre kände sig Bob mycket ängslig. Utan rast eller ro
vankade han omkring bland de utsträckta gestalterna, lyssnande,
spejande, grubblande. Kobo yrkade på att få tjänstgöra äfven han,
och på så sätt kunde Bob få taga sig ett par timmars sömn.
Äfven Kobo var orolig och sågs ofta anstränga sin hörsel för att
söka uppfatta något ljud.

Fru Pottle och Ethel sofvo tryggt hela natten — för första
gången, sade de, efter sin flykt från Mukden. Medvetandet, att
de nu hade Korea så nära, hade gifvit dem nytt hopp om att
ändtligen åter uppnå tryggade förhållanden, och hur stort deras
förtroende än var till Bob, tycktes de känna sig ytterligare
lugnade genom Kobos närvaro. Honom betraktade i synnerhet Ethel
med mycken beundran och vördnad.

Under dessa nattliga timmar låg Tschang-Wo med
fyrahundra af sina mandschuriska banditer i en liten dalsänka föga
mer än en mil längre bort. Endast den slumpen, att han råkat
på en lämplig lägerplats, hade förmått honom att göra halt just
lagom för att icke upptäcka flyktingarnas uppehållsort. Och äfven
som det nu var, hade det ej behöfts mer än ett oförsiktigt rop,
ett ljussken, ett händelsevis aflossadt skott, som gaf eko i dessa
ensliga bergstrakters stilla luft, för att han som en roffågel skulle
slå ned på sitt rof. Hvarken Bob eller Kobo ens misstänkte denna
obarmhärtige fiendes närhet, men genom sin sällsamma oro togo
de ett omedvetet intryck däraf.

Under den timme, som föregick daggryningen, diskuterade

Bob och Kobo situationen med röfvarhöfdingen. Alla voro
ense om, att om flodöfvergången måste ske hals öfver hufvud
under kamp mot fienden, var det bäst att företaga den snarast
möjligt.

Något före soluppgången bröt man därför upp under
fullständig tystnad, och man satte sig försiktigt i rörelse mot Yalu.
Samma marschordning iakttogs som man följt alltsedan uppbrottet
från klyftan, blott med den skillnaden, att Bob och Ah-Sam nu
redo i spetsen med tjuntjushöfdingen, medan damerna anförtrotts
åt Kobos vård.

De redo framåt under en haltimme; därefter föreslog Bob,
hvars nervositet ökades i samma mån som man närmade sig
floden, att två eller tre skulle till fots smyga före de andra för att
förvissa sig om att — i egentligaste mening — kusten var klar.
Vid närmare eftertanke beslöt han att gå själf i sällskap med
Ah-Sam och höfdingen. Han underrättade Kobo om sin afsikt.
Japanen fann förslaget godt och lofvade vara styresman för skaran,
tills Bob kom tillbaka.

De tre smögo sig nu åstad. Öfver himlen till vänster om
dem spred sig en matt ljusning, då de hörde sorlet af vatten i
framför sig. Följande ett spår, som höfdingen kände till, kommo
de slutligen fram till floden, till en punkt omkring en halfmil
nedanför vadstället. Ännu var det så pass skumt, att de ej utan
fara kunde fortsätta rekognosceringen; de lade sig därför ned i
skydd af ett busksnår och väntade några minuter. Sedan smögo
de sig åter framåt med än större varsamhet och med alla sinnen
spända.

De gjorde nästan genast en i hög grad oroväckande
upptäckt. Några famnar nedåt floden sågo de en rysk vaktpost. Ett
stycke längre bort, lägrad nära flodstranden, sågs en stor rysk
styrka bestående hufvudsakligen af kavalleri, men äfven af flere
infanteriregementen, och en ännu större styrka höll den motsatta
stranden besatt.

Ingenting utom det faktum, att ryssarna ej fruktade någon
fiende bakom sig, hade räddat Bob och hans sällskap från att falla
i deras händer. Äfven som det var, föreföll flyktingarnas
belägenhet nära nog förtviflad. Det var hopplöst att söka öfvergå

vadstället. När några tusen ryssar lågo på ömse sidor om floden,
hade de också säkert ute spejare i alla riktningar.

Ryssarnas närvaro i sådana mängder tycktes tyda på, att de
drifvits tvärs öfver Yalu, därför att japanerna ryckt närmare. Det
skulle då äfven vara omöjligt att öfvergå floden längre ned. För
öfrigt befann sig troligen hufvudstyrkan af den ryska armén stadd
på full reträtt längs stora landsvägen förbi Viju. Trakten var
helt visst alldeles öfversvämmad af ryssar. Hvad skulle man ta
sig till?

Höfdingen såg med harm och grämelse på Bob. Hade de
kommit så här långt endast för att i alla fall göras till fångar?

— Låt oss gå tillbaka till de andra, sade Bob lugnt.

Kobo tog emot de ledsamma underrättelserna med det
jämnmod, som var ett af hans karaktärsdrag. Han ställde några korta,
på sak gående frågor till Sing-Tscheng och sade därefter, vänd
till Bob:

— Han säger, att det finns ett annat vadställe högre uppåt
floden. Han känner stigen dit. Den är svår, till och med ännu
brantare än den, på hvilken vi kommit. Men vi måste våga
försöket. Jag tillråder emellertid, att damerna rida fram under eskort
och anhålla om ryssarnas beskydd. De skola af dem röna en
behandling, som helt visst icke kommer dem till del, om vi rätt
som det är stöta på Tschang-Wos band.

Bob såg sig om. Damerna befunno sig på något afstånd.
Båda buro i sitt yttre vittnesbörd om de sinnesrörelser och
strapatser, som de på senare tider fått genomgå. Fru Pottle hade
magrat; hennes kinder voro infallna och fårade, och morskheten
i hennes väsen hade alldeles försvunnit. Hennes brorsdotter var
icke så mycket förändrad, men Bob hade med ängslan gifvit akt
på ögonens nervöst plågade uttryck och de förr så friska
kindernas blekhet.

Han gick fram till dem och förklarade med några ord
situationens svårigheter. Han slöt med att tillråda dem att följa Kobos
förslag. Under några ögonblick tvekade fru Pottle, och hon såg
på Ethel med en skygg villrådighet, som verkade så mycket mera
rörande, eftersom den var så främmande för hennes natur.

— Tant lilla, sade Ethel, jag tycker vi borde stanna kvar

hos herr Fawcett. Jag är säker på, att vi komma att reda oss.
Snart äro vi ju framme. Det vore ändå synd att till sist ge vika.

— Ja, svarade den äldre damen med känsla och öfvertygelse,
du har rätt. Det är mycket snällt af er, herr Fawcett, men vi
kunna inte gå in därpå. Vi vilja inte slängas öfver till ryssarna.
Vi äro villiga att följa med er; när ämnar ni ge er i väg?
</chapter>

<chapter name="XIX. Bob går i kloster">
<h2><small>XIX.

</small>Bob går i kloster.</h2>

Inom ett par minuter begaf sig hela ryttarskaran tillbaka
samma väg som den kommit, under någon tid följande sina egna
spår. Sedan slog den in på ny riktning, med Sing-Tscheng i 
spetsen.

Men svårigheterna under denna färd voro ännu större än
mannen antydt. Vid nästan hvartenda steg mötte sällskapet en
ny fara. Stigen var så ojämn och stenig, att ridt var omöjlig. 
Alla måste stiga af och leda sina hästar. Ett enda steg på
oriktigt ställe kunde slunga häst och fotgängare öfver randen af en
afgrund och krossa dem i stycken hundratals alnar längre ned.
Bob trodde, att hans hår skulle hvitna, så mycken oro hade han
att utstå för damernas skull. Han ledde dem vid handen i hvarje
krök och sökte afleda deras uppmärksamhet, när stigen gick
utmed mer än vanligt svindlande branter. De knogade vidare med
hjältemodig beslutsamhet, och Bob lät dem aldrig få veta, att
under dagens lopp två tjuntjuser i den långa raden trampat fel och
störtat ned i bråddjupet för att där finna sin död.

Med uppbjudande af en beundransvärd energi tillryggalade
sällskapet den dagen närmare sexton mil, och vid nattens inbrott slogo
de läger vid flodens norra strand. Höfdingen ville genast öfvergå
vadstället, men Bob var ej hågad för att utsätta sig för faran af
en öfvergång i mörkret, helst som man ännu ej förvissat sig om
att ryssarna icke voro också här.

Innan dagen grydde, smög han sig ned mot stranden tillsammans 
med röfvarhöfdingen för att rekognoscera. Icke ett spår
af fienden förmärktes, och i dagbräckningen bröt sällskapet upp
med stor belåtenhet för att, som de hoppades, fullborda den sista
delen af sin färd.

Men innan de hunnit fram till floden, passade en af de
bägge mandschuriska bönderna, som tillfångatagits, på ett
gynnsamt tillfälle, slog omkull den man, som hade honom om hand,
och släppte sig utför en nästan lodrät klipphäll. Ett dussin
gevärskulor följde honom, innan Bob hann hindra skjutandet.
Knallarna af skotten gåfvo eko om och om igen bland bergen; de
måste ovillkorligen ha hörts af de ryssar, som råkat befinna
sig i grannskapet, och i så fall skulle de inom kort ha fienden
öfver sig.

Under en sträcka af flere mil vände sig Bob ofta om för att
ängsligt se tillbaka; ingenting tydde dock på, att de förföljdes.
Men honom ovetande hade tio minuter efter den fatala händelsen
en tatar kommit galopperande fram till den plats, där skotten
aflossats. Där hade han, dold bakom en klippa, ifrigt gifvit akt
på det försvinnande ryttartåget. Hans vilda ögon glimmade,
medan han såg. Efter några sekunder galopperade han åter tillbaka.
Tataren var den enörade Tschang-Wo.

Ryttartåget passerade nu floden. Det blef någon
rådplägning om hvilken riktning man sedermera borde följa. Antagligen
fanns det ryssar mellan de flyende och de japanska linjerna,
hvarför det vore rådligast att styra kosan åt sydost, då man hölle sig
så långt från fienden som möjligt. Bob påpekade, att detta skulle
sannolikt medföra förlusten af en dag, men Kobo genmälde härtill, 
att han hellre ville förlora en dag eller till och med två, än
löpa risken att aldrig få sitt ärende uträttadt hos general Kuroki.

Bob gaf akt på, att hans eller det öfriga sällskapets
personliga säkerhet aldrig medtogs i Kobos beräkningar. Han fäste
endast afseende vid de faktorer, som skulle kunna gynna
framförandet af hans budskap till den japanske generalen.

På södra sidan om Yalufloden sågo flyktingarna öfverallt
spår af ryssarnas härjningar. Nästan hvarje by var plundrad och
bränd, och landsbygden låg till större delen öde. De få koreaner,
som i dyster hjälplöshet sågos vanka omkring de ställen, där deras
sköflade hem stått, kilade förskrämda undan, när Bobs ryttarskara

närmade sig. De fruktade tydligen, att nykomlingarna skulle vara
en röfvarhord, som ämnade bemäktiga sig eller förstöra det lilla
som ryssarna lämnat kvar.

Ingen försiktighetsåtgärd försummades, som skulle kunna
hindra de flyende från att oförvarandes stöta på fienden. Spejare
ströfvade omkring både före och efter truppen, och knappast någon
vägsträcka tillryggalades utan föregående rekognoscering. Marschen 
fortsattes i sex eller sju timmar, hvarefter man en kort stund
gjorde halt för att rasta och fodra hästarna.

Omkring klockan ett, kort efter det man åter anträdt färden
kom en af de män, som sändts i förväg för att varsko, galopperande 
tillbaka med underrättelsen, att han sett en kosackstyrka
korsa ryttarskarans egen kosa från öster till väster omkring en mil
längre bort.

Order gafs genast att åter göra halt, så att kosackafdelningen
skulle hinna förbi. Bob, ledsagad af Sing-Tscheng och Ah-Sam,
skilde sig från de öfriga, och efter att ha ställt sig bakom en
klippa, så att han ej kunde ses, blickade han ut och fick sikte
på den fientliga ryttarskaran. Att det var kosacker, framgick af
deras gula uniformsuppslag. Tåget slingrade sig fram mellan
kullarna och kom, enligt hvad höfdingen förklarade, troligen från
Tschen-seng. Bestämmelseorten var antagligen Viju, högre uppåt
floden. Inom en kvarts timme skulle de ha kommit utom
synhåll, och flyktingarna kunde då fortsätta sin färd. 

Bob skulle just återvända till sitt sällskap med dessa goda
underrättelser, då han möttes af en budbärare, som kom skyndande 
för att berätta, att en stor kavalleristyrka setts närma sig
från andra hållet och i detta nu ej var mer än två mil längre bort.

Han dref på sin häst och undrade, medan han red, hvad
han skulle taga sig till inför denna nya oförutsedda händelse.
Ett ögonblick betogs han af en känsla af förtviflan. De sista
fjorton dagarnas tilldragelser hade frestat honom till det yttersta,
och denna nya svårighet, som dök upp, när han trodde allting
var öfverståndet, verkade nästan öfverväldigande på honom.

Samlande sina tankar sökte han se situationen i ansiktet.
Lät han sin skara genast sätta sig i rörelse, löpte han fara att få
öfver sig kosackerna, som han nyss sett försvinna bakom en 

bergknalle. Dröjde han kvar på platsen, skulle han med all säkerhet
upphinnas bakifrån af kavalleriet, och detta skulle troligen visa sig
vara de hjälptrupper, som hämtats af Tschang-Wo. Fara hotade
från bägge hållen, och han hade ännu ej kunnat bestämma sig i
sitt val mellan de bägge alternativen, då han åter kom fram till
de öfriga.

— Hvad skola vi göra, sir? frågade han Kobo, sedan han
för honom nämnt, i hvilken riktning kosackerna försvunnit. 

— Jag råder till, att vi ögonblickligen fortsätta vår väg
framåt, svarade japanen, hvars orubbliga lugn alltid hade en
stålsättande inverkan på Bobs mod. — Om kosackerna få sikte på
oss, kunna de tro, att vi äro tatariska allierade till dem. Vi ha i
alla händelser hunnit halfannan mil längre på vår väg, innan de
upptäcka oss. Vänta vi däremot och låta ryttarna bakom oss
hinna upp oss, komma troligen skott att växlas; ljudet däraf lockar
hit kosackerna, och vi skola kringrännas af de bägge olika
afdelningarna. Jag tror dock icke, att kosackerna — om det nu blir
de, som anfalla oss — länge skola fortsätta med sin förföljelse,
ty de måste veta, att vår armé ej kan vara långt borta.

Att Kobos råd borde följas var själfklart. Det kommenderades 
genast framåt marsch, och ryttarskaran satte af i traf. Efter
några minuter korsade de kosackernas stråt, lätt igenkännlig genom
de djupa märkena efter hästhofvarna i den uppblötta marken.

Någon tid förflöt, innan de fingo sikte på den bortridande
fiendens sista led. Dessa vände ryggen mot dem, och som
hästhofvarna gjorde föga buller i den lösa jorden, redo kosackerna
på, utan att ana, att de hade en annan skara ryttare så tätt inpå sig.

Det blef snart tydligt, att någon omedelbar fara ej hotade
framifrån. Om endast Bobs sällskap vore i stånd att undvika
ryttarna, som kommo efter, kunde allting reda sig. Med hvarje
steg ökade de afståndet från kosackerna, hvilkas väg de skurit i
rät vinkel. Så snart det ej längre fanns någon risk för att ljudet
skulle tränga fram, kommenderade Bob galopp i den förhoppningen, 
att om de ännu ej upptäckts af de efterföljande ryttarna,
de antingen skulle fullständigt undgå att upptäckas af dem eller
ock vinna så pass stort försprång, att allt förföljande vore lönlöst.

Det blef emellertid snart tydligt, att förföljandet redan tagit

sin början. Bob, som höll sig i sista ledet, kastade en blick
bakom sig från en punkt, hvarifrån man hade en ganska vidsträckt
utsikt öfver trakten. Han såg då, att ryttarna bakom dem drefvo
på sina springare, tills dessa slagit in på en takt, mycket snabbare
än den hans eget sällskaps hästar förmådde åstadkomma. Efter
en halftimme beräknade han, att afståndet mellan ryttarskarorna
endast var en mil; efter ytterligare en kvart skulle han och hans
folk vara upphunna. Redan började några af tjuntjuserna bli på
efterkälken; han visste, hvilket deras öde skulle bli, om fienden
finge tag i dem, och han red fram till Kobo för att fråga honom
till råds.

— Så här kan det inte mycket längre fortgå, sade han. — 
Våra hästar äro nästan alldeles förbi efter alla ansträngningar. För
min del tror jag, att vår enda utsikt till räddning ligger uti att
intaga någon lämplig försvarsställning och hålla oss kvar där.

— Jag delar er åsikt, herr Fawcett, sade Kobo. — Men att
här i omgifningen påträffa en dylik plats möter nog sina 
svårigheter. Här finnas inga klyftor eller hålvägar, som ni nog ser.
Jag har redan frågat höfdingen, om han ej känner till någon plats,
hvarifrån vi skulle kunna försvara oss, men han vet sig ingen råd.
Låtom oss dock ännu ej uppge hoppet.

— Nej! Och se, sir, därborta tror jag ändå yppar sig en
utsikt till räddning för oss. 

Han pekade ifrigt mot ett klipputsprång ett stycke längre
bort framför dem, något till höger. När Kobo följde riktningen
af hans pekfinger, såg han fyra hvitklädda gestalter stående invid
sluttningen och tydligen betraktande den annalkande ryttarskaran.

— Munkar! sade han. — Ni har rätt; där det finns munkar,
ligger säkert ett kloster. Låtom oss hoppas, att det ej är för
långt dit.

— Där ligger det, ropade Bob, längre uppåt sluttningen,
inne bland träden. Jag ser taket. Låtom oss genast rida dit.

Kobo var med härom. Bob tog nu genast af åt höger och
började vägleda ryttarskaran utför den branta sluttning, som skiljde
stigen från den ännu brantare höjd, hvarpå klostret stod.

Men så snart munkarna förstodo afsikten, gjorde de helt om
och började kila i väg upp till sin byggnad. Bob ropade till dem,

dref ytterligare på sin utmattade häst, satte i karriär öfver
stenblock och busksnår och började ge sig uppför den branta
sluttningen rakt framför honom. Ju mera han hojtade, desto värre
sprungo munkarna. Om de hunno fram till klostret före honom,
skulle de naturligtvis bomma för dess portar.

Hetsande hästen med piska och med tillrop till en den
yttersta ansträngning slog han in på en riktning, vinkelrät med den
munkarna tagit. Han kom fram till en mur med en öppenstående 
port, och han sprängde in genom den, tvärs öfver gården
och fram till den stora portalen till klosterinhägnaden just lagom
för att sticka skaftet på sin piska in i själfva dörröppningen, i
samma ögonblick som munkarna ämnade smälla igen porten. I
det han vände hästens sida mot denna, lät han djuret skuffa upp
den, fastän munkarna höllo emot allt hvad de orkade.

Andra munkar kommo springande inifrån för att bistå sina
kamrater, men nu hade Sing-Tscheng tillika med några af sina
män hunnit fram till Bob. Munkarna trängdes undan, Bob
banade sig väg in, åtföljd af resten af sitt sällskap, och den siste
hade nätt och jämt räddat sig innanför gårdsmuren, då fiendens
främsta led sågos komma galopperande uppför sluttningen.

Bob ropade till Ah-Sam, att han skulle föra damerna till
något säkert ställe; därpå befallde han sitt folk sitta af och ställa
sig utmed den mur, som löpte tvärs öfver den branta klippans
kam. Omedelbart därefter kommenderade han »gif eld!» — och
den aflossade salvan kom en mängd af de anfallande att stupa ur
sadeln. De främsta leden stannade villrådiga, men i nästa
ögonblick kom en groflemmad tatar, hvilken Bob redan på afstånd
igenkände som Tschang-Wo, galopperande uppför sluttningan på
en vacker hvit häst, och med ursinniga skrän sökte han egga sina
män att följa sig.

De svarade med ett skallande rop och galopperade framåt,
i det de aflossade sina gevär. Men muren var för hög för att
de skulle kunna hoppa öfver den, helst som de kommo backe
uppför, och hästarnas snubblande på den ojämna marken
inverkade menligt på skottens träffsäkerhet.

Bob såg, att om hans garnison skötte sig något så när,
skulle han kunna afslå hvarje försök till direkt stormning, och

han visste, att sedan tjuntjuserna så tappert försvarat sig från den
barrikaderade klyftan, hade de öfvervunnit all skräck, som de
möjligen förut hyst för Tschang-Wo och hans band. På kommando
från Bob sköto de igen. Tschang-Wo själf var ur stånd att få
någon sammanhållning på sitt folk; de erforo alla de olägenheter,
som för positionens innehafvare utgjorde lika många fördelar, och
de, som ännu sutto i sadeln, svängde hastigt om sina hästar och
sprängde ned för sluttningen med risk att bryta halsen af sig.

När Tschang-Wo såg, att ingenting kunde göras, följde han
efter de sina, sjudande af vanmäktigt raseri, och han undgick med
knapp nöd att träffas af en kula från Kobos gevär. Japanen,
hvilkens sårade fot förhindrade honom från att stå upprätt tillsammans
med de öfriga, hade släpat sig upp till högsta delen af muren,
när fienden kom ridande, och han sköt så lugnt, som om det
varit fråga om öfning på skottafla. Men han var så matt af
blodförlusten ur sitt sår, att han knappast förmådde hålla bössan stadigt,
och det var endast denna fysiska svaghet, som Tschang-Wo hade
att tacka för att han kom undan med lifvet.

Två eller tre minuter hade varit tillräckliga för att afgöra
striden. På sluttningen lågo strödda liken af tjugu af Tschang-Wos
män och åtskilliga döda hästar. Två af Bobs män hade fått 
lindrigare köttsår, men eljes hade hans trupp icke lidit någon skada.

När Bob blickade efter den med största fart retirerande fienden, 
ansåg han det osannolikt, att de under de närmaste timmarna
skulle göra något försök att åter angripa hans fasta ställning. Det
var nu nästan skymning. Han lämnade kvar en del af sitt folk
vid muren för att vakta på mandschurerna, som försvunnit
rundt sluttningens fot. Sedan gick han för att hjälpa Kobo in i 
klostret samt taga reda på, hvad det egentligen var för ett ställe,
dit han och hans trupp på detta tämligen burdusa sätt trängt in.

Klostret hade tydligen förr i tiden ägt mycket stor utsträckning. 
Utom själfva templet, en stor, fyrkantig träbyggnad med
dubbelt tegeltak och svängd takfot, fanns det åtskilliga smärre
hus, abbotens och munkarnas bostäder. Men större delen af dessa
hade så godt som fallit i ruiner, och endast två eller tre små 
byggnader tycktes underhållas. Själfva templet var rikt dekoreradt, 
med ett konstnärligt altare, prydt med vackra skulpturer och 

ett slösande öfvermått af färg och förgyllning, hvarjämte man
såg flere figurer, föreställande olika uppenbarelser af Buddha.
Allting var fläcklöst rent och bar vittne om den vördnadsfulla
omvårdnad, som de hvitklädda munkarna ägnade sina heliga ting.

Fru Pottle och hennes brorsdotter hade förts till abbotens
hus, och när Bob kom till dem för att se, hur de hade det,
utgöt sig den förra i loford öfver hur snygg och prydlig deras
omgifning var. Endast tak öfver hufvudet en gång till i världen var
ju i och för sig tillräcklig komfort, men den hygglige abboten
hade, så snart han af Kobo fått veta, att han ingenting hade att
frukta af dessa sällsamma inkräktare, redan visat sina gäster mycken
uppmärksamhet.

Bob fick veta, att klostrets invånare för närvarande
uppgingo till ett antal af sexton, af hvilka dock sex begifvit sig till
en aflägsen stad för att inköpa lifsmedel. De hade väntats
tillbaka hela dagen, och det var efter dem, som de fyra munkarna
stått och spanat, när Bob i så lagom tid fick sikte på dem. Om
de kommo nu, skulle de finna sig utestängda, och när abboten
fick höra, att de förföljandes anförare ej var någon annan än
Tschang-Wo, vred han sina händer vid tanken på de stackars
munkarnas öde. Ty den nämnde tataren var känd öfver hela
landsbygden, och hans namn injagade skräck hos alla, som hörde
det nämnas.

Bob bad att få bese hela klosterbyggnaden. Han önskade
förvissa sig om, hvilka försvarsmöjligheter den erbjöd. Dess
ansenliga storlek var en faktor, som måste tagas i allvarligt
betraktande. Stenmuren, som till ungefär nittio fots utsträckning löpte
utmed bergkammen, var lös och vittrande; på flere ställen hade
den alldeles fallit sönder, och dessa öppningar hade troligen
användts i stället för hufvudingången för att passera ut och in.

Lyckligtvis var platsen otillgänglig från baksidan, där den
skyddades af branta klippväggar. Men åt framsidan, med
undantag af den flacka sträcka, från hvilken de framsprängande tatarerna
gjort sitt misslyckade anfall, var sluttningen å ömse sidor bevuxen
med kastanjer, tallar och andra träd i förening med väldiga snår
af ormbunkar och buskar, hvilka skulle skänka fullständig

betäckning åt fienden, om den beslöte sig för att göra ett mera
planmässigt anfall.

Medan Bob höll på med sin rundgång, erfor han en mycket
ledsam nyhet. Brunnen i berget, från hvilken klostret i forna
tider fått sitt vatten, hade sinat för flere år sedan. Munkarna voro
för fattiga för att låta borra en ny — för loja också, antog Bob,
icke utan skäl. De nöjde sig med att vid förefallande behof
hämta vatten ur en fors, som rann ned vid sluttningens fot. Just
nu, då de ej ledo någon brist på andra förråd, hade de endast
ett par hektoliter vatten i sina cisterner.

Denna ledsamma underrättelse erinrade Bob om hästarna, som
man i upphetsningen efter det nyss afslagna anfallet förgätit.
Efter sin långa marsch voro de i stort behof af vatten, och Bob
insåg, att det var nödvändigt att skaffa påfyllning, innan platsens
afspärrande från yttervärlden blef alldeles definitiv. Efter att genom
Ah-Sam ha utfrågat abboten, fann han, att han kunde komma ned
till forsen i skydd af träden, och man skulle ju kunna tänka sig,
om fienden retirerat ett stycke bortom bergssluttningen, att ett par
man blefve i stånd att obemärkt smyga sig ut och hämta vatten.
Såsom en förberedande åtgärd sände han därför ut tre tjuntjuser
för att om möjligt taga reda på, hvad fienden hade för sig.

När de begifvit sig åstad, återvände han till abbotens
byggnad, där han fann, att fru Pottle hade mycket roligt åt upptäckten
af en ofantlig grammofon inne i ett af rummen. Abboten
förklarade, att den konstiga tingesten någon tid förut lämnats honom i
förvar af en hög koreansk ämbetsman, som flydde söderut af
fruktan för ryssarna. Han visste alls ingenting om dess ändamål och
hade aldrig vågat ens »peta» på den; för hans ögon tog den sig
högst krigisk och fruktansvärd ut och stämde illa öfverens med
den eljes så fredliga omgifningen.

— Han tycker göra fasligt stort väsen, förklarade Ah-Sam.

— Jag tror nog det, sade Bob småleende till fru Pottle.

— Han skulle nog känna sig ganska illa berörd, om han
finge höra några af våra populäraste operett- och varietémelodier
komma ut genom tratten. Och jag tycker, att vi böra respektera
hans känslor, inte sannt?

— Jo naturligtvis, herr Fawcett. Han tycks vara en snäll

och välment gammal man, och det vore synd att stöta honom för
hufvudet. Men min käre gosse, hvad <i>ska</i> det bli utaf oss? Komma
vi då aldrig ifrån dessa otäcka mandschurer? Nu klandrar jag
mig själf så mycket för att jag inte lydde ert råd och
öfverlämnade oss — Ethel och mig — på nåd och onåd till ryssarna.
Ty utan oss fruntimmer, som bara äro till besvär, är jag säker
på, att ni för längesedan kunnat rädda er.

— Var inte rädd, det reder sig nog, sade Bob. — Vi ha
Kobo San med oss nu, och i honom bor mera starkhet än i alla
oss andra manfolk tillsammans.

— Bara jag ser på honom, får jag mera mod, tillade Ethel.
— Hvilken tapper man han måste vara! Inte en enda gång har
han klagat öfver sin sårade fot, och jag är säker på, att den
måste värka förfärligt.

— Ja, jag hyser stort intresse för honom, sade fru Pottle.
— Han är så tyst, så förbehållsam — han har ofantligt mycket
inombords, därpå är jag säker. Hvar har ni blifvit bekant med
herr Kobo?

— Det skall jag berätta alltsammans för er — men här
komma mina spejare, sade Bob. — Hvad månntro de ha upptäckt?

Han fick veta, att de ej varsnat några fiender, utom ett halft
dussin, som de sett rida i väg i sydvästlig riktning.

— Möjligen för att hämta hjälp, tänkte han.

Men vid närmare eftersinnande fann han, att från detta håll
borde knappast någon hjälp kunna förväntas. Han uppsökte Kobo,
som hvilade inne i ett af de andra husen, och frågade hvad han
trodde.

— De ha utan tvifvel skickats ut af Tschang-Wo för att
hålla utkik, ifall en japansk härafdelning skulle nalkas. För min
del är jag öfvertygad om, att Tschang-Wo ej vill lämna denna
trakt utan att ha gjort ett försök att jämna klostret med marken,
synnerligast som han vet, att jag befinner mig härinne.

— Men ni tror väl ändå, att det är möjligt för oss att
hämta vatten?

— Helt visst, bara det göres mycket tyst.

Bob gick genast ut för att vidtaga nödiga åtgärder. Han
sände först några tjuntjuser utför sluttningen till en träddunge på

höger sida, ett stycke nedanför muren, för att lämna skydd åt
vattenbärarna och falla mandschurerna i flanken, för den händelse
de försökte ett plötsligt angrepp.

Med en af munkarna som vägvisare smög han sig därefter
ut med tjugu man och styrde kosan åt vänster. Männen ställde
han upp med lika mellanrum nedåt sluttningen, och sedan
skickade han sex ämbar utför vattenlangningskedjan. När dessa fyllts,
skickades de uppåt ur hand och i hand, och när de tömts, kommo
de tillbaka på samma sätt för att åter fyllas. Innanför muren togo
munkarna emot de fulla ämbaren, när de anlände, och tömde dem
i en stor cistern bakom templet.

Det hela försiggick så snabbt och tyst som möjligt, men då
och då hände det, att någon af männen, när han sprang uppför
sluttningen till mannen närmast ofvanför honom, slog ämbarets
kant mot ett stenblock, hvarvid uppstod ett buller, som knappast
kunde undgå uppmärksamma öron. Dylika tillfälligheter kunde
ej undvikas, men till sist inträffade de så ofta, i samma mån som
männen blefvo trötta och slappa i rörelserna, att Bob ansåg det
rådligast att för denna gång sluta med vattenlangningen.

Just som han gaf befallning härom, upphäfdes ett det
vildaste tjut från dalsänkan nedanför, och ett par hundra
mandschurer till fots kommo störtande uppåt. Gripande de till hands
liggande vapnen hastade Bobs män tillbaka emot muren med fienden
i hack och häl efter sig. Från tjuntjuserna inne i träddungen
small en skarp gevärssalva, men den förmådde ej hejda anloppet,
som tydligen förberedts med en viss skicklighet, ty eljest hade
manövern knappt kunnat undgå att observeras af Bobs spejare.

Det var nu nästan mörkt, och när männen, som tillhörde
Bobs sida, i vild brådska kommo klättrande öfver muren, löpte
de stor risk att af den upphetsade garnisonen tagas för
mandschurer och nedskjutas. Bob var glad åt att han kunnat lämna
kommandot åt en så behärskad och erfaren krigare som Kobo.
När han, förföljd af en mandschur, svängde sig öfver muren,
hörde han Kobos klara röst tränga genom allt tumultet och
tilltala tjuntjuserna på deras eget språk. Ej en enda man afsköt sitt
gevär; det var tydligt, att Kobo befallt dem invänta hans
befallning.


Slutligen, just som Bob, utan att igenkännas i mörkret, följt
den siste af sina män öfver muren, hörde han Kobo ge en kort
och skarp befallning. Alla tjuntjuserna rusade fram till muren;
förut hade de stått några steg från den för att gifva kamraterna
utrymme att hoppa öfver. Gevär af olika kalibrar knallade längs
hela linjen, och de sårades skrik blandade sig med vreda och
trotsiga utrop, när hela svärmar fiender i fyrsprång kom störtande
upp mot det låga bröstvärnet.

Försvararna hunno ej ladda om. Det aftagande dagsljuset
tillät nätt och jämt, att man urskilde hvarandra, och gripande sina
långa lansar stodo tjuntjuserna redo att möta fienden. Sjutton af
de män, som gått ut med Bob, hade helskinnade kommit tillbaka.
Några ögonblick voro de för andtrutna efter klättringen för att
kunna deltaga i striden, men med tillhjälp af Ah-Sam fick Bob
dem samlade i sluten tropp och höll dem som reserv.

Detta skedde icke en minut för tidigt. Plötsligt, knappt
trettio alnar längre bort, rusade en massa vrålande gestalter,
anförda af en lång krigare, väpnad med bajonett, in genom en
öppning i muren. Andra följde; den fria platsen utanför myllrade
af figurer, som kommo tumlande efter hvarandra. Med öfvade
krigares instinkt märkte mandschurerna, att försvaret var svagt på
denna punkt.

Pekande på den ursinniga hopen gaf Bob sina män order
att skjuta. Kommandoordet hade han lärt af Ah-Sam. Eldslågor
brusto fram; hvarenda kula träffade i den täta trängseln, och när
fienden för ett ögonblick ryggat tillbaka, förde Bob sina män rakt
in där striden stod som hetast.

Han kunde sedermera aldrig erinra sig några detaljer från
den kamp, som nu följde. Han mindes endast Kobo, som trots
sin sjuka fot troget höll sig vid hans sida, de stridandes
grymtande stönanden, den fräna krutröken, en suck eller ett jämmerrop
då och då, när en man föll till marken, fälld af en gevärskolf
eller genomborrad af ett spjut. Men det var Bobs ingripande,
som blef det afgörande just på den punkt, där garnisonen var
nära att öfverväldigas. Med ens glesnade den böljande massan,
en skälfning af förfäran tycktes gå genom fiendens led, och några
sekunder senare låg sträckan utanför muren tom på fiender.


Han nästan frestades att gnugga sina ögon, så underbart
plötslig var förändringen. Han såg sig om efter Kobo, men
förmådde ej upptäcka honom. Hans första känsla var lättnad — för
de bägge kvinnors skull, hvilkas öden så underbart
sammanlänkats med hans egna. Men ej ens nu vågade han hoppas, att
ingen fara hotade mera från Tschang-Wos och hans fredlösa
banditers sida. De skildringar, som han fått af denne hätske och
oförsonlige krigare, förbjödo honom att hoppas, att ens ett tredje
eller fjärde nederlag skulle dämpa hans sträfvan att utkräfva hämnd.

Under den tystnad, som följde på den misslyckade
stormningen — en tystnad, som ej ens bröts af garnisonens segerrop,
ty männen voro alldeles utmattade — undrade han huruvida man
genast hade att frukta en förnyad attack. Han spanade åter efter
Kobo, men förgäfves. Då ropade han till sig tjuntjushöfdingen
och Ah-Sam och befallde dem placera några vaktposter nedåt
sluttningen för att bevaka fienden. Återstoden af männen befallde
han sköta om de sårade, bland hvilka han fruktade, att Kobo
skulle anträffas.

Det var nu alldeles mörkt, men han drog sig för att tända
en fackla, som skulle kunna ge ledning åt fiendens eld och
underlätta ett nytt anfall. Efter några minuter förkunnade ett utrop
från Ah-Sam, att Kobo var funnen. Han låg prässad mot marken
under en väldig tatar. Bob lagade så, att han blef varsamt
upplyft och inburen i abbotens hus, där damerna, som i stor ängslan
afvaktat stridens utgång, endast voro alltför belåtna åt att i
sjukomvårdnad få ge utlopp åt sina känslor.

Åt dem anförtroddes Kobo, som var sanslös efter ett slag i
hufvudet. Under deras omsorger återfick han snart medvetandet,
men fann sig ur stånd att resa sig. Såret i foten hade under de
senaste timmarnas häftiga rörelser åter gått upp, och det var
tydligt, att han led stora plågor. Men han smålog, när han sade
till fru Pottle:

— Jag tackar er, min bästa fru. Jag är ett illa medfaret
vrak, som — fruktar jag — hopplöst är ur striden.

Kobo kunde visserligen alltjämt gifva råd, men hela tyngden
af det aktiva försvaret skulle nu tydligen falla på Bob.

Han gick ut för att taga en öfverblick af situationen. Han

fann, att tolf af hans män lågo döda, medan dubbelt så många
voro sårade. Utan tvifvel hade mandschurerna lidit ännu svårare
förluster, men de voro i alla händelser så talrika, att deras antal
vida öfverträffade garnisonsmedlemmarnas. Ett förnyadt anfall,
företaget med samma häftighet som förut, måste drifva försvararna
från muren in i templet och boningshusen, alla bräckliga
träbyggnader, hvilka voro totalt odugliga som fästningsverk mot en
så manstark fiende.

Och Bob kände sig öfvertygad om, att ett nytt anfall
förestod. Tschang-Wo hade ej råd att vänta. De japanska
förtrupperna måste vara i antågande de skulle kunna passera platsen
hvilken stund som helst. Anfallet komme måhända icke att ske
under natten — mandschurerna hade obehagliga erfarenheter af
mörkrets faror — men i daggryningen kunde det helt säkert väntas.
Bob förstod, att när han nu hade föga mer än hälften af sin styrka
kvar, måste muren öfvergifvas. Fanns det någon möjlighet att i
den första dagbräckningen göra någonting, som skulle materiellt
stärka hans ställning?

Villrådig och ganska modfälld gick han tillbaka till abbotens
hus för att rådgöra med Kobo. Händelsen gjorde, när han steg
in, att skenet från en liten oljelampa kastade en stark reflex på
grammofonens blanka mässing. Med sin vida, klockformiga
mynning riktad uppåt ägde den en viss likhet med en mortel. Bob
undrade icke på, att abboten trott den sällsamma tingesten vara
något slags krigsattiralj, och han ertappade hos sig själf den
fåfänga önskningen, att den verkligen vore en kulspruta eller
någonting liknande.

Kobo såg hans ansiktsuttryck och klädde småleende Bobs
tanke i ord.

— Ja, det är synd, att den bara urladdar sig ord, sade han.

Bob stod orörlig. Han hade fått en idé — en idé, som
var så tokig, att han halft skämdes för den, men han kunde ändå
ej få den ur sitt hufvud. Hvarför inte? Förrän nu hade i
världshistorien ett tal visat sig kraftigare än det tyngsta artilleri...

Kobo och damerna iakttogo med nyfikenhet hans skiftande
ansiktsuttryck.

— Hvar är abboten? ropade han.


— Mig genast springa söka honom opp, sade Ah-Sam.

Det dröjde en stund, innan han kom tillbaka. Han hade
funnit den vördnadsvärde andlige liggande på knä framför templets
högaltare, upprabblande under ständiga knäfall en formel, om hvars
betydelse ej ens han hade någon aning — de hemlighetsfulla
orden <i>Na-ma-Ami Tabul</i>, som nedärfts af många generationer
alltifrån den tid, då buddhaismen var en andlig makt. Ah-Sam
hade ej vågat afbryta honom; han visste för öfrigt, att abboten
ej skulle ha låtit sig störa. Först sedan han slutat sina böner,
reste sig den gamle mannen och följde med Ah-Sam, och Bob
såg, att hans ögon ännu buro extasens fjärrskådande uttryck.

Några frågor och svar växlades; därefter skickade Bob bud
på Sing-Tscheng och några af hans män samt frågade dem, om
de någonsin sett ett föremål sådant som det framför dem. De
stirrade högtidligt på grammofonen, och svarade med en mun
nekande.

— Tro de, att Tschang-Wo och hans folk någonsin sett en
pjes sådan som denna? frågade Bob.

— Han säga aldrig någonting sådant förut finnas här,
försäkrade Ah-Sam.

— Fråga honom, om någon af hans folk har hög och klar
röst och kan svära bra?

— Han säga, en man ha mycke stor stark sing-song, han
en gång präst, fått sparken, för mycke dålig präst, göra för mycke
stort oväsen i templet. Han kan svära mycke utmärkt — prima
sort, <i>galaw!</i>

— Precis hvad vi behöfva! utbrast Bob, omedveten om det
breda leende, hvarmed Kobo nu betraktade honom, eller det
förbluffade uttryck, som framträdt i damernas ansikten.

Han bad höfdingen skicka bud på f. d. buddhistprästen, som
på grund af sitt ej nog prästerliga väsen blifvit utkörd från sitt
kloster. Medan han väntade på mannen, undersökte han
grammofonen, såg att den var i ordning och färdig att använda och fann
— hvilket han redan förstått af abbotens svar — att det fanns
förlag flere tomma cylindrar, afsedda att upptaga något yttradt
eller sjunget. Medan han sysslade med dessa, alltför ifrig för att
gifva akt på någonting annat, gick ett ljus upp för fru Pottle.


— Nej, detta öfvergår allting annat! utbrast hon i en ljudlig
hviskning. — Den pojken är rent af ett geni har jag inte
alltid sagt dig det, Ethel?

Ethel lade fingret på läpparna, när den utskickade tjuntjusen
återkom och hade med sig en individ med tjurpanna och argt
blängande ögon, hvilken Bob redan märkt vara en riktig
öfverdängare, när det gällde att slåss. Mannen sneglade smått
misstänksamt på sällskapet — och ännu mera, när Ah-Sam förklarade,
hvarför man skickat efter honom. Aldrig förr hade han fått
uppmaning att bara ställa sig och svära af alla krafter!

Men hans boffysionomi klarnade, när han förstod, att man
ämnade begagna sig af hans besvärjelseförmåga gentemot fienden.
Denna förmåga var någonting, hvaröfver han var mycket stolt, och
han förklarade, att med hans förbannelser kunde ingenting mäta
sig i hela Mandschuriet.

Bob uppmanade honom nu att förbanna alla tatarer och
mandschurer så ljudligt och så ilsket som han förmådde, och den
forne prästen släppte lös ett flöde af skymford och förbannelser,
som Bob, fastän de uttalades på ett för honom främmande språk,
förstod måste vara alldeles öfverväldigande. Ah-Sam förklarade
sedermera för honom, att hvarenda en af fienden utmärkts med
en särskild förbannelse, som gällde ej blott honom själf, utan
äfven hans förfäder ända till tusen år tillbaka. Och mannen
hetsade upp sig till en sådan grad af raseri, att han alldeles glömde
det faktum, att han, tack vare Bobs skickliga jämkningar, vrålade
rakt in i grammofonens mässingsgap, hvars sakta hväsande alldeles
öfverröstades af f. d. prästens fruktansvärda vrål.

Kobo skrattade i mjugg; damerna försökte att ej se chockerade
ut, och Ah-Sam nickade med hufvudet och log ett bredt gillande
leende, ehuru han lika litet som »besvärjaren» hade reda på
verkliga innebörden af situationen.

Cylinderns upptagningsförmåga var uttömd långt innan
prästens förbannelseflöde sinat; den senare dröp af svett, när han
ändtligen slutade med sina hemska deklamationer. Och han gick
sin väg som en lycklig man, när Bob ifrigt tackade honom och
försäkrade honom, att dessa gräsliga förbannelser utan tvifvel
skulle uträtta hvad ingenting annat förmått.


Efter en stund bar Bob grammofonen till tempelbyggnadens
aflägsnaste vrå, där han stängde sig inne i ett förfallet skjul och
profvade det nya »numret» under en betäckning af yllefiltar.
Sedan han till sin belåtenhet funnit, att det gjorde sig synnerligen
kraftigt och väl, fick han Ah-Sam att bära tingesten ut på den
öppna planen midt framför porten. Han åstadkom därefter en
förbindelse mellan den och abbotens hus genom att draga ett
starkt silkessnöre från den under en del mindre stenblock och
in på gården.

Sedan han förvissat sig om, att ledningen var i godt skick,
satte han sig ned för att invänta mandschurernas nästa anlopp,
som han antog skola äga rum så fort dagen grydde.

Ingen tänkte på att lägga sig att sofva den natten. Fru
Pottle skref flitigt i sin anteckningsbok, och Bob fann, utan att
därför försumma några försiktighetsmått i och för lägrets trygghet,
flere tillfällen att samspråka med Ethel. I ett aflägset hörn af det
stora förrummet satt Kobo ensam och tillbragte åtskilliga timmar
med att skrifva. Omsider vek han samman papperet och vinkade
till sig Bob.

— Jag hoppas mycket af ert goda påhitt, herr Fawcett, sade
han. — Det var en lysande idé af er att draga nytta af dessa
människors vidskeplighet. Jag tror, att planen skall lyckas. Men
ni får tillgodogöra er framgången utan mig. Jag kan så liten
nytta göra, att jag bara skulle bli er till besvär. Men mitt
budskap får ej gå förloradt, utan jag har därför nedskrifvit det här.
Detta papper anförtror jag er, och jag ber er att ni, sedan ni
kommit härifrån, så skyndsamt som möjligt framlämnar det till
vår general.

— Men hvad ämnar ni då själf ta er till?

— Jag stannar kvar här. Kanske Tschang-Wo inte bryr sig
om att söka efter mig, sedan ni dragit bort. Hittar han mig —
ja, då dödar jag mig liksom så många af mina förfäder gjort före
mig. Men mitt lif tillhör mitt land, och så länge jag har kvar
någon utsikt att lefva för att göra nytta, tar jag icke det yttersta
steget.

— Men mandschurerna komma att underkasta er tortyr, om
de få tag uti er.


— Troligt nog. Så går det till i krig.

— Men det behöfver det då absolut inte, sade Bob med
mycken bestämdhet. — Jag tar inte med mig ert budskap, såvida
ni ej gör en ansträngning att undkomma med oss. I alla
händelser kan jag inte låta våra sårade falla i händerna på
Tschang-Wo, och ni, Kobo San — nej, det händer inte, att jag lämnar
platsen utan er.

Kobo sökte förmå Bob att ändra mening, men när han fann
honom orubblig, samtyckte han till sist motvilligt att dela öde
med de öfriga.

När det nu led emot daggryningen, lagade Bob att hästarna
stodo sadlade och i beredskap, så att man kunde passa på
tillfället, när grammofonen utfört sitt värf. En af hästarna
iordninggjordes särskildt för Kobo, med ett stöd att hvila det sjuka benet
mot. Sedan gjorde han en rond kring hela platsen och gaf
männen instruktioner om hur de borde bete sig.

När himlen började ljusna, stod Bob i spänd afvaktan invid
muren. Det var ännu halfmörkt, när han såg fienden plötsligt
komma smygande. De hade fått för stor respekt för garnisonen
för att ånyo försöka en stormlöpning, och de hade ej reda på,
hur mycket försvararnas antal faktiskt smält samman sedan kvällen
förut. De begagnade sig af hvarje tillfälle till betäckning,
krypande i den skumma dagern från träd till träd, från busksnår till
busksnår, tills de kommit på endast några famnars afstånd från
muren.

Då stannade de, synbarligen förbryllade af den underliga
stillheten, som tycktes angifva, att positionen uppgifvits. Bob själf
höll sig dold bakom ett hörn af muren, och ej en man af
garnisonen var synlig. Det var ju dock en möjlighet, att alla
motståndarna lågo nedhukade på andra sidan muren. Bob såg en
man klättra upp i en hög björk, hvarifrån man kunde öfverskåda
större delen af klosterområdet.

När mandschuren från sin upphöjda ställning ej såg en skymt
af de belägrade, ropade han förtjust till sina kamrater, och de
kommo alla störtande. Deras hufvudstyrka råkade genast rakt på
grammofonen, som stod och spärrade upp sitt väldiga
mässingsgap mot den uppgående solen. Från sitt gömställe såg Bob dem

rygga tillbaka; de trodde antagligen, att det lysande föremålet var
något slags kanon. Men när de sågo, att ingenting hände, och
samtidigt säkerligen gjorde reflexionen, att en kanon behöfver en
karl, om den skall fyras utaf, nalkades några af de djärfvare
försiktigt föremålet och gingo rundt omkring det, iakttagande ett
lämpligt afstånd. Resten hade nu dragit sig tätt in under muren,
där de höllo sig nedhukade i afvaktan på order att storma in på
den kringbyggda gården.

Bob kände, att ögonblicket var inne. Han drog i
silkessnöret och såg mandschurerna närmast grammofonen hoppa till
och häpna se sig om. De hörde det hväsande och fräsande ljud,
hvarmed grammofonen började. Därpå, fastän mynningen ej stod
riktad mot honom, kunde Bob i den stilla morgonluften höra de
första orden af den forne prästens mustiga besvärjelse...

Mandschurerna stodo slagna af en förtrollning — blott en
eller två makade sig baklänges bort mot träden. Hvad var detta
för någonting högst underbart och otroligt? De sågo förfärade
på hvarandra; ingen utom de själfva var synlig, det måste vara
från den förmenta kanonen, som rösten utgick, nedkallande öfver
dem och deras förfäder de grufligaste hemsökelser, straff och
förbannelser. Det sällsamma vidundret måste ha gått i förbund med
djäflarna emot dem...

Den skrällande stämman från grammofonen steg allt högre
och högre, förbannelse rullade på förbannelse, skymford på
skymford; de af vrede skälfvande ljuden slungades ut vidt och bredt
och öfvergingo till sist i ett skrän...

Men mandschurerna väntade ej på slutet. Som på gifvet
tecken störtade de bort för att finna skydd, men förbannelserna
förföljde dem obevekligt genom träddungar och tvärs öfver
klippblock, och innan det hemskt lysande mässingsgapet utstött sitt
sista kraftvrål, hade den skräckslagna fienden rusat huller om buller
utför sluttningen, rundt kröken och ur sikte.
</chapter>

<chapter name="XX. Herr Schwab peklager sig">
<h2><small>XX.

</small>Herr Schwab peklager sig.</h2>

I samma ögonblick som den siste af mandschurerna försvann
bakom kröken, gaf Bob order, att alla skulle sitta upp. Han
visste, att ehuru de nu flyende för ögonblicket skrämts från vettet
af den hemlighetsfulla rösten, skulle de snart åter hämta mod.
sedan de funnit, att det talande vidundret när allt kom omkring
endast var en röst och ingenting annat.

Dessutom undrade han hvad det skulle betyda, att icke
Tschang-Wo synts till. Denne fruktansvärde krigare hade icke
varit med i den förfärade hopen; han hade icke kommit inom
hörhåll för förbannelserna och skällsorden, och det var föga
troligt, att han skulle afstå från att fullfölja sina syftemål för en
okänd orsaks skull.

Bob gjorde därför sitt lilla sällskap resfärdigt. Fru Pottle
med brorsdotter och Ah-Sam red i spetsen utför sluttningen,
ledsagad af ett halft dussin af de hyggligaste tjuntjuserna, alla ridande
på snabba hästar. De redo utför den sida af kullen, som låg
motsatt den, från hvilken mandschurerna företagit sina
stormningsförsök, och Bob befallde Ah-Sam att så skyndsamt som möjligt
styra kosan åt Ping-yang-hållet.

Fru Pottle bad att få rida med hufvudstyrkan, men Bob
förklarade, att damernas närvaro skulle kunna bli dem till hinder och
att fru Pottle tvärtom skulle kunna göra sina vänner en utmärkt
tjänst genom att forcera ridten och om möjligt skicka en japansk
undsättningsstyrka till platsen. Bob hade äfven önskat anförtro
Kobos viktiga meddelande åt Ah-Sam, så att denne kunde
öfverlämna det åt den japanske generalen, men Kobo svarade, att fastän
kinesen visat sig vara en pålitlig och tillgifven tjänare, föredrog
han dock, att Bob själf öfverbragte budskapet.

— Det är ert mod, er själsnärvaro och rådighet, som vi ha
att tacka för att vi ännu ha lifvet i behåll, sade han, och jag vet,
att om någon är i stånd att föra fram budskapet, så är det ni.
Blott ännu ett ord: skulle ni bli sårad, så lämna brefvet åt någon
annan. Om det icke är möjligt, så förstör det, ty fastän jag
skrifvit med japanska skriftecken, skulle ryssarna utan tvifvel kunna
få tag i någon, som läste dem, och det är af den yttersta vikt,
att de ej få reda på någonting af hvad jag skrifvit. Jag hoppas allt
fortfarande få råka generalen och personligen lämna honom mitt
meddelande, men jag känner mig mycket nedsatt till krafterna, och
jag fruktar, att jag ej blir i stånd att hålla jämna steg med er.

Tre minuter efter det damerna och deras eskort försvunnit
utför sluttningen, följde hufvudstyrkan efter. Ett dussin osårade
män redo i förväg; sedan kommo de sårade tillsammans med
Kobo, och eftertruppen utgjordes af några få män, som skulle
varsko vid första tecken till förföljande. Man såg ej en skymt
af fienden, när ryttarna trafvade nedåt dalsänkan och slogo in på
sydlig riktning i damernas spår.

Nödvändigheten att skona de sårade gjorde, att man ej
vågade öka farten, som knappast uppgick till fyra mil i timmen.
Men när timme efter timme förflöt, och ännu ingen fiende visade
sig, började Bob luta åt den uppfattningen, att skrämseln kommit
mandschurerna att totalt tappa modet.

Plötsligt trängde till hans öron ett varningsrop, följdt af
flere snabba skott, och han såg den lilla förtruppen komma
galopperande tillbaka mot hufvudstyrkan. En kvarts mil bakom dem,
rundt en bergsluttning, kom Tschang-Wo sprängande framåt i
spetsen för hundra tjutande mandschurer. De måste ha rört sig
i en vid krets för att mota flyktingarna.

Att undvika dem var omöjligt; blott en enda utväg fanns,
och fördelen var uteslutande på fiendens sida. Bob hade knappast
fyrtio män kvar, men i det han gaf sin häst sporrarna och red
rakt på mandschurerna, svängde han det spjut han gripit tag om,
just som han lämnade klosterområdet, och ropade åt höfdingen
och alla de osårade männen att följa honom. Och så stort var
det förtroende, som han ingifvit dem, att de ögonblickligen lydde.

Upphäfvande egendomliga gutturala rop, som föga liknade
det brittiska lefveropet, läto de hästarna slå in på galopp. Det
skedde intet försök att bilda någon reguljär förmering, men i detta
afseende hade fienden ingen fördel; de ryckte an hvarje man för
sig i spridda hopar. Terrängen var full med håligheter och

stenblock, men ryttarna å ömse håll sågo ej, hur hästarna trampade;
de hade ögon endast för hvarandra.

Inom några sekunder drabbade de bägge partierna samman
med stor våldsamhet. Bob, som var några steg före sina män,
red rakt på Tschang-Wo, hvars hufvud, efter hvad han såg, var
ombundet; han hade sårats i skärmytslingen utanför klostret.
Tataren svängde ett långt kinesiskt svärd, hvarmed han parerade Bobs
lansstöt, men innan han i sin tur hann måtta ett hugg, hade Bob
jagat förbi honom och med sitt vapen genomborrat den tatar, som
kom omedelbart efter.

I samma ögonblick hörde han skallande rop upphäfvas rakt
framför sig, och just som han undrade, huruvida detta innebar,
att fienden fått förstärkning, kände han ett våldsamt slag i
hufvudet, vacklade i sadeln, släppte tyglarna, föll mot hästens hals
och slungades häftigt till marken.

<br>— Det är en nedrig kränkning af allt hvad lak und rätt
heter det påstår <i>jak</i>, Hildebrand Schwab! Det schkall alldeles
säkert plive en <i>casus belli</i> mellan Tyskland och Japan. Jak schkall
med det ferste sände en telegram till vår kaiser, som är i Berlin.
Jak meddeler, att jak är en fredlik tysk undersåte, men i alle fall
plir jak arresteret, min frihet inschkränkes, min värdikhet — en
tysk undersåtes värdikhet — kränkes. Det är, jak påstår, unerhört,
det är opprörende och nederdräktigt i en grad, som jak aldrik
tänkt mik!

Bob väcktes småningom till full sans af herr Schwabs
högljudda stämma, som skalf af förbittring. En mild, artig, uttråkad
japansk stämma svarade:

— Den ärade korrespondenten måste veta, att ärade
korrespondenter ej tillåtas komma på andra sidan Ping-yang. Det står
tydligt skrifvet i de instruktioner, som hans excellens generalen
utfärdat till ledning för ärade korrespondenter, och tyvärr måste
jag säga, att ärade korrespondenten har endast sig själf att skylla.

— Instruktioner! Ni dalar om instruktioner! Donnerwetter
noch einmal! Vat är det för instruktioner? Att ingenting göre,
ingenting se, ingenting säga. Just en schen krigskorrespondent!
Jak rebresenterer »Dusseldorfer Tageblatt». Jak er instrueret att
följe den japanske fältarmé. Det er mine instruktioner —
ingenting annet.

— Beklagar, att jag inte kan tillåta ärade korrespondenten
att komma vidare.

— Nåväl, jag protesterer — jag protesterer på det kräftigste.
I alle händelser ber jak er letsage mig tillbake till närmaste by.
Affär er affär. Där schkall jag sätte mig i förbindelse med en
hygglik japansk herre, som beschtellt af mig »Brockhaus'
Encyglopædia» — den hele verk. Alltså — dit letsager ni mig ju?

— Beklagar, att det är mig totalt omöjligt. Jag måste så
skyndsamt som möjligt återvända till Tscheng-ju. Ärade
korrespendenten torde ha godheten ursäkta.

Den japanske officeren aflägsnade sig, och Schwab fick
svälja sin harm och förtrytelse bäst han kunde. Bob måste skratta.
Några ögonblick senare kom japanen in i det skjul, där han låg,
och när han fann Bob vaken och vid fullt medvetande, frågade
han, hur den andre kände sig.

— Betydligt mörbultad. Jag är högst belåten med att ha
blifvit omhändertagen af japaner. Säg mig en sak — har fröken
Charteris — ha damerna kommit i säkerhet?

— Ja. Två damer kommo i morse ridande till mitt läger
med en kinesisk tjänare och sade mig, att en engelsk herreman
var hårdt ansatt af ett band mandschurer. Jag skickade damerna
vidare till Tschang-ju och red ut för att bistå er. Lyckligtvis hann
jag fram just i det kritiska ögonblicket. Ni hade tydligen alldeles
nyss kastats af er häst. Men mandschurerna stannade ej kvar för
att taga emot oss. Ni har blifvit ganska illa tilltygad, ärade herre.

— Och Kobo —

— Kobo San? Hvad menar ni?

— Hittade ni inte honom? — Bob reste sig ängsligt upp
på armbågen. — Han var ju med oss! Han var sårad. Ni hjälpte
honom väl att komma undan?

— Det gör mig mycket ledsen, sir. Jag uppfattade, att en
sårad kines, som hörde till ert sällskap, saknades förmodligen
är han tillfångatagen af mandschurerna. Jag hade ingen aning
om, att han var en förklädd japan — ännu mindre om att han
var Kobo San.


— Sade damerna ingenting om honom?

— Nej, ingenting, De voro utmattade af den häftiga ridten
och mycket upprörda. De nämnde intet namn utom ert.

Bob sjönk tillbaka i stum hopplöshet. Kobo hade alltså
fallit i sin fiendes händer! Någonting måste göras för att rädda
honom. Bob vågade ej tänka på de afgrundskval, som
Tschang-Wos grymma händer skulle kunna låta honom genomgå.

— För hur länge sedan hände detta? frågade han.

— För sex timmar sedan. Klockan är nu fem.

— Kan ni ingenting göra för att hjälpa honom? Ni känner
honom ju — vet hur värdefull han är för ert land! Visst måtte
väl någonting kunna göras!

— Detta gör mig mera ondt än jag kan säga... Jag skulle
vilja göra allt som stode i min makt för Kobo San, men jag måste
lyda order. Jag skulle ha förföljt de flyende mandschurerna, om
jag ej fått instruktioner att ej gå på andra sidan en viss linje.
Kobo San skall veta, hur man dör för Japan.

Bob kunde ej säga någonting mera. I denna stund nästan
önskade han, att han kunnat byta med Kobo. Han visste, att
Kobo själf skulle möta sitt öde med det upphöjda lugn, som
karakteriserade hvarje hans tanke och handling, men vetskapen om
att en så tapper och hjältemodig man skulle, just när räddningen
var i sikte, i elfte timmen falla i sin hämndlystne och oförsonlige
fiendes händer smärtade honom djupt.

De bägge kompanier japanskt infanteri, som räddat Bob och
hans sällskap, kamperade denna afton i en liten närliggande by.
Herr Schwab måste smälta den ytterligare skymfen att hållas
under bevakning.

På morgonen bad Bob, som något så när hämtat sig efter
det våldsamma slaget och därpå följande fallet, att få gå och hälsa
på den förgrymmade tidningsmannen. Han fann herr Schwab
ifrigt skrifvande.

— Nej, det er inte grigsgorrespondens, sade tysken, utan
att se upp. — Det er private affärer. Så ni, herr japan, torde
vara so gut und lämne mig i fred.

— Nå men hur går det egentligen med affärerna, herr
Schwab? frågade Bob.


— Vat fer slag? sade herr Schwab och hoppade till, ser jak
herr Fawcett? Det er wunderbar, det er otrolig! Jak er verkligen
micke glad att råke hvem jak med förlof må kalle en vän. Min
hjärta er micke tong. Icke på åratal har jak haft så micke otur
på en resa. Vat har jak uträttet? Ingenting. Min tidningsbolag
— betrakter mig som en kolossal humbug. Jak skrifver bref —
ja, tre spalter om dagen: »Indryck från Japan», »Naturschena
punkter i Korea», »Vår i kersbärsträdens land» — und de telegrafere
mig, till fyra mark ordet: »Sänd oss krigsnyheter.» Krigsnyheter!!

Herr Schwab skrattade bittert.

— Vat kan vi vete om krigsnyheter? Det er vat jag fråger.
Där var jak själf, herr Morton och herr Desjardang, jämte andra
krigskorrespondenter — <i>krigskorrespondenter!</i> — (herr Schwab
skrattade åter bittert) — Ping-yang, sextio mil bort från den krig.
De japaner förklara det vare micke stor medgifvande, att vi fått
komme så nära — <i>så nära!</i> Och se'n er det deres evige
instruktioner — portztausend — man får ju knappast titte mot norr.
Det er för eländich — vecka efter vecka går förbi, och ens
opphåll koster ju store penger... Orimlige penger...

Bob såg så deltagande ut som det var honom möjligt.

— Ja, trefligt kan det omöjligen vara. Ni har alltså gifvit
hela krigskorrespondentskapet på båten?

— Ja, sir. Jak schtår icke ut med dette. Jak frukter, att
tack vare desse usle japaner ger min tidning mig en respass för
alltid — på grått papper. Jak erbjuder mine vänner att ledsage
mig, och vi dele utgifterna. Men herr Morton säger någonting
om att »löpe linan ut», och herr Desjardang, han taler om »en
fransmans journalistära». Men jak, Hildebrand Schwab, jak
svaren »affär er affär». Så tager jak af det hvite band med japanskt
rödt lack på min vänstre arm, och samme kväll er jak på min
vag till Yalu. Jag sliter micke ondt, men peklagar jak mig?
Nej; jak noterer åtskilliga order för firman Schlagintwert. Men,
sir, som ni ser, er jak åter i ferlägenhet. Medan jak ger affärer
med en koreansk excellens, som jak råker på en inspektionsresa,
vips - vi öfverrumples af japaner. De beschtelle det
<i>Conversationslexicon</i>, jag har det, men jak kan icke få någen katt att
beschtelle den harmånika, den wunderschene instrument!


Herr Schwabs dystra sinnesstämning afspeglades i hans drag,
då han med ens tycktes få en idé. I det han förtroligt lade sin
hand på Bobs arm, sade han:

— Vänte, allt er inte ferloret. Om ni, herr Fawcett, kan
upptaga någen order, schkall jag med stor förnöjelse betala er en
provision af fem percent! Den herre er San-Po af kejserlig
koreansk krigsdepartement: ni schkall med lätthet finne honom. Fem
percent, herr Fawcett.

Bob hörde med förundran namnet på sin vän och gästfrie
värd herr Hjälper-att-bestämma.

När han i samma ögonblick tittade ut genom skjulets dörr,
såg han en ryttarskara passera. I spetsen red en hög koreansk
ämbetsman — en företeelse, som aldrig skulle gå ur Bobs minne,
med blomkrukhatt, knorr på hjässan och hvita, säckliknande kläder.
Sittande på en liten spenslig pony rörde han med fötterna nästan
vid marken, och han hölls i jämnvikt på brukligt koreanskt sätt
af två trygga och starka tjänare, som stödde under honom på
hvardera sidan.

Herr Schwab hade icke väl fått sikte på denne ryttare, förrän
han gaf till ett rop och i största hast affärdade Bob med ett:

— Ursäkte mig — ni tar nog inte illa opp, att jag tar
tillbake min ferschlag!

Han rusade ut i den största brådska och fiskade upp en
väldig anteckningsbok ur sin ficka, medan han sprang. Efter
honom störtade med gälla rop en liten japansk vaktpost.

Bob skakade af skratt, medan han gaf akt på uppträdet. När
herr Hjälper-att-bestämma hörde sig ropas an af en guttural stämma,
vände han sig till hälften om i sadeln — på hvilken Bob kände
igen skinnet af den tiger, som han dödat — och när han såg,
att han var förföljd, stannade han ej för att förvissa sig om
hvarför eller af hvem, utan rappade på sin pony för att hinna undan.
Vaggande hit och dit, hölls han med svårighet kvar af sina bägge
lefvande stödjepelare. Omsider tumlade han och ponyn om ett
hörn, följda på endast några alnars afstånd af den tungt
galopperande herr Schwab, som åter hade den lille japanen i hack och
häl efter sig.

Efter en timme eller två satte sig hela afdelningen i rörelse

mot Tschang-ju. Bob hade fått en pony, från hvars rygg han såg
Schwab melankoliskt lunka i väg, bevakad af två små japanska
infanterister. Kring sin vänstra rockärm hade han åter bundit det
hvita bandet med hans eget och hans tidnings namn det märke,
hvilket med försmädlig ironi stämplade honom som
»krigskorrespondent».

När de anlände till Tschang-ju, som var öfverfullt af
japanska trupper, frågade Bob först efter fru Pottle och hennes
brorsdotter och erfor, att de under eskort redan fortsatt vidare till Anju.

Hans nästa fråga gällde general Kurokis hufvudkvarter.
Sedan han fått veta, att detta var förlagdt till Anju, meddelade han
den officer, som förde befälet, att han medförde viktiga
underrättelser åt generalen, hvilka han blifvit ålagd att personligen
öfverbringa, och så bad han om tillåtelse att genast få fortsätta fram
till hufvudkvarteret.

Befälhafvande öfversten föreslog, att Bob skulle öfverlämna
meddelandet åt honom, så skulle han befordra det vidare. Han
tyckte, att Bob knappast såg ut att vara i stånd att fortsätta ridten,
och några vagnar funnos icke att tillgå. Men Bob var fast
besluten att icke anförtro Kobos bref åt någon, utom general Kuroki
själf, och han hoppades kunna förmå generalen att med det
snaraste sända ut en undsättningsstyrka för att rädda Kobo.

Han red följaktligen vidare med en liten eskort och anlände
till Anju vid Söulvägen sent fram på kvällen, dödstrött.

Utmattad som han var sände han i alla fall bud till
generalen och utbad sig ynnesten af personlig audiens. Inom mindre
än en halftimme stod han inför härens högste befälhafvare.

Han kände sig en smula nervös, när han såg på den store
krigaren. General Kuroki var något längre än japanen i
allmänhet. Hans ansikte var bronsfärgadt af väder och vind, hans hår
och mustascher grå och borstiga. Strängheten i hans drag
mildrades af en humoristisk glimt i de bruna ögonen, när hans blick
föll på Bob, som kände, att generalens järnhårda energi förenades
med mildhet och mänsklighet. Bob räckte honom Kobos lilla
sammanvikta papper och väntade, medan han läste det.

— Jag tackar er, herr Fawcett, sade generalen slutligen, i
det han åter sammanvek papperet och gaf det åt en adjutant. —

Kobo Sans intelligens har redan gjort oss de största tjänster, och
jag är er högeligen förbunden för att ni med så mycken
personlig risk fört fram hans budskap till mig. Kobo San nämner ej,
hvarför han själf icke återvändt. Vet ni, hvar han för närvarande
befinner sig?

— Ledsamt nog, sir, är han fånge. Han blef sårad i foten
under sin vandring uppe i bergstrakten, och jag fruktar allvarligt,
att han just nu befinner sig i händerna på Tschang-Wo, den
mandschuriske röfvarhöfdingen.

— Hvad säger ni? De var högst beklagligt. Var god och
berätta för mig allt hvad ni vet! Ni var, tror jag, tillsammans
med löjtnant Yamaguchi i Söul; det skall mycket intressera mig
att få reda på de omständigheter, som fört er hit. Sitt ned, ni
ser mycket trött ut. Kanske att ni rent af vill vänta till i
morgon?

— Nej, sir — jag tackar er — jag skulle hellre vilja
berätta det nu.

Bob började nu så kortfattadt som möjligt redogöra för
hvad han upplefvat, sedan han sista gången såg Yamaguchi, och
han slutade med sin flykt från det koreanska klostret. General
Kuroki lyssnade, utan att yttra någonting, och ett svagt leende
drog öfver hans ansikte, när han hörde talas om det nya bruk,
som gjorts af grammofonen.

— Ni har verkligen fört en ganska äfventyrlig tillvaro, sade
han, när berättelsen nått sitt slut. — Jag hade redan hört talas
om en del af hvad ni utstått — genom de bägge amerikanska
damer, som nyligen anlände hit. Jag förstår fullkomligt, att de
lofprisa er så varmt. Och — tillåt mig säga det — ni är
sannerligen att lyckönska åt att ha undkommit mandschuren
Tschang-Wo han är en oförbätterlig kanalje och en gammal fiende till
Kobo-San, som ni kanske redan vet. Men säg mig nu, ni som
kommer från bergstrakten norr om Yalu — är vägen sådan, att
kanoner kunna föras fram där?

— Den skulle, som jag tror, med något arbete kunna göras
trafikabel för kanoner några mil upp emot den plats, där vi först
kommo fram till Yalu. Men jag tror ej, att den stig vi
sedermera följde, kunde användas på detta sätt.


— Den stigen är, tror jag, försöksvis markerad på våra
kartor. Se på denna, det där är ju stigen, inte sannt.

— Ja, sade Bob efter en blick på kartan, som rullades upp
framför honom.

— Den skulle vara af den största vikt för oss, om den vore
trafikabel. Ha några af de tjuntjuser, hvilka ni haft som allierade,
kommit hit tillsammans med er?

— Nej, tyvärr. Jag hörde, att de smeto sin väg omedelbart
efter det ert kavalleri kom till vår undsättning.

— De strida i otyglad frihet och trodde förmodligen, att
om de komme hit, skulle de nödgas lyda våra order eller snarare
se hela sitt band upplöst. Utan tvifvel söka de sig nu på olika
vägar tillbaka till sina gamla tillhåll i Mandschuriet. Synd, att
de äro borta. Jag skulle gärna ha velat använda några af dem
som vägvisare.

— Får inte jag erbjuda mina tjänster, sir? frågade Bob
ögonblickligen. — Jag vore ej i stånd att hitta tillbaka härifrån och
till bergstrakten, men är jag väl där, tror jag nog, att jag skulle
kunna leda er till stigen i fråga.

— Jag tackar er och tar genast emot ert anbud. Jag måste
naturligtvis telegrafera till Tokio om lof att använda er, eftersom
er plikt egentligen vore att åter ansluta er till flottan. Jag skall
genast göra det, och svar kommer utan tvifvel tidigt i morgon
bittida. Nu, herr Fawcett, skall jag ej längre uppehålla er. Ni
behöfver grundligt hvila ut efter alla era strapatser; slaget i
hufvudet kommer ni ännu att ha ondt af några dagar, fruktar jag,
men med stillhet och ro under dessa närmaste timmar repar ni
er nog snart. Min adjutant skall anvisa er kvarter — något
obekvämt, men det bästa som jag har till min disposition. I morgon
bittida skickar jag bud efter er.

Först nu, när den starka spänningen gifvit efter, kände Bob
hur oerhördt trött och utsliten han var. När han kom till det
enkla logis, som anvisats honom, slängde han sig på bädden som
han gick och stod och somnade tungt.

Klockan var närmare tolf på dagen, när han vaknade. Fram
till hans säng steg Ah-Sam, som öfver armen bar en omgång
kläder.


— Mig hämtat saker åt massa, sade han. — Rädd massa
inte komma in i dem.

— Vi ska väl åtminstone försöka, sade Bob småleende. —
Skaffa mig någonting att äta, Ah-Sam. Hör på, hvar finnas
damerna?

— De i huset hos snäll jossman <footnote>missionär.</footnote>. Han fara Söul längre fram.

— Åh! Hör du, tag och kila bort och tala om för dem,
att jag är här —

— Vet redan. Mig berätta allt om massa för längesedan.

— Bed dem inte fara sin väg förrän jag fått råka dem! Och
hit sedan med min frukost!

— Ska ske, massa. Lilla missy vill titta efter —

— Stå inte här och gaffla! Spring genast, annars kunna de
ju fara sin väg.

— Inte vara rädd. Mig veta lilla missy inte fara bort, innan —

— Gå genast! röt Bob, och kinesen tog till fötter.

Omkring en timme senare fördes Bob, iklädd en japansk
uniform, som lämnade mycket öfrigt att önska i fråga om
ärmarnas och byxbenens längd, af Ah-Sam till missionärens hus, hvari
damerna gästfritt blifvit mottagna.

— Min käre gosse, hvad det fägnar mig att se er! utbrast
fru Pottle, i det hon kom emot honom med framsträckta händer.
— Vi voro så rädda, att ni inte lyckats undkomma den där
gemena tatarskurken. Om jag inte haft Ethel att taga vara på, skulle
jag alldeles säkert själf ha ridit tillbaka — äfven om jag inte haft
annat vapen än min paraply, som ni jämt gör så mycket
spektakel utaf.

Bob kände redan fru Pottle så pass, att han visste, att den
manhaftiga amerikanskan var kapabel att inlåta sig på snart sagdt
hvilket riskabelt äfventyr som helst.

— Det var då för väl, att det inte behöfdes, sade han
skrattande. Berodde det på mig, skulle ni inte få komma det där
röfvarpacket femtio mil nära.

— Det hade egentligen kunnat göra precis detsamma, för
jag har inte fått en blund i mina ögon, så ängslig har jag varit

för er skull. Och inte har Ethel det heller — det stackars
barnet har ju bleknat och fallit af, så det är ett rent elände.

Bob såg på den yngre damen, men fann, att hennes kinder
just nu färgades af en högst intagande liten rodnad, som blef
starkare, när hon sökte undvika hans blick.

Åh, tant Jane, sade hon, du borde verkligen inte
öfverdrifva så där — jag —

— Det vet jag visst... Titta dig i en spegel — när vi
någonsin mera komma öfver en sådan lyxartikel — får du väl
själf se! Och hvad det beträffar, så tycker jag, att också ni, min
käre gosse, har blifvit riktigt blek om nosen. Ni får allt lof att
sköta om er en smula, så mycket märker jag.

— Åh, det är ingenting, sade Bob. — Jag bara såg litet
för mycket solar och stjärnor härom dagen — och så blef det
beckmörkt. Men jag skall vara kurant igen om ett par dagar.

— Men ni låter ju oss få göra hvad som står i vår förmåga,
sade Ethel. — Vi ha er att tacka för så gränslöst mycket, herr
Fawcett, och vi kunna göra så litet.

Bob såg ut så som han kände sig — något illa till mods.
Fru Pottle märkte det.

— Gå nu inte tvärt, herr Fawcett, sade hon småleende. —
Seså, jag lofvar, att ordet tacksamhet inte mera skall nämnas.
Hvad var det jag visste — ni ser redan lättad ut!

Bob skrattade, och damerna gjorde så med, medan Ah-Sam
allvarligt såg på, tydligen undrande, hvad som varit orsaken till
munterheten.

— Kan jag göra någonting, som måhända underlättar er
resa? frågade Bob. — Jag fruktar, att jag snart måste säga farväl.

Damerna sågo öfverraskade på honom.

— Men ni reser väl med till Söul? frågade fru Pottle.

— Ännu inte, tyvärr. Jag har någonting mera, som måste
uträttas.

— Vi ha just ingen brådska. Vi kunna mycket väl vänta
en dag eller två.

— Här är ledsamt nog inte tal om dagar. Det kanske blir
tal om veckor, ja, månader.

— Ni skall väl inte tillbaka dit bort igen? sade Ethel,

förgäfves bemödande sig om att dölja sin ängslan. Bob kom längre
fram i håg, att det märktes en darrning på hennes röst.

— Jo, svarade han, jag beger mig norrut igen. General
Kuroki tror, att jag kan vara honom till någon nytta, och för
öfrigt — jag måste söka rätt på min vän Kobo.

— Men, herr Fawcett, ni blir ju på detta sätt en ny Don
Quijote, sade fru Pottle. — Inte kan ni väl hoppas finna honom?
Stackars karl — om den där ärkebofven, som mist ena örat för
sina förtjänsters skull, har fått tag i honom, hänger ju hans lif
på en tråd, som rätt som det är knipsas. Tänk bara på den fara
ni utsätter er för: den är ju gräslig!

— Visst är den det, tillade Ethel allvarligt. — Ack, var så
snäll och bege er inte bort! Tänk på era vänner!

— Tro mig, dumdristig i onödan skall jag aldrig vara, men
jag måste göra hvad jag kan för att finna min vän eller taga reda
på hans öde. Kom ihåg, hvad jag är honom skyldig!

— Ja, det få vi inte glömma, sade Ethel. — Ni är honom
skyldig — precis det som vi äro skyldiga er.

Hon vände sig bort. Fru Pottle lade armen kring sin
brorsdotters lif.

— Då blir det alltså farväl? frågade hon.

Innan Bob hann svara, kom Ah-Sam, som på några
minuter lämnat rummet, brådskande tillbaka.

— Japan i blå rock komma hämta damer Söul-sidan. Ha
hästar, vilja rida bort, brådtom, oppe bergen stort rabalder!

Några frågor framställdes till Ah-Sam, och Bob förklarade, att
en officer stod i begrepp att i tjänsteärenden rida till Söul, hvarvid
vederbörande passat på tillfälle att förse de amerikanska damerna
med en eskort. Denne officer skulle anlända om några minuter.

Bob affärdade Ah-Sam med svar och vände sig därpå till
fru Pottle.

— Ja, sade han, det är farväl.

— Men inte för lång tid, svarade hon med konstlad
glädtighet. Vi stanna i alla händelser två månader i Yokohama, och
dit kommer ni väl efter, så fort det blir er möjligt.

— Farväl, herr Fawcett, sade Ethel och räckte honom sin
hand. — Vi skola bedja för er lycka och framgång. Farväl!
</chapter>

<chapter name="XXI. Slaget vid Yalufloden">
<h2><small>XXI.

</small>Slaget vid Yalufloden.</h2>

— Det är tydligt, herr Fawcett, att ni har ett sällsynt godt
lokalsinne.

— Jag är inte så säker på det, sir. Hvad jag minns af
dessa bergstrakter har jag att tacka tataren Tschang-Wo för. Vi
sågo oss jämt och samt om, eftersom vi befarade att han
förföljde oss.

— Ni tycks i alla händelser ha behållit ett märkvärdigt
skarpt intryck af trakten — till vår lycka. Denna stig, för allt
hvad den är besvärlig, har besparat oss ofantligt mycket arbete
och hvad ännu viktigare är — tid.

General Inouye höll in sin häst, medan han talade, och
blickade tillbaka på den långa linje trupper, som i sick-sack
färdades uppför bergets breda sida. De japanska soldaternas blå
uniformer framstodo tydligt mot klipphällarnas med rödt insprängda
grå och erbjödo lätt synbara mål för fienden, om fienden själf
varit i sikte. Men dessa branta, skrofliga bergkammar hade alltid
ansetts otillgängliga för trupper; ryssarna fruktade intet anfall från
denna del af trakten och hade icke gjort något försök att
besätta den.

Man hade en ovanligt vidsträckt utsikt från den öfver en
djup klyfta framspringande klippudde, hvarpå general Inouye och
Bob stodo sida vid sida. Ofvanför dem försvann stigen helt
tvärt rundt bergväggen; under dem snodde den sig i långdragna,
spetsvinkliga figurer öfver den stenströdda sluttningen, här och
där försvinnande ur sikte i en hålighet för att åter dyka fram,
kanske hundratals alnar längre ned, som en smal kantremsa utmed
en lodrätt stupande brant, på hvilken de framtågande soldaterna
på afstånd liknade en armé myror, stadda på marsch.

Det var dessa samma bergstrakter, genom hvilka Bob och
hans sällskap för några veckor sedan företagit sin vågsamma färd.
De sträckte sig utmed vänstra flanken af den ryska armén, som
dragits samman rundt Kiu-leng-tscheng, och längs Yaluflodens
stränder — för att obevekligt mota japanerna, så fort de försökte
sätta sin fot i Mandschuriet. General Sassulitsch lefde i den
lyckliga öfvertygelsen, att dessa bergshöjder skulle skänka hans flank
ett fullständigt skydd; händelsernas utveckling visade, att det var
just uppifrån dem, som det mest förkrossande slag, hvaraf han
drabbades, kom.

Tolfte divisionen, känd för japanerna under namnet Sampo
Shidan på grund af sitt stora förråd bergkanoner, valdes att
företaga den farliga marschen, och för trupper af mindre uthållighet
än japaner torde nog vågstycket ha visat sig outförbart. Ty man
begärde ej endast af dem, att de en och en skulle taga sig fram
öfver en följd af svindlande branta bergsluttningar; de skulle göra
det på mycket knappt tillmätt tid, och de skulle föra sitt artilleri
med sig.

Bob iakttog soldaterna, medan de stretade framåt, och ofta
genomfors han af en känsla af beundran, blandad med stolthet
öfver att han fått sig en liten roll tilldelad i denna underbara
manöver. Under tyngden af artilleripjäser, ammunition och andra
förråd rörde sig truppen oaflåtligt framåt, än kraflande med
oändlig möda uppför nästan lodräta väggar, då de flinka små
soldaterna halade och drogo, sköto på, stundom nästan buro de
olyckliga hästarna och ponyerna, stönande under kanoner, lavetter eller
lådor med granater, stundom med icke mindre besvär snubblande,
glidande, hasande utför bergkammens motsatta sida, för att sedan
på nytt begynna klättringen öfver denna oändliga följd af branta
stigningar och djupa klyftor.

Marschen hade tagit sin början tidigt på dagen; det var nu
sent fram på eftermiddagen, och Bob såg mer än en gång
general Inouye oroligt blicka västerut. De tågade rundt en väldig
bergjätte, och en halfmil eller något mer framför dem hade en
liten i förväg utsänd kavalleristyrka gjort halt, tydligen osäker om
den kosa den närmast borde följa.

— Till vänster, svarade Bob, besvarande general Inouyes
uttalade fråga, tvärs öfver den låga höjden och rakt uppför
sluttningen där bakom.

Generalen öfversatte instruktionerna för en adjutant, som i

sporrsträck red utför sluttningen — med ögonskenlig fara att
bryta nacken af sig.

— Ni säger, herr Fawcett, att vi om ytterligare en timme
böra få Ai-ho-floden i sikte?

- Ja, sir. Så vidt jag kan erinra mig, fingo vi floden i
sikte från toppen af den där kullen.

Bob pekade, medan han talade, på en kägelformig, tämligen
låg bergstopp ungefär två mil framför dem, bakom hvilken nu
solen sänkte sig flammande röd.

Innan en timme förflutit, hade general Inouye och hans stab
uppnått toppen af den ifrågavarande kullen och blickade ned på
den brusande lilla floden, som hastade åstad genom en trång
dalsänka för att förena sig med Yalu några mil längre ned. Utmed
motsatta sidan af floden löpte en annan låg bergskedja, på
hvilken general Inouye visste, att den ryska hufvudstyrkan dragits
samman. Det var mot denna bergskedja, som tolfte divisionen
ämnade göra ett angrepp i gryningen dagen därpå.

Närmare Ai-ho blefvo bergen ej fullt så branta och
svårtillgängliga, hvarigenom underlättades spridandet af general Inouyes
styrka längs vänstra flodstranden. Tolfte divisionen hade anländt
i god tid till ort och ställe; med afbröstade kanoner, klara till
aktion, väntade de endast på signal.

— God natt, herr Fawcett, sade general Inouye, när de
skildes åt, god natt, och tack skall ni ha! Ni har gjort oss en
högst värdefull tjänst hur värdefull komma måhända
morgondagens händelser att visa.

Bob tillbragte natten i stabens bivack. Ej ens tanken på
den förestående striden förmådde störa hans sömn. Han hade på
senare tider upplefvat alltför många erfarenheter för att ej tillfullo
begagna sig af ett tillfälle att hvila.

De bägge arméers position, hvilka nu lågo midt emot
hvarandra under den långa sommarnatten, var i flere afseenden högst
märklig. Nästan midt emot Viju rinner Ai-ho in i Yalu; ofvan-
och nedanför sammanflödet är Yalu strödd med oräkneliga stora
öar, mellan hvilka floden buktar sig fram, stundom med mycket
stark ström. Vid den vinkel, som bildas af de bägge floderna,
ligger Tigerkullen, en brant klippudde, som skjuter ut i strömfåran.

<img><i>Slaget vid Yalufloden.</i><br><i>Visar 12:e divisionens flankrörelse.</i></img>

strax nedanför denna bergknalle går mandarinvägen från Söul till
Peking, löpande från Viju längs södra stranden, tvärs öfver två
sandiga öar förbundna medels en färja och sedan vidare mot
Kiu-lien-tscheng, på mandschuriska sidan.

Innan general Kuroki inledde sin attack, sträckte sig den
ryska fronten från en punkt midt emot Yongampo vid Yaluflodens
mynning till Sukuchin, kanske trettio mil uppåt floden, och ända
bortåt andra sidan af Viju. Hufvudstyrkan låg samlad omkring
Kiu-lien-tscheng; vänstra flygeln hade sina förposter på Tigerkullen
och på öarna i floden ofvanom denna punkt, medan den högra
hade förposter på de större öarna midt framför Viju. En stark
reservstyrka var förlagd till Antung.

Under sin ridt uppåt från Viju hade Bob mycket undrat
öfver meningen med en följd af höga skärmar af grenar och
buskar, bastmattor och säf, som upprests utmed eller tvärs öfver
landsvägen. Hvartill kunde de månne tjäna?

Det var ej förrän han kom upp på den högre belägna
terrängen nära Yalu, som deras ändamål blef klart för honom. Han
såg då, att man från bergåsarna på den ryska sidan af floden
kunde fullständigt öfverskåda de lägre kullarna på den koreanska
stranden. Under vanliga förhållanden kunde hvarje rörelse
iakttagas från de ryska linjerna; truppernas storlek och placering,
befästningarnas konstruktion, batteriernas uppställning — allt kunde
iakttagas med tillhjälp af starka fältkikare.

Ur japansk synpunkt var detta en betänklig svaghet hos
positionen. Hemlighetsfullhet är ett så väsentligt villkor för
japanernas krigföring, att general Kuroki beslöt sig för att följa en
ny och ganska märklig metod att gäcka fiendens nyfikenhet.

När Bob såg sig om från en utsiktspunkt nära floden,
upptäckte han en trupp japanskt kavalleri i blå rockar, som
marscherade fram emot fronten längs mandarinvägen. Plötsligt försvunno
de bakom en skärm af trädgrenar och säf, och fastän han
noggrannt gaf akt, väntande att få se dem dyka fram igen längre
bortåt landsvägen, var han totalt ur stånd att spåra dem ånyo.
De voro som sjunkna i marken.

På ryssarna utmed flodens andra sida måste händelsen ha
verkat både förbryllande och irriterande. Tack vare detta

skärmsystem förmådde de hvarken bilda sig en föreställning om
storleken af den japanska styrka, som de hade rakt framför sig, eller
med någon utsikt till sannolikhet inlåta sig på en gissning rörande
den blifvande anfallspunkten. Deras position var särdeles stark,
men ovissheten i fråga om general Kurokis rörelser förminskade
i hög grad de fördelar de åtnjöto såsom en defensiv styrka inne
i en svårtillgänglig bergstrakt. Här och där lät visserligen general
Kuroki dem få en skenbar inblick i hvad han förehade; de
nappade på kroken — och resultatet är nu skrifvet på historiens blad.

Det var nästan tio år sedan den japanske fältmarskalken
Yamagata forcerat öfvergången af Yalu midt framför näsan på en
kinesisk armé, som ansågs oöfvervinnelig, så länge den behöll de
positioner, som nu intogos af ryssarna. Den egentliga
öfvergången hade skett midt emot Viju, men manövern i dess helhet
hade i hög grad underlättats, därigenom att en kolonn öfvergått
floden högre upp vid Sukuchin. General Sassulitsch måste med
någon ängslan ha gjort sig den frågan, huruvida japanerna skulle
upprepa denna manöver eller ej.

Patriotisk själfbelåtenhet gaf antagligen svaret. Var det väl
troligt, att japanerna inför en tränad och disciplinerad rysk
krigshär skulle förnya den vågsamma manöver, som de tillgripit mot
oöfvade kinesiska rekryter? För ingen del. Och när den ryske
generalen kom till denna slutledning, understöddes han af en sinnrik
krigslist från sin motståndares sida.

Så oförtäckt, att endast denna omständighet bort väcka
misstanke, samlade general Kuroki en stor massa brobyggnadsmaterial
på koreanska stranden vid Yongampo och högre uppåt floden midt
framför Antung, medan en stark flottilj, bestående af torpedbåtar,
jagare och kanonbåtar, arbetade sig ett godt stycke uppåt floden
liksom för att skydda de härafdelningar, som ämnade företaga
öfvergången. För att möta den väntade attacken på detta håll
höll den ryske generalen en stor truppstyrka, som innehade en
fast och säker ställning, i beredskap nära Antung, och han lät sin
uppmärksamhet afvändas från den punkt trettio mil högre upp,
där den första öfvergången gjorts tio år tidigare.

General Kuroki hade fullständigt öfverlistat sin motståndare,
Sedan han förmått general Sassulitsch att sprida sina trupper, öfver

en onödigt bred front, vidtog han noggranna mått och steg för
att möjliggöra en lyckad öfvergång af floden vid Sukuchin, och
under betäckning af ett flankanfall från detta håll ämnade han låta
hufvudstyrkan af sin armé passera öfver den på öar rika
flodsträckan midt framför Viju.

Tolfte divisionen, som fått flankmanövern sig anförtrodd
hade med lätthet jagat undan en liten rysk styrka, som posterats
på högra strandbrädden midt emot Sukuchim, slagit en pontonbro
tvärs öfver floden och nästan utan motstånd installerat sig på den
högra stranden. Ryssarna gjorde intet försök att rätta sitt misstag,
så öfvertygade voro de om att den verkliga faran låg nedåt
flodens mynning. För öfrigt, ägde de ej tillräckligt skydd i den
kedja af bergkammar, omöjliga att öfvergå, som sträckte sig
långt inåt landet mellan Yalu och Ai-ho-floden?

Ändock var det tvärs öfver dessa otillgängliga bergkammar,
som den käcka Tolfte divisionen hade order att framtränga, för
att sedan fatta posto på biflodens vänstra strand och hålla sig
färdig till en allmän attack på den ryska positionen. Som vi
redan sett, utfördes denna manöver alldeles efter önskan. Man
räknade den sista april.

En häftig artilleriduell hade under tiden utkämpats mellan
de japanska batterierna nära Viju och de ryska positionerna rundt
Kiu-lien-tschang. I denna strid öfvermannades ryssarna helt och
hållet — en ny triumf för japanernas förmåga att förutse och
dölja sina egna mått och steg.

Fienden ovetande hade japanerna sjövägen fört till Yalu ett
stort antal kulsprutor och tunga artilleripjäser samt — viktigast af
allt — flere haubitser. Häremot förmådde ryssarna endast
uppställa ett inskränkt antal fältkanoner. En rörelse af japanskt
infanteri mot krönet af åsarna på koreanska sidan lockade de ryska
batterierna att skjuta och röjde deras ställning.

De erhöllo ögonblickligen svar i form af en dundrande
kanonad från de japanska batterierna. Från öarna ute i floden, från
höjderna norr och söder om Viju sände japanerna en mördande
salva af bomber och granatkartescher öfver de olyckliga ryska
artilleristerna. Ingen möjlighet fanns till undflykt, ty de hade ej
tagit med i beräkningen de haubitser, som på ett ytterst
raffineradt sätt placerats i grupper på öarna nedanför och voro i stånd
att bestryka hela den ryska positionen med sin mördande eld.

Bergen tycktes skälfva, så länge attacken varade; fåror sletos
upp i jorden, själfva klipporna sprängdes sönder under den
smattrande skur af bly och stål, som urladdade sig förmedels detta
fruktansvärda <i>shimose</i>-krut. Ett tjockt moln af giftig rök hängde
öfver de till undergång dömda ryska batterierna; ingenting kunde
förbli vid lif under detta bombardemang, som skakade jordens
innandömen. Ryssarna stannade hjältemodigt kvar vid sina
kanoner; aldrig ha soldater redbarare tjänat sitt land. Men småningom
afstannade deras eld; artilleristerna lågo döda invid sina kanoner.

Samma natt gingo japanska arméns garden samt Andra
divisionen öfver floden på två broar och intogo en ställning på
högra stranden, i skydd under klipporna eller nere i håligheterna
i den sandiga flodbädden. Andra divisionen hade företagit
öfvergången något nedanför Viju och stigit i land på en ö inåt den
bortre stranden; gardena hade gått upp på det torra rakt framför
Tigerkullen. Ryssarna hotades nu med en frontattack af dessa
bägge divisioner i det att Andra divisionen opererade direkte från
Yalu och gardena tvärs öfver Ai-hos utflöde, medan högre uppåt
Ai-ho Tolfte divisionen var färdig att falla dem i flanken.

Bob brann af ifver, när han vaknade den ödesdigra första
majmorgonen. Luften var kylig och skarp, men våren var
ändtligen kommen — våren och med den gryningen af en ny dag
för Japan. General Inouyes läger var tidigt i rörelse; de duktiga
små soldaterna i sina prydliga blå uniformer gingo med lugn
glädtighet omkring och skötte sina morgonsysslor, färdiga att på
gifven signal störta fram mot de dystra bergshöjderna rakt
framför dem, där döden, det visste de, väntade somliga, äran
hoppades de, alla.

Alltför sent hade den ryske befälhafvaren insett sin
ödesdigra blunder, då han låtit Tolfte divisionen oantastad marschera
tvärs öfver bergen. Alltför sent hade han vidtagit sådana febrila
åtgärder, som stodo honom till buds vid hans försök att reparera
felet. Han hade i största hast återkallat en ansenlig styrka från
Antung för att besätta bergåsarna på Ai-hos högra strand, och han
hade skyndsamt börjat uppkasta förskansningar.


General Inoaye log, när han hörde talas om dessa försenade
ansträngningar att hejda honom; i åratal omsorgsfullt uttänkta
planer skulle näppeligen korsas af några brådskande åtgöranden i
elfte timmen.

Solen hade knappast gått upp, när striden inleddes af en
allmän artillerisalva utmed de japanska linjernas hela längd.
Fienden gaf intet svar; det tycktes nästan, som om positionen redan
öfvergifvits. Men snart gafs order åt det japanska infanteriet att
skrida till anfall.

De tre divisionerna satte sig samtidigt i rörelse. Bob kunde
ej se, hur de bägge andra betedde sig, men han såg på med
spändt intresse, när Tolfte divisionen rusade utför sluttningen ned
mot Ai-hos strand. En mördande gevärseld öppnades mot dem
från de ryska löpgrafvarna. Men icke en man sviktade. Med
viga språng, somliga användande det skydd, som terrängen här
och där gaf, andra föraktande dylika försiktighetsmått, nådde de
snart floden. De störtade ned i den, hållande gevär och
patronkök högt öfver hufvudet, och upptogo striden mot den starka
strömmen, som sköljde förbi dem och nådde dem upp till bröstet.
De hade nu kommit in i själfva centrum för den ryska elden;
flodens yta bubblade och sjöd under kulregnet, och de hvirflande
vattenmassorna färgades röda af Japans ädlaste blod. Men fram
till Bob, som med lysande blick följde dem från kullen ofvanför,
trängde, buret af morgonvinden, ljudet af deras krigssång —

<tab>»Åh, lätt är att öfvergå Yalufloden!»

och med upphöjd och lycklig likgiltighet sträfvade de framåt.

Se, nu nå de stranden midt emot! Ändtligen — det
förefaller som en evighet! — är öfvergången fullbordad. Uppåt,
uppåt klättra de, under kärf tystnad klamrande sig fram öfver
stenblocken. Luften genljuder af gevärssalvor, den darrar under
de tunga kanonernas dån. Män falla tätt, men de öfverlefvande
hasta framåt som förut, uppför de tvärbranta stigningarna, allt
närmare fienden uppe på krönet.

Bob, som darrar i hela kroppen af sinnesrörelse, står ej
längre ut med att vara overksam. Han vänder sig till en äldre
stabsofficer:


— Kan jag inte få följa med dem dit upp, sir? Jag har
ingenting att göra just nu?

— Det är nog bättre att ni stannar nar hos oss, svarade
officeren med ett leende, i det han tog kikaren från ögonen. —
Men om ni så önskar —

Bob väntar ej så länge att han hinner komma på andra
tankar. Han rusar i fyrsprång utför sluttningen, plumsar öfver den
brusande floden och klättrar uppför branterna på andra sidan just
lagom för att upphinna den framryckande styrkans eftertrupp.
Hvad det är som drifver honom vet han ej, han endast känner,
att han måste vara med — just i afgörandets stund! Han
kommer upp på kullens topp och spejar ifrigt framåt.

Aha, ryssarna rygga tillbaka — tillbaka och alltjämt tillbaka.
Icke i vild flykt, men de retirera buttert mot närmaste bergkam,
hvarifrån de bjuda fienden spetsen. De besätta hvarje fördelaktig
punkt och låta åter sin förgörande eld spela.

De äro alltså ej hågade att invänta lansstötarna? Nej, och
när de aflossat sina gevär, fly de. Ingenting förmår hejda deras
vilda lopp. Japanerna öfversvämma hvarje ny position; fienden
skuttar som harar framför dem. Och nu, när farten ökas och
segrarna drifva flyktingarna uppför berg och ned i dal tvärs öfver
denna vilda trakt utan väg eller stig, öfvergår återtåget till vild
flykt, och de små soldaterna höja ett skallande glädjerop.

Medan Tolfte divisionen sålunda på ett ärofullt sätt utfört
det maktpåliggande värf, som anförtrotts åt den, hade deras
kamrater inom Andra divisionen och gardena fullföljt sin attack mot
den ryska fronten. General Sassulitschs hela armé var stadd på
full flykt i riktning mot Homatan och Feng-huang-tscheng.
General Kuroki hade endast en obetydlig kavalleristyrka, som han
kunde skicka ut att förfölja den retirerande fienden; han måste nästan
uteslutande lita på sina infanteristers raskhet och uthållighet, och de
satte åstad efter ryssarna med en ouröttttlig snabbhet, hvarmed, i
dessa oländiga bergstrakter, intet kavalleri hade kunnat mäta sig.

Kanonerna, äfven bergbatterierna, som utrustats särskildt med
tanke pa snabb transport, blefvo flere mil efter, och tre af de
främsta japanska kompanien, som hunnit om återstoden af det
förföljande infanteriet, funno sig plötsligt försatta i en högst farlig

belägenhet, när ryssarna omsider vände framsidan till och bjödo
förföljarna spetsen på Homatans högslätt.

Japanernas tre kompanier befunno sig i en hast rakt framför
en bataljon infanteri och två bataljoner artilleri, som innehade en
stark ställning på högslätten. Men med storslagen beslutsamhet
behöllo de taget likt bulldoggar och började strid med fienden,
hvilken de gåfvo fullt upp att sköta, ända tills förstärkning hann
anlända.

Japanerna hade endast sina gevär, med hvilka de kunde
besvara ryssarnas förenade artilleri- och musköteld. I det kompani,
hvartill Bob slutit sig, stupade eller sårades tre man af fyra, men
de tappra öfverlefvande sviktade ej. Bob undrade, hur han själf
kom oskadad genom detta regn af kulor och granater; det tycktes
som om den lilla skaran var utan räddning förlorad. Den
behjärtade lilla återstoden fortfor att strida, och ändtligen, när de
hunnit till den sista patronen, kom hjälpen.

Andra kompanin af japanskt infanteri störtade upp på platån.
När de ryska artilleristerna sågo, att allt hopp var ute, vredo de
bakstyckena från kanonerna, förnaglade siktena och bröto sönder
häfarmarna. Det uppstod nu ett tre minuters fruktansvärdt
handgemäng, hvarunder bajonetten förrättade sitt mördande arbete.
De flesta af ryssarna dogo på sin post; trehundra togos till fånga,
och två batteriers kanoner föllo i fiendens händer. Det skulle
vara svårt att afgöra, huruvida slaget vid Homatan var ärofullare
för segrarna eller de besegrade.

Detta var ryska arméns sista ställning. Förföljelsen upptogs
från denna punkt af den lilla styrkan japanskt kavalleri, och efter
en aktion, som nästan saknar motstycke i krigshistorien, gick det
uttröttade infanteriet i bivack ute på öppna fältet.

Kompaniets officerare bjödo Bob hjärtligt välkommen att äta
med dem. Matsedeln bestod af de vanliga rätterna, som
serverades öfver lag: ris, torkad fisk och pickles, alltsammans nedsköljdt
med vatten ur en förbirinnande fors.

Bob åt med lika god aptit som de andra, när han spratt till
vid ljudet af en välbekant röst strax bakom honom.

— Tjänare, Bob!

Han sprang upp och fick nästan maten i vrångstrupen, så

ifrig var han att hälsa på — ingen annan än hans gode vän
Yamaguchi.

— Nej — ser jag verkligen rätt! utbrast han och skakade
den andres hand så kraftigt, att Yamaguchi till sist måste
skrattande protestera. — Hur i all världen har du kommit hit?

— Du är alltså inte ond på mig? Det gjorde mig så
ledsen men jag var ju tvungen att lämna dig med de där
kosackerna, som du minns!

— Tala aldrig om'et! Jag är bara glad att du helskinnad
kom ombord igen. Men du må tro, att jag råkade ut för
åtskilliga mindre behagliga äfventyr, sedan du lät mig ligga där på
stranden. Jag förlåter dig i alla fall — i dag skulle jag förlåta
hvem som helst. Har det inte varit härligt, så säg! Såg du
striden?

— Jag deltog en smula i den. Vi ha arbetat längre nedåt
flodens utlopp. General Kuroki narrade ryssarna att tro, att den
egentliga öfvergången skulle försiggå där. Sassulitsch nappade på
kroken och sväljde hela betet. I går hade jag att föra några man
i land på en liten ö ofvanför Yongampo. Vi fingo genast fienden
öfver oss. De öfverlefvande fick jag undan i båtar, men
olyckligtvis sjönk min egen båt, och jag kastades öfverända af en skärfva
från en rysk bomb. De fiskade upp mig och förde mig bort till
Antung och sedan vidare mot Feng-huang-tscheng, men vårt
kavalleri hann fatt oss och befriade mig, så att här är jag nu.

— Är du illa skadad? frågade Bob, som först nu märkte,
att Yamaguchi bar armen i band.

— Visst inte — bara en bit af muskeln bortsliten. Men
kom med nu, jag är säker på, att du har mera att berätta än jag.
Jag vill veta, hvad du haft för dig alltsedan du lämnade <i>Kasumi</i>.

Bobs historia tog naturligtvis ganska lång tid att berätta,
men Yamaguchi lyssnade med stegradt intresse, utan att afbryta,
förrän Bob kom till den del af skildringen, som behandlade hans
räddning med Kobos tillhjälp ur tornet.

— Aha! sade japanen. — Du har råkat Kobo? Jag ledde
dig allt på villospår, inte sannt? Det var, naturligtvis han, som
jag kommuniserade med under de där nattliga expeditionerna från
<i>Kasumi</i>. Men fortsätt — din historia är ju en riktig roman!


Bob fortsatte med sin redogörelse. När han berättade,
hurusom Kobo blifvit tillfångatagen, när räddningen tyckts så nära,
såg Yamaguchi bekymrad ut.

— Det är en nationalförlust, sade han. — Vi ha inte råd
att vara utaf med en man sådan som Kobo San. Det odjuret
Tschang-Wo kommer att tortera honom — för att om möjligt
afprässa honom meddelanden. Det är klart att detta inte blir
möjligt — då kommer han att plåga honom af pur djäfvulskhet.
Och det värsta är, att ingenting kan göras för honom — ingenting.

— Jag ämnar försöka, sade Bob lugnt.

— Du? Du har väl redan varit ute för så pass mycket
äfventyr, att du har nog för en lifstid. Det kommer att bli
köttfärs af dig, om Tschang-Wo får tag i dig.

— Jag ämnar i alla fall försöka. Kobo räddade mitt lif,
jag skulle vara ett otacksamt kräk, om inte — ja, om den saken
lönar det sig ju inte att diskutera. Så snart jag kan, skall jag
försöka råka general Kuroki och utverka hans tillstånd.

— Du är en hederspojke sannerligen är du inte det!
Jag önskar dig all lycka. Om det vore fråga om någon annan
än Kobo, skulle jag göra mitt bästa för att hålla dig tillbaka, men
för hans skull jag skulle göra det själf, om det stode i min
förmåga. Det är han värd. Men i morgon dag måste jag
tillbaka till Antung och därifrån åter ombord på mitt fartyg. Få vi
se dig hos oss igen?

— Jag vet inte så noga. Kanske — om jag hittar Kobo.
</chapter>

<chapter name="XXII. En stum kines">
<h2><small>XXII.

</small>En stum kines.</h2>

General Kurokis lysande seger hade varit dyrköpt. Sådan
djärfhet, sådan uthållighet, sådant oförfäradt dödsförakt hade
knappast skådats på något slagfält sedan de tider, då säkert träffande
eldvapen voro okända och de kämpande mätte sig med hvarandra
i dödande brottartag.

Hela dagen efter striden förflöt med att begrafva de dödade
och sköta om de sårade, och Bob, som biträdde vid det dystra
arbetet, såg många bevis på det orubbliga lugnet och
ståndaktigheten hos detta folk, till hvilket han oemotståndligt kände sig
dragen. Mången käck liten soldat, som blifvit ohjälpligt lemlästad,
fogade sig i sitt öde och bar sin smärta utan en klagan, medan
han mest sörjde öfver vetskapen att han under den återstående
delen af kriget, måhända under återstoden af sitt hela lif, skulle
bli ur stånd att åter träda i aktiv tjänstgöring.

Fram emot aftonen, då Bob tillsammans med Ah-Sam
passerade öfver en mera afskild del af positionen, där det ännu låg
kvar en mängd obegrafna lik, tyckte han sig höra ett stönande.
Han stannade och lyssnade. Efter ett ögonblick upprepades samma
ljud, svagt men dock tydligt, mindre ett stönande af smärta än
den trötta suckan från en alldeles uppgifven människa.

På ett jämförelsevis litet ytområde lågo omkring trettio
liflösa kroppar tätt tillhopa, och på deras dräkt såg Bob, att de ej
voro japanska, utan mandschuriska infödingar. När han
uppmärksamt banade sig väg emellan dem i riktning mot ljudet, såg han
slutligen en arm, omsluten af en hvit lärftsärm, röra sig, och när
han böjde sig ned, fann han, att hopklämd intill en kall och död
kropp låg en man, som ännu var vid lif.

Den sårade befriades snart ur sitt hemska läge, och Bob
igenkände då tjuntjushöfdingen Sing-Tscheng, den man,
tillsammans med hvilken han tillbragt sina minnesvärda fjorton dagar af
faror och äfventyr.

Han var ganska allvarligt sårad. Efter att ha gifvit honom
en dryck vatten ur sin flaska, genomletade Bob noggrannt det
kringliggande området för att möjligen anträffa någon mera, hos
hvilken lifsgnistan ännu ej var slocknad. Men han fann ingen;
alla de öfriga voro döda. Med biträde af Ah-Sam bar han sedan
höfdingen in i det japanska lägret, där hans sår blefvo omsedda
och förbundna.

Morgonen därpå kom Bob för att hälsa på Sing-Tscheng,
och till sin glädje såg han, att den sårade redan betydligt var på
bättringsvägen. Med Ah-Sam som tolk började han ställa en
mängd frågor till mannen, nyfiken att få veta hvad som blifvit af
honom efter den sista förbittrade striden med Tschang-Wos
mandschurer.

Han fick då veta, att tjuntjushöfdingen dragit rakt österut
med sitt band, i det han tagit vägen genom bergstrakten för att
undvika både ryssar och japaner och öfvergått Yalu vidpass femtio
mil högre upp. De hade sedan styrt kosan mot Sing-Tschengs by,
där de ämnade hvila ut och proviantera samt invänta ett
gynnsamt tillfälle att återgå till det gamla hederliga röfvaryrket, som
dock var det tryggaste.

Men när de kommo fram, funno de, att Tschang-Wo varit
där före dem. Ursinnig öfver de senaste veckornas motgångar
hade han dödat hvarenda själ, män, kvinnor och barn, på platsen,
däribland höfdingens egen familj. Icke en hade undkommit, så
att han kunde berätta hvad som händt. Utan att dröja längre än
tills han af traktens befolkning, som gaf honom del af olyckan,
fått veta, åt hvad håll mandschurerna dragit, begaf sig höfdingen
åstad för att uppsöka dem. Men han förlorade spåret och hade
ej återfunnit det förrän på eftermiddagen samma dag då Bob
upptäckte honom. Tschang-Wo hade kommit störtande öfver dem,
medan de själfva lågo gömda och väntade; hans män hade
öfverrumplats, och, som Bob själf sett, hela bandet hade nedhuggits.

Bob var frestad att fråga, hvarför tjuntjuserna lagt sig i
bakhåll just på denna plats, som tydligen var utsatt för fara. Men
med ens gick det upp för honom, hvad de haft för mening
härmed. Han var alldeles öfvertygad om, att både Sing-Tschengs
band och Tschang-Wos som lystna schakaler strukit omkring
slagfältet, väntande på nattens inbrott för att börja sitt ljusskygga
arbete. Då hade Tschang-Wo upptäckt konkurrenten och störtat
sig öfver honom med fördelen hos den, som får begynna anfallet.

Höfdingens berättelse hade afbrutits många gånger af
passionerade vredesutbrott mot fienden. Han själf skulle tillfriskna, så
hade man sagt honom; hädanefter skulle han lefva endast för att
utkräfva hämnd. Hans närmaste och hela hans släkt voro dödade,
hans förfäders grafvar hade besudlats, hela hans band var
tillintetgjordt; han stod ensam. Men ensam skulle han följa
Tschang-Wo till världens ända, och när han funnit honom, skulle han
taga en så fruktansvärd hämnd, att hela Mandschuriet skulle darra
därinför.

Sing-Tschengs hotelser, som uttalades med hård beslutsamhet,

väckte en följd af tankar inom Bob. Själf hade han sina starka
skäl för att vilja uppspåra den mandschuriske röfvaren. Det var
Tschang-Wo, som tillfångatagit Kobo; där han var, skulle äfven
Kobo anträffas, om han nu ännu var vid lif. Att rädda Kobo
var den käraste önskan Bob hade — tänk om han skulle kunna
draga nytta af tjuntjushöfdingens blodtörst och försäkra sig om
hans hjälp?

— Fråga honom, huruvida han har reda på, hvar
Tschang-Wos tillhåll är beläget, sade Bob till Ah-Sam.

För många år sedan, svarade höfdingen, hade han själf
varit en medlem af röfvarbandet, då det befästa tillhållet uppe
bland bergen varit i händerna på Tschang-Wos företrädare — en
gammal vis höfding och jämväl en duktig krigare med aldrig
svikande uppfinningsrikhet och rådighet. Denne man hade blifvit
förädiskt mördad af Tschang-Wo, som upphäft sig till bandets
höfding. Under någon tid hade Sing-Tscheng tjenat under
Tschang-Wo, men han hade lämnat honom, fastän han därigenom
äfventyrade sitt eget lif. Stumt pekande på ett djupt ärr på halsen
angaf han anledningen, hvarför han skilt sig från bandet.

Sedan dess hade han och Tschang-Wo varit hätska fiender,
men Tschang-Wo hade alltid haft flere medlemmar i sitt band,
och Sing-Tscheng hade nödgats hålla sig ur vägen för honom.
Men nu, hända hvad som helst, skulle han förr eller senare taga
sin fiendes lif, äfven om han skulle mista sitt eget på kuppen.
Han visste, hvar röfvarkulan låg uppe bland bergen; han skulle
begifva sig dit och vakta likt en tiger på det ögonblick, då han
kunde taga språnget och störta sig öfver sitt rof.

— Hvar ligger den där röfvarekulan? frågade Bob.

Dit var det tre dagars färd genom bergstrakten. Den låg
skickligt dold inne i en mycket vild näjd, och den var tillgänglig
endast från ett håll, där en enda mycket besvärlig väg ledde upp
till ort och ställe.

— Då kan den alltså omringas?

Nej; på andra hållet skyddades den af en djup, af klippor
uppfylld klyfta, genom hvilken en brusande fors rann. Ett
uppstigande från denna klyfta var omöjligt, ty en granitvägg höjde
sig tvärbrant flere hundra fot, och öfverst bildade den ett utsprång,

som sköt fram öfver klyftan och ej erbjöd minsta fotfäste, äfven
om man varit i stånd att hugga in hack i den raka klippväggen.
Från denna sida var fästningen otillgänglig, och äfven från dess
andra var ett närmande så riskabelt att hvarje försök att intaga
denna naturliga befästning skulle vara förenad med ytterlig fara.

Bob gick ifrån mannen och grubblade på de upplysningar
han inhämtat.

Hur dyrbart Kobos lif än var, kunde han ej hoppas, att
general Kuroki skulle sända en väpnad styrka in på fientligt
område för det ovissa ändamålet att söka rädda honom. Om Kobo
skulle frälsas, fick det bli genom någon enskilds företagsamhet.
Bob undrade, huruvida han skulle kunna få ihop en skara
mandschurer och storma platsen.

Men han gjorde den reflexionen, att äfven om en dylik
expedition skulle visa sig framgångsrik, skulle den dock kunna
misslyckas just i det hufvudafseende, hvarför den dock kommit
till stånd — i samma ögonblick, som Tschang-Wo förstod, att
fara var å färde, skulle han säkert döda Kobo, om han behållit
honom vid lif intill dess. Tydligt var alltså, att för att
genomdrifva det egentliga syftemålet, Kobos räddning, måste en
expedition af hvad art som helst planläggas och genomföras med den
största hemlighetsfullhet.

Åtskilliga dagar förflöto, innan Sing-Tscheng tillfrisknat så
pass, att han obehindradt kunde gå omkring. Under dessa dagar
tillbragte Bob många oroliga timmar med att utfundera och åter
förkasta planer. Han tog ingen till råds.

Om Yamaguchi funnits tillhands, skulle Bob ha diskuterat
problemet i alla dess enskildheter med honom, men han drog sig
för att yppa sina tankar för främmande japanska officerare, och
han var ej heller hågad att gå till general Kuroki, förrän han för
denne kunde framlägga en plan, som var förnuftig och hade
åtminstone några förutsättningar för att vinna hans gillande. Han
ställde många frågor till Ah-Sam och höfdingen — frågor, som
stundom förbryllade dem och på hvilka han ibland fick
meningslösa svar, men hela tiden sökte han sätta samman de spridda
upplysningar han erhöll, och han gjorde långsamt upp en plan.


Slutligen gick han en dag till hufvud kvarteret och bad om
ett samtal med generalen.

— Nå herr Fawcett, sade Kuroki, när han fick se honom,
är ni redo att återförena er med flottan?

— Har det kommit några order för min räkning? frågade
Bob ängsligt. — Det vill jag väl inte hoppas.

— Tills vidare skall ni stanna kvar hos mig — på min
begäran. Men hvarför säger ni, att ni inte skulle vilja hoppas
det andra?

— Därför att jag hellre önskar fortfarande stå till ert
förfogande, sir. Jag har så mycket tänkt på Kobo San. Ni minns
nog, sir, han förmodas ha tillfångatagits af den mandschuriske
röfvaren Tschang-Wo; finns det någon utsikt till att en mindre
styrka skickas ut för att rädda honom?

— Ingen alls. Jag svarar er helt uppriktigt. Hur nyttig än
Kobo San är och fortfarande skulle kunna vara för oss, befinner
han sig dock nu, om han är Tschang-Wos fånge, i en del af
landet, som ligger alldeles ifrån min framryckningslinje, och en
expedition enkom för hans skull kan ej komma i fråga.
Dessutom skulle det vara förspilld möda och tid. Hans lif skulle ej
vara det ringaste värdt, om det spordes, att vi ämnade företaga
en samlad attack mot Tschang-Wo.

— Det har nog äfven jag tänkt på, sir. Men när det nu
är så, har jag undrat, huruvida ni skulle tillåta mig att
tillsammans med min kinesiske tjänare och en tjuntjusisk höfding
begifva mig i all hemlighet dit upp bland bergen, där Tschang-Wo
har sitt tillhåll, samt söka utröna, huruvida Kobo San är där och
ännu lefver. Sedan blefve det frågan, om vi skulle kunna
meddela oss med honom.

— Det där blefve allt en riskabel historia, herr Fawcett.
— Det är möjligt, sir; men jag har färdats genom
bergstrakten förut, och tjuntjusen känner väl till hela denna del af landet;
han har i själfva verket förut tillhört Tschang-Wos eget band.
Jag skulle bra gärna vilja göra försöket, ty Kobo San har bevisat
mig mycket stora väntjänster.

General Kuroki smålog.

— De tjänster, som Kobo San gjort det allmänna bästa.

borde väl väga ännu mera för mig. Innan jag ger något
afgörande svar — har ni någon bestämd plan?

— Jag har tänkt mig, att vi alla tre skulle ge oss ut för
att vara kineser och duka upp en historia om att vår landtgård
nedbrännts af ryssarna och att vi ämna vandra till Gensam för
att söka arbete hos en släkting till min tjänare Ah-Sam
stufvareförman där.

— Men ni talar ju inte kinesiska?

— Nej, sir, men i flere dagar spelade jag stum korean, och
det blir inte svårare att vara stum på kinesiska.

— Mycket sannt, sade generalen småleende. — Nåja, ni
tycks ju där ha gjort upp en ganska antaglig plan. Jag vill inte
hindra er. Ni får bege er i väg på egen risk. Det skall mycket
fägna mig, om ni lyckas; misslyckas ni —

General Kuroki gaf honom en betydelsefull blick, som
tycktes säga, att i så fall tjänade deltagande ingenting till, ty ett
misslyckande skulle sannolikt innebära döden. Bob tackade generalen,
och aflägsnade sig.

En hel dag tillbragtes med att vidtaga förberedelser. Bob
förkläddes omsorgsfullt till kines; höfdingen ändrade sin klädsel
en smula och gjorde hvad han kunde för att dölja sitt ärr, och
både han och Ah-Sam samlade ihop en mängd smärre kinesiska
bohagsting, sådana som kunde ha räddats vid sköflingen af en
landtgård.

Tidigt en morgon gåfvo sig därefter de tre af till fots. De
buro inga vapen med undantag af en revolver jämte ett förråd
patroner, som hvar och en bar dold i en särskild ficka i de vida
benkläderna. Som Tschang-Wos tillhåll ej låg i rak linje mellan
Kiu-lien-tscheng, den platsen, hvarifrån de anträdde färden, och
Gensan, deras förmenta bestämmelseort, vandrade de till en
början i nordostlig riktning för att kunna nalkas bergfästningen från
ett håll, som skulle förläna deras uppdiktade historia sannolikhet.

I två dagar knogade de vidare. Deras uppgifter vunno utan
svårighet tilltro i de byar, där de stannade för att äta och hvila,
och Bob hade i hemlighet stort nöje af att ge akt på den
skicklighet, hvarmed Ah-Sam under föredragandet af sin historia
spelade en harm och förtrytelse, fullt jämngoda med höfdingens.


På andra dagens afton kommo de till en by, som, enligt
hvad Sing-Tschang förklarade, när de trädde in i den, låg föga mer
än tio mil från Tschang-Wos befästa plats. De begåfvo sig
genast till ett värdshus, och Ah-Sam, som för säkerhets skull tilläts
vara »ordförande» vid dylika tillfällen, upprepade ännu en gång
med flytande tunga historien om den förödda landtgården och sin
afsikt att finna arbeta hos den välbärgade onkeln i Gensam.

Värdshusvärden, en beskäftig liten kines, tycktes enligt Bobs
uppfattning ge vandringsmännen en orolig varning, och när de
fortsatte samspråket, bildade de öfriga gästerna i värdshuset en grupp
och deltogo med mycken vältalighet däri. Bob satt på den
väggfasta trädivanen, under hvilken varmluftröret löpte, och önskade
af allt hjärta, att han kunnat förstå hvad som sades. Men
samtidigt måste han göra sitt bästa för att förefalla döf och stum
genom att ifrigt mumsa på den mat, som sattes framför honom,
och med ett fånigt stirrande låta ögonen fara omkring i rummet.

Längre fram fick han af Ah-Sam veta hvad samtalet rört sig
om. När världshusvärlden hörde, hvart vandringsmännen ämnade
sig, hade han uttryckligen varnat dem för att komma den
mandschuriske röfvarens fästning för nära.

De öfriga gästerna instämde. De voro till större delen
bönder från grannskapet, och det sätt, hvarpå de talade om
Tschang-Wo, visade, hvilken förfärlig skräck de hyste för honom. De
vågade ej ens nämna honom direkte vid namn, utan talade om
honom medels omskrifningar, i det de ömsom kallade honom
Bergstigern, Vilde mannen från klyftorna och Den enörade djäfvulen.
På tio mils omkrets rundt hans tillhåll hade hvarje
människoboning jämnats med marken. Ingen främling, som förirrade sig in
på detta område, slapp undan med lifvet. Om en inkräktare
fångades, dödades han på fläcken, och hans lik kedjades fast vid
en påle till skräck och varnagel. Afrättningssättet var det
långsamma och plågsamma, som är vanligt i Kina: offret korsfästes.

Faran var större än vanligt just i dessa dagar, ty Bergstigern
hade helt nyligen återvändt till sin kula uppe i bergen, lastad
med byte taget från dem, som stupat — ett stort slag, hvilket
utkämpats längre nedåt floden. Ryssarna, de hatade barbarerna
västerifrån, hade segrat, väsentligen tack vare den Vilde mannens

hjälp, och när värdshusvärden fördjupade sig i den dystra
skildringen med dess många hemska detaljer, höjde flere af de
närvarande tunga stönanden.

Hade han haft med sig några japanska fångar? undrade
Ah-Sam.

Där fanns inga fångar att föra bort, blef svaret; alla japaner,
som ej flytt, hade dödats.

Men en af gästerna hade sig bekant, att för nära en månad
sedan hade en fånge förts till fästningen — en småväxt man i
kinesisk dräkt, men i själfva verket en japan, en gammal fiende
till Tschang-Wo och — så hviskades det — en man af
betydenhet. Ve den fiende, som föll i Enörade djäfvulens händer!

Ah-Sam frågade genast, huruvida fången ännu lefde eller fått
undergå dödsstraffet.

Bara för ett par dagar sedan, blef svaret, hade en man
kommit ned till byn från fästningen, aflöst från sin tjänstgöring
därigenom att höfdingen återvändt hem. I fjorton dagar hade han
haft ständig vakt och knappast vågat sofva, ty namnlösa marter
hade blifvit hans öde, om han låtit fången undkomma eller ens
befunnits borta från sin post. Han hade firat sin aflösning från
fångvaktarskapet genom att dricka sig rusig, och i ett ständigt rus
hade han gått allt sedan dess.

Ah-Sam låtsades betagas af stor förfäran, när han hörde allt
detta. Med väl spelad ängslan frågade han, hur man skulle kunna
undvika att komma in på det farliga området. Hvar började det?
Funnos vakter utsatta?

Innan dessa frågor hunno besvaras, trädde en nykomling in
på värdshuset och begärde mat.

Det var en reslig och starkt byggd mandschur af högst
skräckingifvande utseende, och när han trängde sig fram genom
gruppen af pratande, sände han en dolsk, misstänksam blick rundt
omkring rummet. Han stirrade i flere sekunder på den ensamma
figuren borta på den låga divanen. Samtalet afstannade.

Den nye gästen bar en mandschurisk jägares höga damasker
och fågelbössa. Sedan värdshusvärden serverat honom hans
matportion, gick han bort till divanen, där han gjorde i ordning en

bekväm plats åt sig, satte sig ned på huk och började under
tystnad förtära sin måltid.

Under några ögonblick samspråkade resten af sällskapet i
dämpad ton, utan att beröra det ämne, som sysselsatt dem, när
nykomlingen trädde in. En eller två gånger tittade den sistnämnde
på Bob, som satt endast på en alns afstånd från honom och
alltjämt såg sig likgiltigt omkring, i det han mekaniskt fingrade på
en liten metallbild, som hörde till de olikartade kinesiska föremål
han hade med sig.

Slutligen riktade mannen ett par ord till honom. Bob vände
ej på hufvudet eller hörde upp med sitt oaflåtliga fingrande.
Mandschuren talade igen, med höjd röst. Bob satt som förut;
han förstod, att han i dubbelt afseende måste vara på sin vakt,
för allt hvad han visste, kunde den okände vara en spion i
Tschang-Wos sold.

Tredje gången tilltalades han med än ljudligare och otåligare
stämma. Nu ropade värdshusvärden ut, att den unge mannen var
både döf och stum och half idiot på köpet.

Mandschuren lät höra en grymtning och hällde i sig en
väldig massa ris, i det han direkte med munnen tömde det
kopparkärl, hvari det legat.

Kännande, att mannens ögon ej längre voro fästa på honom,
iakttog Bob honom förstulet. Han undrade, huruvida mannen
skulle taga förklaringen för god, och han kände, att nu om
någonsin gällde det att ej falla ur rollen, för den händelse mannen
oförmodadt ville sätta honom på prof.

Hans aning besannades förr än han tänkte. Med en plötslig
rörelse kastade mandschuren kastrullen i golfvet, mot hvilket den
föll med stort slammer. Samtidigt snurrade han sig om på
näsorna och fäste sina elaka ögon på den nedhukade gestalten
alldeles i hans närhet.

Bob ej ens ryckte till. Han upphörde med att tumma den
lilla afgudabilden och följde med ögonen kastrullen, medan den
rullade tvärs öfver golfvet och blef liggande. Då såg han sig
omkring med sin tomt stirrande blick, log fånigt och tog åter
upp sin lilla afgudabild.


Mandschuren drack en duktig klunk risvin, kastade sig
baklänges och drog snart väldiga timmerstockar.

Bob uppfångade ett uttryck af gillande i Ah-Sams ögon.
När främlingen somnat, tog sällskapet åter upp samtalet vid den
punkt, där det afbrutits genom hans inträde.

Hvar började det farliga området? Jo, ungefär tre mil från
värdshuset. Det var omöjligt att beträda det utan att upptäckas
— för resten ville visst ingen beträda det. Om någon oförsiktig
resande råkat in på Den enörades landamären, så var hans enda
önskan — som för öfrigt var fåfäng — den att åter komma ut
därifrån.

Orsaken till, att detta röfvardistrikt så noggrannt bevakades,
var den, att Bergstigern en gång nätt och jämt undgått att
öfverrumplas af en afdelning kosacker, och han hade då föresatt sig
att hädanefter mota alla »obehöriga». Längs gränsen af det
förbjudna området redo patruller både dag och natt, och ingen by
i hela trakten kunde gå säker för att då och då erhålla ett mindre
trefligt besök.

Längre inåt, på ett afstånd af vid pass två mil från
fästningen, fanns en följd af vaktposter utsatta med ungefär en mils
mellanrum, och marken mellan dem var späckad med otaliga och
oberäkneliga hinder. Blott en enda stig ledde upp till fästningen,
och på den vandrade ständigt spejare upp och ned.

Dessa enskildheter hade man vid olika tillfällen inhämtat af
medlemmar af garnisonen, när de kommo ned för någon kortare
ledighet, och hvarken värdshusvärden eller den man, som talat
mest, kunde gå i borgen för sanningen af alla de detaljer, man
uppsnappat då och då.

Ah-Sam frågade, huruvida dessa omtalade hinder fullständigt
omgåfvo fästningen. Frågan besvarades af en gammal man, som
hittills föga deltagit i samtalet.

Konstgjorda hinder, sade han, behöfdes ingalunda på den
längst bort belägna delen af befästningen. Han hade varit därinne
vid ett tillfälle för många år sedan, när den gamle höfdingen
förde spiran, och han visste därför mera därom än någon annan
i värdshuset närvarande. Hade någon annan af sällskapet
någonsin varit inne i Bergstigerns kula? Nej, det hade bara han själf...


Sing-Tscheng hade just öppnat munnen för att motsäga
honom, då Ah-Sam gaf till en ljudlig nysning. Den snarkande
gestalten på väggbänken vände på sig, och under den allmänna
rörelse som uppstod, hviskade Ah-Sam till den ifrige höfdingen,
att han måste vara mera på sin vakt.

Den gamle mannen återtog sin beskrifning, talande med
dämpad röst och ett uttryck af på en gång högtidlighet och
hemlighetsfullhet. På andra sidan själfva fästet, sade han, fanns en
klyfta, så bred, så djup och så stupande brant, att intet annat
försvar behöfdes. Han kom ihåg, att när han var helt ung, hade
en af röfvarbandets medlemmar oförvarandes kommit för nära
randen; han hade störtat i djupet, och hans stympade lik hade
sköljts och vräkts hit och dit af den skummande forsen, tills
roffåglarna plockat alla hans benknotor rena...

Denna händelse gjorde ett starkt intryck på de församlade,
och en liten stunds tystnad följde. Snarkningarna från den på
väggbänken utsträckta figuren hade upphört.

Ah-Sam framställde ånyo en fråga: kunde fästningen ses här
nedifrån byn?

Nej, den låg för långt borta, svarade värdshusvärden; men
den kunde godt och väl urskiljas från en låg kulle omkring nio
mil åt sydost — den riktning, som han rådde vandringsmännen
att taga. Men den låg i alla fall så långt borta, att den knappast
såg större ut än en koja på en bergsluttning.

Ah-Sam sade, att han måste försöka uppfånga en skymt af
den där märkvärdiga röfvarekulan dagen därpå; han hade aldrig
tänkt sig, att ett sådant hemskt ställe kunde finnas, och han skulle
bra gärna vilja berätta för sin onkel, när han komme fram till
Gensam, att han med egna sett Bergstigerns fruktade tillhåll...

Samtalet fortgick ännu någon tid bortåt, och nu rörde det
sig om den stora kamp, som för närvarande pågick mellan
Ryssland och Japan. Bob var alldeles uttröttad, när ändtligen rösterna
tystnade, de illaluktande lamporna släcktes och enhvar förfogade
sig till sin utsedda sofplats. Han brann af begär att få veta af
Ah-Sam, hvad denne inhämtat, men det var för riskabelt att söka
tala med honom inne på värdshuset, och han måste vänta, tills
morgonen grytt och de ånyo anträdt sin vandring.


Tidigt nästa morgon tillhandlade de sig ett så stort
matförråd, som de kunde bära i sina videkorgar, och så begåfvo de
sig af i riktning mot den kulle, hvarom värdshusvärden talat.
Bob kände, att alla i värdshuset följde dem med ögonen, när de
vandrade åstad. Den sistkomne från kvällen förut stod i dörren
och iakttog dem med sin lömska blick.

Ah-Sam hade i enlighet med en försiktig hviskning från
Bob gjort särskilda förfrågningar rörande vägen till den kulle, som
utgjorde det förmenta målet för deras närmaste vandring. Han
hade hört, att den närmaste byn af någon betydenhet låg ungefär
tjugo mil längre bort, på den aflägsnare sluttningen af en hög
bergskedja, som dimblå aftecknade sig mot morgonhimlen. Mot
denna styrde nu de tre kosan, i en riktning, som skulle löpa vid
pass fyra mil utanför Bergstigerns förbjudna område. Landet var
kuperadt och glest skogbevuxet, och det blef vildare och mera
ödsligt i samma mån som de närmade sig den bergskedja,
hvilken tvärs öfver synranden sträckte sig från sydväst till nordost.

När de kommit ett stycke från värdshuset, hviskade Bob till
Ah-Sam, att han eller höfdingen finge på inga villkor se sig om.

Stigen ledde dem efter en stund genom en träddunge, och
Bob passade då på att bakom en trädstam kasta en blick bakom
sig bortåt stigen, på hvilken de nyss kommit från värdshuset. Han
hann just urskilja, kanske en tredjedels mil längre bort, en mörk
figur, som med långa steg hastade framåt i deras spår. Till och
med på detta afstånd var Bob nästan säker på att han kände igen
gästen med tjurpannan och den dolska uppsynen, som så envist
tilltalat honom kvällen förut inne på värdshuset.

Efter att hos sina bägge följeslagare åter ha inskärpt vikten
af att ej se sig om, slog han in på rask, men icke forcerad gång,
och nu, när man ej behöfde frukta för några lyssnare, fick han
af Ah-Sam en fullständig redogörelse för allt hvad denne inhämtat
i värdshuset.

De vandrade vidare i två timmar, innan de hvilade på
sluttningen af en låg kulle, som att döma efter kinesens beskrifning
tycktes vara den höjd, från hvars topp Tschang-Wos fäste kunde
ses. Men för säkerhets skull gjorde Bob halt ett stycke nedåt
sluttningen hellre än på toppen.


Efter en kort stunds hvila fortsatte de sin vandring, alltjämt
angelägna att ej röja minsta misstanke att de voro förföljda. Snart
stodo de på kullens topp och sågo framför sig ett vidsträckt
landskap. De stannade ej nu, men Bob gjorde sina iakttagelser
under marschen och upptäckte på långt afstånd åt vänster en ljus
fläck mot bergets mörkare bakgrund. Den visade sig småningom
vara en stor, borgliknande byggnad, anlagd på krönet af en
tvärbrant framskjutande klippa.

Den mellanliggande sträckan var kal, och på två eller tre
punkter af densamma urskilde han små rörliga fläckar, hvilka han
antog vara ryttarskaror. En af dessa fläckar, att döma af
storleken bestående af tjugu till trettio ryttare, var mycket närmare
än de andra och tycktes styra kosan åt de tre vandrarnas håll.
Men den befann sig ännu ganska långt borta, och eftersom den
ej kom från det håll, där värdshuset låg, hoppades han, att de
ridande ej angingo honom. Gärna hade han velat påskynda
marschen, men han insåg, att han härmed skulle uppväcka misstankar
hos mannen bakom dem, som, därom hade han nyss förvissat sig
med en snabb blick, alltjämt följde efter.

Det var tydligt, att situationen började bli något vansklig.
Om ryttarna verkligen befunno sig ute på jakt efter honom,
Ah-Sam och tjuntjusen, anade Bob, att de ej skulle låta sig nöja med
några förklaringar, hur rörande och vältaliga de än voro, utan de
skulle taga dem till fånga och föra dem med till fästningen att
förhöras af Tschang-Wo själf. I så fall kunde ingenting rädda
dem, ty Bob åtminstone måste ögonblickligen kännas igen.

Och om ryttarskaran faktiskt ännu ej var på jakt efter de
tre vandringsmännen, skulle sannolikt deras uppmärksamhet riktas
på dem tack vare mandschuren, som de hade efter sig. Det var
i alla händelser viktigt att veta, huruvida ryttarna handlade i
samförstånd med den otreflige förföljaren, och Bob kom till det
slutresultatet, att det rådligaste var att söka narra den senare genom
att vika af från stigen, så att man åtminstone kunde få klart för
sig hvad dennes mening var.

Hvad var att göra? Tiden medgaf icke att anställa några
experiment; om försöket att föra mandschuren bakom ljuset ej

genast lyckades, var det aldrig värdt att tänka på ett upprepande
med bättre resultat.

Bob såg sig oroligt omkring. Under någon tid hade
stigen gått fram öfver lös, stenig mark, omväxlande med små
grupper af tvinande förkrympta träd, där regnflödena sköljt ned jord
i håligheterna. Dungen närmast det ställe, där Bob nu var,
bestod af några ruggiga martallar, som i den sena mandschuriska
våren knappast börjat röja några tecken till förnyad växtlighet.
Den glesa dungen skulle i alla händelser visa sig vara ett högst
opålitligt gömställe, ty den skulle naturligtvis genast genomletas
af förföljarna. Men en halfmil längre bort upptäckte han en smal
vattenfåra, som ringlade sig i sick-sack i nästan rät vinkel mot
deras stråt. Det var en bergbäck, som så svällt upp af islossning
och regn, att den skurit sig en flere fot djup bädd utmed
sluttningen. Utom just där den korsade gångstigen doldes den af
den öfverhängande strandbrädden.

När Bobs ögon föllo på den urgröpta smala flodbädden,
fick han plötsligt en idé. Påskyndande sina steg ilade han i
spetsen för de andra fram till den och fann, att på andra sidan
därom låg en sträcka fuktig, men bevuxen mark, som ledde upp
till en oregelbunden grupp klippor något till vänster om stigen.
Dessa klippor utgjorde de sista utlöparna af ett vidsträckt område,
som karaktäriserades af stora kullerstenar, skilda af smala,
slingrande skrefvor och klyftor.

Utan att säga sina följeslagare hvad han hade i sinnet
vadade han genom forsen, hvars vatten ännu var iskallt, och steg
upp på den våta, dyiga marken. De bägge kineserna följde
honom; alla tres fotsteg bildade djupa intryck i mossan, hvilka
genast fylldes af vatten. De kommo fram till de stora stenblocken
på andra sidan, men i stället för att fortsätta i samma riktning,
hvilken skulle fört in bland de ogästvänliga kullerstenarna, tog
Bob tvärt af till vänster, beskref en ungefärlig halfcirkel och kom
tillbaka till forsen.

Hans följeslagare trafvade på strax efter honom, utan att
säga ett ord, undrande hvad hans mening var och säkra på, att
detta vandrande i deras egna spår ej skedde utan något viktigt
ändamål. Nere i den smala flodbädden, där vattnet gick honom

nästan till knäna, vandrade han med så snabba steg som möjligt,
korsade sina egna spår och fortsatte marschen omkring
hundrafemtio alnar på andra sidan, tills han kom till en punkt, där
strandbrädden på högra sidan var låg och knappast höjde sig
öfver vattnets nivå.

Där lämnade han det våta elementet, och klifvande öfver ett
litet träsk höll han sig fortfarande åt höger, tills han nästan åter
kom fram till stigen, mer än hundra alnar från forsen. Han hade
sålunda beskrifvit en fullständig cirkel och kommit fram till en
punkt, där bergsluttningen höjde sig brant öfver stigen och var
beströdd med åtskilliga fallna träd, som ryckts upp med roten
eller kastats öfver ända af den senaste höstens stormar.

Smygande sig framåt med den största försiktighet, i skydd
af de stormknäckta stammarna och de få träd på rot, som
elementerna skonat, anlände det lilla sällskapet till en punkt, belägen
nästan omedelbart ofvanför stigen, men fullständigt skyddad för
att ses af någon nedanför. Där lade de sig ned, våta och frusna,
och väntade under tystnad.

Två minuter hade knappast förflutit, när de hörde snabbt
tramp af fotsteg på den steniga stigen och en mans tunga
andhämtning. Bob tittade försiktigt fram och såg, att det var deras
mandschuriske förföljare. Han vandrade raskt framåt på sina
träskor, men tycktes förbryllad öfver att med ens ha förlorat de tre
vandrarna ur sikte. Han såg ej upp; han skulle i själfva verket
aldrig ha anat gömstället ofvanför honom, ty direkte från stigen
skulle ingen ha kunnat uppnå det utan att ses af honom.

Flåsande och svettig hade han nätt och jämt hunnit passera
dem han sökte, då Bob hörde smattrandet af hofslag, som
närmade sig. Några ögonblick senare sprängde en skara ryttare fram
öfver krönet af en kulle ett stycke på andra sidan stigen och
styrde rakt på mandschuren, som stannade, häftigt vände sig om
och blef stående med afvaktande hållning.

Med ett styng af oro såg Bob, att den främste af ryttarna
var Tschang-Wo själf. Äfven Sing-Tscheng kände igen sin gamle
fiende; Bob hörde honom draga häftigt efter andan och blef ett
ögonblick rädd att ett ofrivilligt utrop skulle förråda honom. Men

Ah-Sam var på sin vakt; han lade handen på höfdingens arm, och
mannen tyglade åter den vrede, som jäste inom honom.

Tschang-Wo red fram till mandschuren och började hastigt
ställa frågor till honom. Bob var naturligtvis ur stånd att följa
med det korta samtalet, men af åtbörderna och minspelet —
banditen pekade uppåt stigen, och hans höfdings ansikte sken af
ondskefull tillfredsställelse — gissade han, hvad det gick ut på.
Med en gillande grymtning red Tschang-Wo vidare, och hans
skara följde honom. Bob räknade sexton ryttare.

Därefter satte sig mandschuren, hvars frånstötande drag
ljusnade i medvetandet af ett uppfylldt värf, belåten ned invid stigen,
knöt upp sin påse och hämtade fram en handfull torkad fisk, som
han började sluka i sig.

De tre uppe bakom klippblocken väntade, frusna och stela
af den obekvämt hopkrupna ställningen, men ännu vågade de ej
resa på sig. Mannen satt endast några alnar under dem; de
kunde höra, hur hans käkar arbetade, hur läpparna smackade och
hur han grymtade af välbehag. En oförsiktig rörelse i ett
ögonblick, då han ej hade munnen full, skulle helt säkert ha hörts af
honom.

En half timme förflöt långsamt. En eller par gånger märkte
Bob, att mannen upphörde med sitt tuggande och med en viss
oro blickade i den riktning, hvari ryttarna försvunnit, men när
han ingenting hörde och såg, återvände han till sin fisk, tills han
ätit sig proppmätt.

Han hade just åter knutit igen om sin påse och ämnade resa
på sig, då åter hördes ljudet af hofslag, hvilka kastade upp de
lösa stenarna. Några sekunder senare kom Tschang-Wo åter
galopperande, följd på något afstånd af fjorton af sina sexton män.
Han nästan red omkull mandschuren, som sedan han hastigt åter
rest sig upp, blef stående helt bestört, när röfvarhöfdingen häftigt
höll in hästen och slungade ut en skur af ursinniga frågor öfver
mannen. Fåfängt försökte den olycklige stackaren svara — vid
det första ord han uttalade svängde Tschang-Wo det långa spjut,
han bar, bakåt och borrade det med okufligt raseri tvärs igenom
honom. Mannen föll utan ett jämmerrop.


Därpå dref Tschang-Wo sin häst fram öfver den utsträckta
kroppen, röt en befallning till åtta af sina män och galopperade
bort öfver kullens krön.
</chapter>

<chapter name="XXIII. Tigerns kula">
<h2><small>XXIII.

</small>Tigerns kula.</h2>

Bob och hans bägge följeslagare lågo alltjämt kvar bakom
sin kullfallna trädstam. Här hade de verkligen fått en åskådlig
lektion i Bergstigerns sätt att handskas med människolif.

Åsynen af den döde ingaf Bob en kväljande känsla af fasa.
Hade hans vän Kobo lidit ett liknande, kanske ett ännu värre
öde? Eller lefde han. ännu, så att räddningen — om nu en
sådan blefve möjlig — icke kom för sent? Dessa frågor korsade
Bobs hjärna, och samtidigt kände han sitt mod förnyas, sin
beslutsamhet stegras. Utgången finge bli hvilken som helst, för
Kobo måste och ville han våga allt.

De åtta man, som Tschang-Wo afskilt ur sin skara, hade
tydligen fått order att fortsätta sökandet. De spredo sig i
solfjäderformig riktning och började långsamt rida åt det håll, dit
man senast sett de tre vandringsmännen begifva sig. Bob följde
dem oroligt med blicken.

Lyckligtvis spredo de sig från en punkt, som låg nästan
midt emot de dolda tre. Det föll dem icke in, att flyktingarna
vandrat i en cirkel och ännu en gång trampat i sina egna spår.
De letade nu efter märken efter fottramp i den lösa marken och
aflägsnade sig småningom från gömstället.

Så fort den siste af dem försvunnit, klättrade Bob utför
klippblocken och ned på stigen, följd af sina bägge ledsagare.
Han ryste, när han gick förbi den döde mandschuren, men
Sing-Tscheng, som ej besvärades af någon större grad af ömsinthet,
böjde sig ned och genomsnokade hans kläder. Därefter begåfvo
sig alla tre åstad i den riktning, som Tschang-Wo tagit; den
minsta risken låge antagligen i att följa efter honom.

I det de höllo skarp utkik, gingo de sålunda samma väg
tillbaka en sträcka af omkring två mil. Och när Bob sedan ett
stycke från stigen upptäckte ett busksnår, som tycktes erbjuda en
jämförelsevis säker fristad, trängde han in däri, fann det djupare
än han vågat hoppas och beslöt att kvarstanna där under
återstoden af dagen.

Natten föll på. Himlen var klar och stjärnljus, och med
stjärnorna som vägledning återtogo de tre sin vandring, i det de
följde rent sydlig riktning. Hela natten vandrade de, med syn
och hörsel skärpta, men de sågo ingenting utom klippor och träd
och deras hemska skuggor, och de hörde endast vilddjurens svaga
lockrop.

I dagbräckningen befunno de sig nära toppen af en kedja
kullar, som höfdingen förstod måste ligga helt nära den stora byn,
hvarom de hört talas på värdshuset. Nejden var öde och vild;
här och där varsnade man några gräsbevuxna fläckar mellan
höjderna, och på skyddade sluttningar växte vridna och förkrympta
träd i glesa dungar. Men på denna breddgrad röja sig
vårtecknen sent, och landskapet företedde vinterns dystra färglöshet.

Efter att ha utvalt en plats, som af en klippvägg skyddades
för den bitande morgonvinden, unnade de sig några timmars sömn,
hvarunder de dock turade om att hålla vakt. Sedan åto de en
smula af sina medtagna förråd och anträdde därpå ånyo vandringen,
i det de höllo sig österut i ändamål att från klyftans ena sida
komma fram till bergfästningen. Bob hoppades, att Sing-Tscheng
hade kunnat föra honom direkte till denna punkt, men när
Ah-Sam föreslog honom detta, svarade tjuntjusen, att han aldrig
nalkats platsen från detta håll, utan endast något så när visste, hvar
den var belägen.

Omsider kommo de till ett rätt ansenligt vattendrag, som
rann från norr till söder. Bob antog, att detta måste vara den
fors, som flöt genom klyftan, och den ingaf honom hopp om att
vara på rätt spår. Han mönstrade vattenytan för att söka
upptäcka den dunkla färgning, som skulle angifva ett vadställe, och
vid en sådan punkt stannade de och bundo ihop sig vid
hvarandra medels videkorgarnas bärremmar för att hindra, att de
sköljdes bort af den starka strömmen.

Sedan de lyckligt och väl kommit öfver, vandrade de utan
att göra halt uppför den vänstra stranden, och ganska sent frampå

eftermiddagen anlände de till en högtbelägen punkt, hvarifrån de
plötsligt fingo syn på borgen, som låg föga mer än en mil
ofvanför dem.

Sing-Tschehgs ögon gnistrade, när han betraktade de murar,
inom hvilka hans dödsfiende dvaldes. Han sträckte ut sin högra
knutna näfve mot borgen och började tala hetsigt och upprördt.
Bob drog hastigt ned honom bakom en klippa. Det var icke
otroligt, att Tschang-Wo till sina många försiktighetsmått äfven
lagt det, att han satt en vaktpost att bevaka denna del af borgens
omgifningar, fastän den djupa klyftan gjorde den otillgänglig från
detta håll.

Väl dold inne i sitt gömställe betraktade Bob länge detta
röfvarenäste uppe på klippbranten, som just nu var af större
intresse för honom än någonting annat i världen.

Hvad han såg var ett slags oregelbundet byggd fästning,
mätande väl ett femtiotal famnar i genomskärning och uppförd
invid randen af klyftan, hvilken på afstånd tedde sig som en svart
fåra. Borgen kröntes af fem torn, af hvilka två höjde sig direkte
från klippgrunden invid klyftan och de andra tre placerats något
oregelbundet på yttermuren; den senare såg ut att vara ansenligt
hög. Den ägde utmed hela sin längd — åtminstone efter hvad
Bob kunde urskilja — blott en enda port, å den mot andra sidan
belägna dalen.

I det Bob medtog i beräkningen det afstånd, hvarpå han
befann sig, samt den mellanliggande landsträckans sakta stigning,
kom han till det resultatet, att klyftan var ganska bred, och af
terrängförhållandena i allmänhet samt sina egna erfarenheter från
flodens nedre lopp drog han den slutsatsen, att den måste vara
mycket djup. Å klyftans mot honom vettande sida, nästan midt
under fästningen, märkte han, att randkonturen skars af en annan,
smalare klyfta, som löpte i rät vinkel däremot. På andra sidan
fästningen var trakten kal och vågformigt kuperad norrut, medan
den mot väster och söder ströddes af smärre bergknallar och
furudungar.

De grå stenmurarna aftecknade sig tydligt mot bakgrunden.
Innanför det afstängda området rörde sig tjogtals mörka gestalter
mellan de låga byggnaderna; där tycktes råda en brådska och en

rörlighet påminnande om den i en myrstack. Och på sluttningen
ofvanför den bortre muren urskilde Bob mer än en, efter hvad
det tycktes mycket primitiv lägerplats, som bekräftade hvad man
sagt i värdshuset om den noggranna vaksamhet, som iakttogs åt
det enda håll, hvarifrån borgen var tillgänglig.

Medan Bob iakttog den ena efter den andra af dessa detaljer,
insåg han tydligare än någonsin, hur Tschang-Wo kunnat bli den
skräck och det plågoris för landet, som han verkligen var. Med
en sådan fästning, dit han kunde draga sig tillbaka, och
understödd af en talrik skara fredlösa, som hade ingenting att förlora,
men ganska mycket att vinna, kunde han i lika grad trotsa
ryssar och kineser; det var lätt att förstå, att ingendera parten var
angelägen om att ge sig i kast med honom. Borgens läge och
massiva byggnadssätt omöjliggjorde hvarje stormningsförsök;
endast förmedels en regelrätt belägring och beskjutning från groft
artilleri skulle en fiende kunna uträtta någonting.

Ändå var det troligen i detta röfvarnäste, Bergstigerns kula,
som Kobo San låg, död eller lefvande. Och när Bob lät sin
ängsligt stirrande blick dröja därvid, kände han sitt mod sjunka.

Hvarför hade han kommit hit? Hvad kunde han göra —
hvad kunde han uträtta med sina bägge medhjälpare, hur villiga,
hur redliga i sitt uppsåt de än voro, för att rädda Kobo, om
Kobo låg lefvande begrafven inom något af dessa starka torn?
Och hur skulle han kunna få reda på, huruvida hans vän
verkligen var där? Simsons styrka räckte ej till för att störta dessa
väldiga murar, och vore han än illfundig som Odyssevs, skulle
han dock icke förmå bereda sig inträde genom denna stängda
port. Blott en örn skulle kunna höja sig ur klyftans djup, men
äfven om han haft örnens vingar, skulle de ha båtat honom föga.

Hvarför hade han gifvit sig in på detta vanvettiga företag?
Nu, när han fått skåda röfvarnästet med egna ögon, hvad återstod
för honom annat än att inse det hopplösa i försöket och för alltid
lämna detta hemvist för skräckvälde och död?

Länge grubblade han hit och dit, tyngd af en förtviflan,
mycket bittrare än den, som tärt honom, när dödsdomen
afkunnats öfver honom i Antung. Han kände en underlig förvissning
om att Kobo låg där, fången inom de massiva murarna och ännu

vid lif; mänskligt medlidande, tacksamhet och hängifvenhet alstrade
i förening hos honom en namnlös längtan efter att kunna rädda
vännen, men med denna längtan mängde sig en känsla af
maktlöshet, och all energi tycktes som förlamad.

Ah-Sam hade fixerat honom med sina sneda, uttryckslösa ögon.
En stund hade han under tystnad stått bredvid sin herre,
iakttagande hvarje skiftning, som gled öfver hans trötta drag.
Slutligen vidrörde han lätt hans arm.

— Massa ingenting kunna göra. Allt bakvändt den här
gången — allt omöjligt!

Bob spratt till som om någonting stuckit honom. Orden
voro endast ett eko af hans egen nedslagna sinnesstämning, men
de eggade honom till den häftigaste motsägelse.

— Omöjligt! upprepade han hest. — Ingenting är omöjligt!
Vi må väl förut ha gjort ting, som alla andra skulle kallat
omöjliga! I klyftan — vid klostret! Sådant kan göras omigen. Jag
skall in i röfvarnästet därborta. Så fort det börjar bli mörkt,
skall jag bege mig dit och hitta på något sätt. Vi ha inte
kommit hela denna väg hit för att vända om igen utan att ens göra
en ansträngning. Försöka skola vi åtminstone, Ah-Sam — försöka!

— Mycke bra, massa, försöka — inte vara rädd!

På sitt kalla sätt, som alltid förblef sig likt, meddelade han
Sing-Tscheng hvad hans herre sagt. Tjuntjusen grymtade bifall;
han själf såg sig ingen utväg, men det gjorde mindre;
engelsmannen hade skrämt Tschang-Wos mandschurer med förbannelser
ur en mässingstratt, och han var redo att följa den engelsmannen
hvart det bar...

— Det låter höra sig, sade Bob gladt. — Om Gud vill, så
hitta vi ändå på någon utväg.

Han väntade, tills det blef skymning, han tänkte och
grubblade och hvälfde planer...

Den första åtgärden måste gå ut på att närmare taga reda
på läget — utspionera borgens omgifningar, i synnerhet klyftan.
Han beslöt att ensam åtaga sig detta värf; risken att upptäckas
skulle vara tre gånger så stor, om han toge med sina följeslagare
Han undrade, huruvida månen skulle lysa; utan den kunde han
upptäcka föga eller ingenting, men med den kunde han riskera

att själf bli sedd. Eftermiddagen hade varit mulen; en fuktig vind
hade drifvit upp regnmoln, men töcknet lättade här och där, och
de nyckfulla glimtar han skulle kunna vänta, sedan månen gått
upp, skulle tjäna hans ändamål bättre än ett stadigt och
ihållande sken.

Det var ännu icke mörkt, men ganska skumt, när han begaf
sig åstad.

— Vänta här, tills jag kommer tillbaka, sade han till
Ah-Sam — Bli ni upptäckta, så rädda er bäst ni kan.

Han smög sig försiktigt utför den långsträckta sluttningen.
Busksnår, jordkullar, håligheter i marken skyddade honom ganska
länge. Ett bälte af lågvuxna träd tycktes kanta klyftan; kunde han
bara komma fram till det, ansåg han det värsta undangjordt.

Han kom fram till det, gick därigenom och fann, att det
ej sträckte sig ända fram till klyftans rand; en kantremsa på några
alnar hade någon gång fordom blifvit afröjd, men höll nu på
att beväxas med småskog.

Han lade sig ned på magen, kröp bakom en tjock dunge
och fann sig framme vid randen. Några ögonblick väntade han,
undrande huruvida, när han rörde på sig, hans ljust grågula
kläder urskilts från fästningen. Från andra sidan hörde han ljudet
af många röster, en hästs gnäggande, slamrandet af metall. Men
ingenting förmärktes, som tydde på någonting ovanligt, och
makande sig ytterligare framåt, men dock hållande sig så mycket
som möjligt inom skyddet af busksnåret, tittade han ned öfver
branten.

Klyftan var djup, djupare än han tänkt. Äfven i skymningen
kunde han se dess motsatta sida och borgens murar, men
klyftans botten förmådde han ej urskilja. Han hörde endast vattnets
forsande öfver klippgrunden långt nere i djupet och tyckte sig
nätt och jämnt uppfånga skymten af en då och då uppsprutande
kaskad af hvitt skum.

Midt framför honom reste sig fästningens dystra mur. Bob
mönstrade den oroligt för att möjligen upptäcka en vaktpost, men
någon sådan fanns ej. Han förstod, att ingen behöfdes.

Nedanför borgen sänkte sig marken hastigt i flere afsatser,
hvar och en åtskilliga alnar hög, nedåt randen af klyftan; därefter

böjde den sig inåt, innan den blef till en lodrät vägg, ned till
den osynliga bottnen, där forsen skummande brusade fram. Bob
synade noggrannt hela sträckan från vänster till höger och gaf
noga akt på en punkt, där kurvan inåt bröts af hvad som tycktes
vara en horisontalt utskjutande flat berghäll, liknande dessa stora
plattor, som man någon gång träffar på uteslutande bland
söndersplittrade klippformationer vid hafsstranden.

Ofvanför denna naturliga platform och vidare uppåt
afsatserna urskilde han en smal, slingrande stig, som var synlig några
alnar, men sedan försvann som det tycktes rakt in i bergväggen
till vänster om borgen. I själfva klippan, omedelbart öfver
platformen, fick han syn på någonting, som såg ut att vara en
järnkrampa, ehuru detta föreföll så otroligt, att han antog, att han
sett miste.

— En vaktposts plats, förmodligen, sade Bob till sig själf.
— Men efter allt att döma behöfs den aldrig. Bara en fågel
skulle kunna komma öfver klyftan. Jag undrar just, hur bred
den är.

I det tilltagande mörkret var det svårt att ens våga en
gissning. Men afståndet tvärs öfver kunde knappast mäta mindre än
åttio fot. Bredden varierade en smula till höger och vänster om
den punkt, där han stod, men skillnaden kunde dock ej vara mera
än högst några fot.

Bob insåg endast alltför väl, att, som hans sagesmän
uppgifvit, borgen var alldeles otillgänglig från denna sida. Den
frågan framställde sig nu: kunde man komma upp till den från
bottnen af klyftan å någon mera aflägsen punkt till höger eller
vänster? På det ställe, där han låg, var fjällbranten å ömse sidor
alltför rakt stupande för att äfven en öfvad bergvandrare skulle
våga en nedklättring, men det var ju möjligt, att ett stycke längre
bort klippväggarna skulle kunna sänka sig och samtidigt bli
mindre tvärbranta. I så fall skulle det bli honom möjligt att stiga
ned på ena sidan och klättra uppåt på den andra.

Men företoge han denna klättring, skulle han behöfva hjälp.
Han erinrade sig, att bergbestigare i alperna för säkerhets skull
bruka binda sig tillsammans med ett rep: det vore därför rådligast
att gå tillbaka och hämta Ah-Sam samt höfdingen, så att de skulle
kunna bistå honom med de hopbundna remmar, som de hade till
sitt förfogande.

Det hade nu blifvit så pass mörkt, att risken af upptäckt i
hög grad förminskats. I det han reste sig upp på händer och
knän, beredde han sig att krypa tillbaka uppåt sluttningen. Men
plötsligt erinrade han sig den smalare klyftan, som han sett på
denna sida om ravinen, i rät vinkel därmed, och det for för
honom att han borde en smula undersöka äfven den.

Efter att ha krupit innanför det smala bältet af trädbevuxen
mark, reste han sig åter på fötter och vandrade hastigt framåt så
långt han ansåg sig våga. Sedan smög han sig åter försiktigt
från buske till buske, tills han kom fram till randen af den
smalare klyftan. När han närmare synat den, fann han, att den var
formad som en långsträckt kil — som en långsamt afsmalnande
trehörning, skuren ur en stor tårta. Äfven denna skrefvas väggar
voro tvärbranta, och bottnen var ej skönjbar.

Han blickade längs klyftan från den trängre inre ändan till
den bredare ytterändan, och där fäste han sig vid ett långt mörkt
föremål, som låg på sned tvärs öfver den. I början trodde han,
att det möjligen var ett ungträd, som af stormen uppryckts med
roten och kullvräkts, men när han närmade sig platsen, såg han,
att så ej var förhållandet. Föremålet låg icke på klippans öfversta
del, å ömse sidor om skrefvan, utan ett par fot nedanför.

Med den största försiktighet närmade han sig platsen, och
han fann då till sin förundran, att skrefvans bägge sidor voro
förenade genom en massiv järnstång. Den ända, som han hade
närmast intill sig, kände han var fast inkörd i klippan, och den
erinrade honom om liknande järnstänger, som han i sitt hemland
sett användas för att stödja sviktande hvalfbågar eller förläna mera
stadga åt osäkra hus.

Det var emellertid tydligt, att till något sådant ändamål
kunde den ifrågavarande järnstången ej tjäna, och han funderade
hit och dit för att utgrunda, när och hvarför den placerats i sitt
nuvarande läge. Den hade tydligen suttit där ganska länge; den
var mycket anfrätt, och stora rostflak lossnade, när han strök
öfver den med handen.

Han lämnade klyftan och återvände så raskt som möjligt

till det ställe, där han lämnat Ah-Sam och höfdingen. Den förre
steg upp för att gå honom till mötes.

— Nå, sade Bob, har allt varit lugnt?

— Lita på det, massa, ingen komma hitåt, inte väsen, inte
bråk, ingenting.

— Nu skola ni bägge följa med mig. Göm undan era
korgar under buskarna, men tag med remmarna; de kanske komma
att behöfvas.

Efter några ögonblick visade han vägen i en riktning, som
löpte i rät vinkel mot den stig han nyss följt, förbi skrefvans
smala afslutning; sedan följde han en linje parallel med den stora
klyftans rand. Han gick nästan en mil, och medan han gick,
fann han, att marken trots sina vågformiga sänkningar här och
där dock på det hela taget ägde samma nivå som den plats,
hvarifrån han anträdt vandringen. Men plötsligt bar vägen starkt utför,
och när han steg fram till klyftans rand, såg han, att klipporna å
ömse sidor reste sig mindre skyhöga, mindre tvärbranta.

Himlen hade sedan en stund betydligt ljusnat, hvilket tydde
på, att månen skulle till att gå upp. När Bob tittade ut öfver
kanten, såg han forsens vatten skölja förbi i skummande hvirflar.
Klyftans sidor voro beströdda med knotiga, tvinande träd, och han
förstod, att tack vare dessa skulle ett eventuellt upp- eller
nedklättrande betydligt underlättas.

Efter att ha befallt Ah-Sam binda samman de tre remmarna,
tog han den ena ändan och klättrade utför bergsluttningen, i det
han noggrannt afvägde sitt fotfäste och då och då stannade för
att underlätta de bägge andras klättring ofvanför honom. Sedan
han omsider kommit ned till randen af forsen, bad han sina
följeslagare gömma sig mellan träden och ligga kvar där. Själf
vadade han tvärs öfver forsen och började klättra uppför den
motsatta branten. Läderremmen hade han tagit med sig för att
underlätta nedstigandet längre fram.

Månen, som då och då sken fram mellan drifvande moln,
kastade en nyckfull belysning öfver platsen, när Bob mödosamt
klättrade uppför den branta klippväggen. Han mätte ut sina steg
med den största försiktighet, häfde sig uppåt förmedels nedhängande
grenar, sedan han först pröfvat deras styrka, och han undvek på

det sorgfälligaste att rubba lösa stenar. Slutligen svängde han
sig med en kraftig armrörelse upp på den smala kantremsa,
hvarifrån klyftan stupade ned, och här satte han sig på mossan för
att hämta andan och närmare se sig omkring.

Det hvita månskenet göt en spöklik glans öfver omgifningen
och bildade en ljus bakgrund mot borgens dystra konturer, där
den som ett örnnäste hvilade mot klippan. Intet träd eller annat
skymmande föremål fanns mellan den och honom; det närmaste
området omedelbart invid klyftans rand hade synbarligen af någon
anledning med flit hållits afröjdt. Men omkring hundrafemtio
alnar till vänster om honom stod en mörk furudunge, han kunde
ej säga huru pass stor. Kunde han uppnå den, hade han i alla
händelser kommit borgen en smula närmare.

I det han åter lade sig ned på magen, kröp han sakta bort
emot den, och han stannade oupphörligt för att lyssna. En
oändlighet tycktes honom ha förflutit, när han kom fram till furorna,
ehuru det i själfva verket endast var några minuter. Ändtligen
hade han uppnått deras skyddande hägn; han reste sig upp och
sträckte med en känsla af lättnad ut sina lemmar.

En lätt vind suckade sakta och melankoliskt inne bland
grenarna, och öfver sitt hufvud såg han mellan trädkronorna de
tunga molnen snabbt jaga öfver himlen. Han rörde sig försiktigt
bland furorna, då och då görande ett uppehåll för att lyssna och
orientera sig, ty framför allt annat ville han undvika risken att
gå vilse.

Träden ytterst i dungen stodo ganska långt från hvarandra,
och mellan deras stammar såg han tre furor, som bildade en
grupp på andra sidan klyftan. Dessa tog han till vägledning.
Sedan vandrade han vidare inåt dungen, där träden växte tätare;
han trampade försiktigt på den tjocka mattan af nedfallna barr
och kottar och undrade, hvart hans steg förde honom.

Med ens stannade han. Till hans öra hade trängt ett svagt
ljud från någon punkt längre framåt — ett ljud, som lät
lät som skramlet af metall. Han lyssnade spändt; den framåtböjda
kroppen hvilade på högra foten, vänstra foten hade redan lyfts
på tå. Ljudet hade upphört; han hörde nu åter endast vindens

sus. Han gick vidare, men efter några steg hejdades han åter af
samma ljud, samma lätta slammer.

Åter väntade han, denna gång längre. När han ingenting
hörde, tog han igen några steg och kom, nästan utan att märka
det, fram till en liten uthuggning i skogen. Ögonblickligen tog
han på tå ett språng in bakom närmaste trädstam. Midt på den
lilla öppna platsen hade hans skarpa öga upptäckt en gestalt
en orörlig skepnad, hvars konturer han i den första
öfverraskningen ej hann urskilja.

Han väntade och vågade knappast draga andan; hjärtat
bultade mot hans refben, han hörde hvartenda slag. Men det andra
ljudet förnams ej mera — jo, vänta, åter ljöd den spröda
metallklangen, tydligare, mera ihållande...

Han väntade, tog slutligen mod till sig och tittade fram
bakom trädstammen. Skepnaden stod kvar som förut, på samma
fläck, i samma ställning, orörlig. Hur mycket Bob än ansträngde
sina ögon, kunde han i mörkret från ett skymmande moln ej
urskilja minsta tecken till rörelse. En vindpust for suckande
genom skogen — jo, nu rör sig skepnaden, och när den rör sig,
skramlar det åter. Sedan blir allt åter tyst.

En känsla af namnlös ångest grep Bob, och en kall, klibbig
svett bröt fram ur hvarje por. Han stirrade på skepnaden liksom
förtrollad. Åter en vindpust, åter den lätta vaggande rörelsen,
åter det sakta skramlandet. Så åter absolut tystnad.

Bob förmådde ej längre uthärda ovissheten. Mellan honom
och skepnaden stod ett enda smärt ungträd, som skonats af yxan.
Med vildt klappande hjärta smög han sig fram och nalkades på
tå detta otillräckliga skydd. Han nådde det, just som en starkare
vindil kom svepande genom skogen, och i samma ögonblick gled
månen fram bakom brustna moln och sände sina klara strålar ned
mellan trädtopparna. Skepnaden gungade häftigare, det lätta
slamret blef rasslandet af kedjor, och i månskenet såg Bob med fasa,
men på samma gång till sin outsägliga lättnad, att skepnaden var
ett människoskelett, kedjadt i upprätt ställning vid en påle.

Han erinrade sig, hvad Ah-Sam fått höra inne på
värdshuset. Detta var utan tvifvel någon olycklig stackare, som anträffats
på det förbjudna området och blifvit fastkedjad där för att

samt svälta och törsta ihjäl, med tillägg af hvem vet hvilka
ytterligare plågor. En dyster påminnelse om hvad Bobs eget öde
komme att bli, om han fölle i händerna på denne blodtörstige
Bergstiger — en erinran om den hämnd, för hvilken Kobo
måhända redan fallit offer!

Ett ögonblick blef han stående och stirrade på den hemska
anblicken. »Stackars usling!» mumlade han. Med beslutsamt
hopprässade läppar fortsatte han därpå sin väg.

Följande en kosa, som han ansåg så mycket som möjligt
parallel med klyftans rand, gick han tvärs öfver den lilla
uthuggningen och kom åter in bland furorna på andra sidan. Efter
några minuter glesnade skogen och tog sedan slut; mellan
honom och borgen låg ingenting utom öppna fältet, strödt med
stenar och block, men utan ett träd. Klyftan, förmodade han,
måste ligga ungefär femhundra alnar mera åt höger.

I denna riktning, där marken sluttade nedåt bråddjupets rand,
såg han en låg koja; ett liknande litet skjul såg han på nästan
samma afstånd på vänster sida från honom. Fanns det vaktposter
inne i dessa skjul? undrade han. Han väntade vid randen af
klyftan.

Från skjulet till höger hördes ej ett ljud, men till vänster
såg han i månskenet en figur stiga fram bakom skjulet och
långsamt komma vandrande åt hans eget håll. Bob stod som
förlamad. Hade han blifvit upptäckt?

Nej, mannen närmade sig blott helt få steg; sedan vände
han om och försvann.

Bobs pulsar hade återtagit sin normala hastighet; han kände
sig frusen och på ett egendomligt sätt trött, men spänningen,
ovissheten, det obeskrifligt kusliga i att vänta, han visste icke på
hvad, hade försvunnit. Alla hans själsförmögenheter, hans hela
intelligens koncentrerade sig på fullbordandet af detta företag.
Han måste vandra vidare, hur stor risken än var.

Väntande, tills månen åter gått bakom moln, smög han sig
ljudlöst fram mellan skjulen. Under en sex, sju minuter förblef
allting i mörker, men så bröt en stråle fram; han kastade sig
raklång på marken och låg stilla. Länge fick han vänta, och han

vred sig om på sidan för att kunna se, hur de svarta molnen
kommo seglande öfver hans hufvud.

Slutligen doldes månen åter. Han begynte ånyo sin
smygande vandring, hade kommit så pass nära borgen, att en pil
skulle nå den från hans plats, och hoppades vara osynlig från
skjulen tack vare en hålighet i marken, då månen åter trädde fram.

Han var nu i stånd att taga en ganska bekväm öfverblick
af borgens framsida, där den låg öfvergjuten af det hvita
månskenet. Två figurer rörde sig af och an på muren; två andra
syntes på toppen af sidotornet till vänster om honom. Han såg
den svarta och olycksbådande öppning, som bildades af borgens
enda portgång. Här och där omkring honom var gräset svärtadt,
liksom om ett tillfälligt läger slagits. Om han rörde på sig, skulle
hans grågula kläder sticka af mot dessa mörka fläckar. Han
undrade, huruvida det ej nästan skulle vara tryggare att undvika dem
och fortsätta sin vandring endast när månen sken.

Han låg ännu kvar och spejade, fåfängt sökande uttänka
något sätt att bereda sig tillträde till borgen, då han hörde
vapenskrammel och därpå ett starkt knarrande och gnisslande.
Försiktigt tittade han upp öfver kanten af den hålighet, hvari han låg, och
han såg då den väldiga porten långsamt öppnas och svänga utåt.

Just som den tanken slog honom, att detta helt säkert var
en ovanlig tilldragelse vid denna tid på natten, kom en ryttare$
ut och satte hästen i raskt traf. Djuret for med smattrande
hofslag förbi, ej hundra alnar från den plats, där Bob låg. Han
tryckte sig flat mot marken och höll andedräkten; han kände
jorden darra under hästens hofvar, han hörde sitt hjärta slå. Men
ryttaren saktade icke farten, ljudet af hofslagen blef allt svagare.
Åter förnams knakandet och gnisslandet; den stora porten svängde
tungt på sina gångjärn och slog åter igen. Allt var tyst.

En hel timme låg Bob kvar, medan månskenet kom och
gick. Förgäfves bråkade han sin hjärna med att söka uttänka
någon plan för att vinna sitt ändamål. Hvilka faror hade han
icke redan utsatt sig för, och ändå föreföll detta mål honom mer
oupphinneligt än någonsin!

Borgens murar reste sig tvärbranta från marken till en höjd
af minst tjugu alnar, släta, regelbundna längs hela sin utsträckning,

utan ett fäste för foten. Möjligheten att klättra öfver dem var
totalt utesluten. Och äfven om han varit i stånd att göra det,
hvad utsikt hade han att träffa på Kobo? Och själf måste han
ju ögonblickligen upptäckas.

Murarna skulle alltså ej kunna komma i fråga. Än
portgången då? Som han nyss sett, var den väldiga porten stängd
om natten; under dagen bevakades den utan tvifvel noggrannt.
Och om man utginge från den rätt otroliga förutsättningen, att
han skulle kunna smyga sig in under förklädnad, hvad hjälpte det
honom, när han ej förstod språket? Han skulle ha förskaffat sig
inträde endast för att upptäckas, fängslas och afrättas på ett eller
annat omänskligt sätt.

Alla hans grubblerier ledde alltså ingenting till. Slutligen,
med en känsla af förtviflan, reste han sig, då månen för en stund
gått i moln, och smög sig tillbaka inåt furuskogen. Han trefvade
sig långsamt framåt, rysande, när han hörde kedjeskramlet från
den fängslade skepnaden, och efter att ha funnit de tre träd, hvilka
han utvalt som landmärke, nådde han utan missöden randen af
klyftan.

Där väntade han åter. Månen hade sjunkit ned bakom
bergen i fjärran. I mörkret skulle han löpa fara att ådraga sig
vaktposternas uppmärksamhet, om han försökte stiga ned, ty han
visste, att klyftans vägg var brant, och han kunde ej klättra ned,
utan att göra något buller.

Hopkrupen i en liten sänka strax under randen, där han ej
kunde ses uppifrån, väntade han alltså hela natten, tills den kyliga
dagern grydde. Han var genomfrusen, trött och tung om hjärtat.
Med oändlig varsamhet släppte han sig därefter från träd till träd,
i det han slog läderremmen rundt en stam och höll ett fast tag
däri, tills han skaffat sig säkert fäste för fötterna. Han kom ned
till forsen, vadade tvärs öfver den, och fann sina bägge
följeslagare med orientaliskt tålamod väntande precis där han
lämnat dem.

— Mig säga, ingenting kunna göra, sade Ah-Sam med en
blick på sin herres bleka, tärda anletsdrag.

Bob orkade ej svara. Under skydd af träden smögo alla
tre tillbaka till den plats, där de gömt undan sina förråd, och

sedan de förvissat sig om, att allarm ej slagits i borgen, satte de
sig ned till sin ej alltför smakliga frukost.

Bob hade ingen aptit. Han tvang sig att äta, ty han visste
ej hvilka ytterligare strapatser han kunde få att utstå. När han
därefter erfor ett mycket starkt behof af sömn, lade han sig ned
bakom en buske med spretande grenar och bad de bägge andra
tura om att hålla vakt.

Dagen förgick med ömsom sömn, ömsom diskuterande af
situationen. Hvarken Ah-Sam eller Sing-Tscheng hade något
förslag att komma med. Den förre höll slött fast vid sin åsikt, att
ingenting var möjligt. Den senare yttrade någonting, hvars
andemening var:

— Bed mig inte hitta på någon plan. Säg mig, hvad jag
skall göra, så skall jag göra det.

Bob fick hvarken hjälp eller tröst af dem. Matförrådet
minskades snabbt. De bägge kineserna åto, utan att tänka på att
spara; om också endast för denna orsaks skull måste antingen
någonting göras genast, eller också måste de alla åter draga
sina färde.

Känslan af maktlöshet frätte på Bob likt någon giftig mask.
I ena ögonblicket var han färdig att uppge alltsammans, men i
det nästa infann sig åter den tanken, att Kobo befann sig i
Tschang-Wos våld, och eggade ånyo hans slappnande handlingskraft.
Under hela dagen omväxlade anfall af förtviflan med nya försök att
lösa svårigheten, tills hans stämning af nervös retlighet nästan
blef outhärdlig.

Ah-Sam och höfdingen pratade beständigt i låga hviskningar
och med så högtidligt bekymrade miner, att Bobs hjärta värmdes
vid tanken på, hur gärna de skulle vilja hjälpa honom. En gång
föll det honom in att fråga, hvad det var för en sak, som de
diskuterade så allvarligt, och han var färdig att af ren förargelse
knacka deras skallar mot hvarandra, då Ah-Sam med viktig min
svarade:

Mig säga Sing-Tscheng lille kissekatt koka hop med
fiskfenor, med sojabönor, koka tjockt, tjockt! — mycke utmärkt mat!
<i>Hai-yah!</i>

Till sist, alldeles förbi af trötthet och sinnesrörelse, föll Bob

i en orolig sömn, när mörkret lägrade sig öfver bergen. Hans
sömn var full med drömmar, mest om nyligen timade händelser,
men det trängde sig äfven fram reminiscenser från hans skoltid,
från hans barndomsdagar bland de Cumbriska dalarna. Han
kastade sig oroligt af och an, ibland mumlande, ibland ropande på
sina vänner, hvilket gaf de bägge kineserna, som turade om att
hålla vakt, mycken anledning till undran och ängslan.

Slutligen fann han sig liggande på ryggen, med vidöppna
ögon, stirrande upp mot den stjärnljusa rymden, med vanvettigt
bultande pulsar och skälfvande nerver. Han hade vaknat upp just
i ett ögonblick då i hans dröm en förfärlig händelse höll på
att ske.

Skådeplatsen var storskolans gymnastiksal. Han gungade
vid ett af rundloppets nedhängande tåg och tyckte, att han försatt
det i en svängning, som han hittills ansett otrolig. Vid repet
närmast framför honom hängde hans bäste vän, och han kände,
att någon gäckande ond ande gaf honom så våldsam fart rakt
mot denne andre gosse, att han nödvändigt komme att göra honom
mycket illa. Han förekom olyckan endast genom uppbjudande
af en oerhörd muskelstyrka, och han spratt upp ur sömnen,
darrande i alla leder — för att finna, att fullständig frid och tystnad
rådde under de kallt gnistrande stjärnorna.

Plötsligt satte han sig upprätt på mossan och gaf till ett
sakta utrop, som trängde till den vakande Ah-Sams öra.

— Jag har det! Jag har det! skrek han. — Ah-Sam, väck
upp höfdingen! Nu har jag ett viktigt ärende åt er att uträtta!

Sing-Tscheng var snart uppväckt ur sin snarkande sömn.
Skälfvande af ifver meddelade därefter Bob Ah-Sam, hvad de skulle
göra. Han skulle tillsammans med höfdingen genast anträda
vandringen till den stora by, hvarom de hört talas. Den låg
förmodligen omkring sexton mil längre bort i bergstrakten. De
skulle gå in i byn och berätta, att deras herres mulåsnevagn blifvit
sittande uppe i bergen och ej kunde komma vidare, därför att
draglinorna brustit. De behöfde tio alnar nytt rep.

När de köpt detta, skulle de, liksom om de plötsligt kommit
att tänka därpå, säga, att eftersom rep äro mycket dyra i deras
lilla by långt norrut, ville de gärna köpa litet mera på en gång,

så att de alltid hade ett reservförråd och kunde sälja en smula
däraf åt sina grannar. De skulle därför begära minst hundra
alnar. Vidare måste de köpa mera mat och sedan återkomma
med sina bördor så fort som möjligt.

Höfdingen såg misslynt ut, när uppdraget i fråga förklarades
för honom. Han hade uppenbarligen väntat få höra en plan,
utgående på att eröfra borgen medsamma. Men Ah-Sam erinrade
honom om hans löfte att göra allt hvad man fordrade af honom,
och han fogade sig med en axelryckning.

Månen stod stor och klar på himlen.

— Om ni genast ge er i väg, sade Bob, hinna ni med
åtskilliga mil innan månen går ned. När det är så mörkt, att ni
inte kunna hitta vägen, så hvila. När ni återvända hit, kom inte
borgen närmare än fem mil, så länge det är dager. Vänta, tills
skymningen fallit på, och kom då tillbaka till mig, så raskt som
möjligt. Ah-Sam, jag litar på dig, var försiktiga och skynda er!

Männen togo de penningar han gaf dem, och med den
sedvanliga djupa bugningen vandrade de bort. Samtidigt smög sig
Bob ned till den kilformiga skrefvan vid sidan om ravinen, och
väl dold tillbragte han någon tid med att undersöka den uppåt
och nedåt. Månen sänkte sig vid horisonten, när han återvände
och kastade sig ned för att hvila och grubbla.
</chapter>

<chapter name="XXIV. Vid fiendens port">
<h2><small>XXIV.

</small>Vid fiendens port.</h2>

Den följande dagen förflöt så långsamt, att den tycktes aldrig
vilja sluta. Bob ansattes oupphörligt af farhågor, att någonting
skulle hända Ah-Sam och höfdingen. Till en början ångrade han,
att han ej följt med dem, men sedermera insåg han, att detta
skulle ha varit mycket oklokt; hans närvaro skulle endast ha
utgjort en källa till fara, och utom i en verklig strid skulle han icke
ha kunnat göra någon nytta.

Han unnade sig knappt att äta af den mat, som fanns kvar;
förrän männen återvände, kunde han ej vara säker om att de lyckats
tillhandla sig nya förråd. Hade detta icke varit dem möjligt, voro
de i sanning satta på mycket knapp kost.

Skymningen sänkte sig. De bägge utsända borde ha kunnat
hinna med både att gå och vara åter. Bob väntade oroligt.
Timme efter timme förflöt; månen gick upp och seglade allt högre
och högre upp på himlahvalfvet.

Hvar i all världen höllo männen hus? Han var ängslig för
deras öde, men han grämde sig också däröfver att, äfven om de
återvände välbehållna, det blef för sent att företaga någonting den
natten. Han vandrade af och an likt en vaktpost och stannade
vid slutet af sitt »pass» för att lyssna — hur ofta räknade han ej.

Slutligen, när han ansåg, att det måste vara nära midnatt,
hörde han tassande steg, och efter några sekunder såg han en
manlig skepnad nalkas. Med revolvern till reds väntade han, tills
mannen kommit endast några alnar från honom, och ropade sakta:

— Hvem är det?

— Mig Ah-Sam — allt bra! ljöd det hviskande svaret.

Bob sänkte revolvern, och kinesen klef andtruten fram och
släppte ett tungt bylte för hans fötter?

— Hvar är Sing-Tscheng?

— Han litet längre bort — han gömd. Tschang-Wo titta
sig ikring: »<i>Ch'hoy!</i> Två stycken karlar», han tvärt säga, »mig
fånga, döda!» En man ensam inte göra mycket väsen, han smyga
fram, inte svårt — Tschang-Wo inte kunna hitta honom.

— Jag förstår, ni komma en i sänder. Sing-Tscheng ger
dig tid att komma hit, se'n kommer han själf efter. En god idé
af dig, Ah-Sam. Tala nu om för mig, hur det gått för er!

De hade kommit fram till byn tidigt på morgonen, berättade
Ah-Sam, och utan svårighet gjort sina inköp. När de lämnade
byn, hade de ansett rådligt att göra en liten omväg, men då bar
det sig icke bättre än att de, efter en timmes vandring, råkade
rakt på två af Tschang-Wos ryttare. Den ene af männen hade
genast kännt igen Sing-Tscheng och försökt få tag i honom,
medan den andre måttade efter Ah-Sam med sin lans.

— Nå, hur kommo ni undan? sporde Bob.

— Knacka skallen, en, två, svarade Ah-Sam okonstladt.

— Än hästarna då?

— De springa bort mycke brådtom — mig inte kunna
fånga dem.

— Åt borgen till?

— Nej, massa, de mycke brådtom andra hållet — den sida!

Han pekade i motsatta riktningen. Bob uppgaf en suck af
lättnad.

— Såg ni till någonting mera af röfvarbandet, nu på
återvägen hit? frågade han.

— Såg en, två, tre, de rida rakt på gömställe — mig komma
hit mycke sakta, försiktigt — <i>galaw!</i>

Efter några minuter anlände höfdingen, bärande sin andel
af bördan. Både han och Ah-Sam voro alldeles uttröttade; det
var i alla händelser för sent att företaga någonting den natten,
och Bob uppmanade männen att äta och hvila sig, ty dagen därpå
skulle det bli arbete nog åt dem.

När den följande dagen skymningen höll på att öfvergå till
mörker, skulle en skyltvakt på den mot ravinen vettande delen af
klyftan möjligen ha kunnat se — om det fallit honom in att titta
dit — en gestalt, som nästan omärkligt skred framåt längs den
midt emot liggande branta sluttningen. Den kosa han följde var
utmed en smal utskjutande häll, några fot under högsta krönet,
hvilken från skrefvans inre ändpunkt ledde till en punkt
omedelbart under den solida tvärbjälken af järn, hvars befintlighet och
ändamål gifvit Bob så rik anledning till gissningar.

Anländ till järnstången sträckte sig gestalten upp mot den,
drog försiktigt den i ögla slagna ändan af ett långt rep däröfver,
trädde den andra ändan genom öglan, drog hårdt till om
tvärbjälken och makade medels en lång trädgren repet fram på
bjälkens midt.

Derefter gick han tillbaka utmed den smala kammen,
bärande den lösa ändan af repet med sig. Den löpande delen af
repet, som svängde af och inne i klyftan, rubbade en sten, som
rasslande föll till bottnen. Den smygande gestalten påskyndade
sina rörelser för att förminska repets längd, fruktande ett par
sekunder, att stenens fall hade hörts upp till borgen. Men faran
häraf var obetydlig; stenar måste ofta rasa utför klyftans väggar,

och i alla händelser var repet inne i den smala skrefvans nästan
absoluta mörker alldeles osynligt från motsatta sidan.

Vid afsatsens bortre ända sammanträffade Bob med Ah-Sam
och höfdingen, som lågo hopkrupna invid ett par tjockstammiga
ungträd, hvilka hängde ut öfver det djupa svalget under dem.
Efter att vid en af trädstammarna ha fastgjort det rep han bar
satte han sig ned och talade med låg röst till kinesen, utvecklande
den plan, som han uppgjort efter många timmars grubblerier.

Situationen var ej särdeles invecklad, men den kräfde
nervstyrka och mycket stort fysiskt mod.

Alldeles midt framför skrefvan, på andra sidan ravinen, låg
den lilla utskjutande platformen, med järnkrampan i klippväggen
ofvanför. Klyftans bredd uppgick, enligt hvad Bob beräknade,
till ungefär åttio fot, men det var omöjligt att bestämma måttet
exakt; det skulle kunna vara mer än åttio fot, och det skulle
kunna vara mindre. Men just dessa fot, som möjligen fattades
eller sköto öfver, skulle spela en stor roll i den plan han uttänkt.

Han hade kommit till den slutsatsen, att järnbjälken, som så
mycket eggat hans nyfikenhet, stod i nära samband med
platformen och krampan. Den hade funnits där på den gamle
höfdingens tid; ingen visste, när eller hvarför den placerats på det
ställe, där den satt, men Bob var öfvertygad om, att järnbjälken
och platformen varit afsedda att underlätta ut- eller ingång till
borgen, om denna skulle råka bli belägrad. En belägrande
styrka, som litade på den skenbara omöjligheten att klättra
uppför ravinens sida, skulle sannolikt uraktlåta att sätta ut vakt åt
detta håll.

Bobs tanke — som han egentligen fått i drömmen — var
den, att, hängande vid ett vid krampan fastgjordt rep, skulle en
duktig karl kunna svänga sig tvärs öfver afgrunden och, såvida
repets längd något så när noggrannt afpassades, hamna rakt på
platformen, fatta stadigt tag om järnkrampan och därigenom
förhindra, att han rycktes tillbaka af repets svängning. Om repet
vore för långt, skulle han naturligtvis löpa risken att slungas i
bergväggen på andra sidan platformen. Vore det för kort, skulle
han ej kunna nå järnkrampan utan svänga tillbaka in i skrefvan,
och som återsvängen tydligen ej skulle föra honom tillbaka till

utgångspunkten, skulle han åter svänga tvärs öfver ravinen och
på så sätt skulle pendelrörelsen fortfara, tills han komme att stanna
lodrätt under järnbjälken.

Han skulle då antingen nödgas klättra uppför de åttio foten
rep, tills han nådde järnstången, eller släppa sig de tvåhundra
foten rakt ned till klyftans botten. Och ännu en fara hotade.
Under återsvängen skulle det kunna hända, beroende på repets
skakningar, att den hängande ej fördes tillbaka rakt in i skrefvan, utan
stötte mot dess naggade, skrofliga kant, kanske med sådan
våldsamhet, att följden blefve bedöfning, lemlästning eller till och
med döden.

Klart var, att experimentet skulle vara fullt af faror, men det
var detta otroligt djärfva vågstycke, som Bob föresatt sig att
pröfva på.

Ett nödvändigt försiktighetsmått kunde åtminstone vidtagas i
förväg. Det bestod uti att utröna, hur mycket rep som behöfdes.

Sedan han för sina bägge ledsagare förklarat, hvad han hade
i sinnet, afbröt han deras förfärade utgjutelser genom att låna ett
par af deras öfre klädespersedlar, och dessa virade han ihop till
ett mjukt knyte. In i knytet packade han några tunga stenar och
band fast det hela vid repet. Därefter, när månen göt ett svagt
skimmer öfver motsatta sidan af ravinen, öfverlämnade han byltet
åt Ah-Sam och begaf sig i riktning mot järnbjälken.

När han kommit dit, lyfte han handen som en signal åt
kinesen att släppa taget om byltet, och så iakttog han oroligt
repets svängning. Det susade genom skrefvan, tvärs öfver ravinen
och stannade ögonskenligen en aln från platformen; sedan svängde
det, tillbaka, starkt vibrerande och snurrande och nätt och jämt
undgående skrefvans hörn. När det omsider närmade sig
utsprånget, fångade Ah-Sam det förmedels en krökt trädgren. Dess
osäkra återsvängning ingaf Bob en viss ängslan, men han
resonnerade som så, att lastadt med den större tyngden af en människa
skulle repet sannolikt ha stigit högre och gjort en mera direkt
sväng bakåt.

Experimentet utföll alltså tämligen tillfredsställande, och
sedan utvecklade Bob för sina bestörta åhörare, hvad han
ämnade göra.


Han ville själf våga försöket — i byltets ställe. Om han
komme helskinnad öfver, ämnade han fästa repet vid krampan och
göra en förberedande undersökning af gångstigen, som från
platformen ledde uppåt. Om han behöfde hjälp, skulle han gå
tillbaka och lossa på repet, som då skulle svänga tillbaka till en
ställning lodrätt under järnbjälken. Under tiden skulle Ah-Sam
försiktigt krypa ut till yttersta ändan af platformen, alldeles under
järnbjälken; han skulle söka fatta tag i repet, när det kom
svängande, gå tillbaka till inre ändan af skrefvan och svänga sig tvärs
öfver den stora klyftan på samma sätt som Bob gjort.

Å andra sidan, om Bob fann, att ingenting kunde göras
från platformen, eller om han blefve upptäckt, skulle Ah-Sam med
revolvern betäcka hans reträtt.

— Hvad Sing-Tscheng göra hela tiden? frågade Ah-Sam,
när han fattat, hur han själf skulle bete sig.

— Han får stanna här så länge. Säg honom det.

När höfdingen fick detta klart för sig, blef han mycket
förgrymmad och började högljudt protestera.

Bob tystade honom genast. Han förstod, att om han skulle
kunna bereda sig inträde i borgen, skulle en dyrbar tid förslösas,
om han måste ge befallningar till Sing-Tscheng genom Ah-Sam.
Och om två män voro ur stånd att nå sitt ändamål, var det föga
troligt, att tre skulle lyckas.

Han ansåg det icke nödvändigt att inlåta sig på några
närmare förklaringar med höfdingen, men han ställde honom till
freds genom att lofva, att om Ah-Sam lyckligt och väl kom öfver,
skulle han få intaga kinesens plats längst inne i skrefvan och
noggrannt hålla utkik om det möjligen blefve nödvändigt att betäcka
de bägge andras reträtt från den motsatta sidan.

Allt var nu färdigt. Men Bob väntade i nära en timme, tills
månskenet föll klart på den framspringande klipphällen och
järnkrampan därofvanför.

Då reste han sig, satte högra foten i den repögla, ur
hvilken han tagit bort försöksbyltet, och ställde sig på hällen, med
högra handen stadigt gripande om repet. Det var ett ångestfullt
ögonblick. Han kände en plötslig rysning ila genom hela
sin kropp, medan han tvekade vid randen, seende ned i den

svarta afgrunden under honom och kännande, att lif och död nu
bokstafligen hvilade i hans egna händer.

Men denna tvekan varade blott ett par ögonblick. Med en
beslutsamhet och en tillitsfullhet, som i och för sig utgjorde en
bön, slöt han hårdt läpparna, drog repet stramt och lät sig falla,
medan hans ledsagare med återhållen andedräkt gåfvo akt på
honom. Det kändes en liten knyck just som han föll, men det
tycktes dröja en evighet, innan den snabba rörelsen genom luften
började saktas utaf, vid det att svängen tog riktning uppåt.

Plötsligt, just som han kände, att rörelsen stod i begrepp
att afstanna, såg han järnkrampan strax till höger öfver sitt
hufvud.

Han gjorde ett par häftiga knyckar uppåt och åt sidan för
att kunna komma åt den med sin lediga vänstra hand — han
rörde vid den med yttersta fingerspetsarna. Då blef det slaknande
repet åter stramt; han föll hastigt nedåt, kände en häftig knyck,
när repet befann sig på lägsta punkten af sin bana, snurrade rundt
och rundt, snuddade på kanske en tums afstånd från bergväggen
och sköt uppåt mot platformen.

Han fick endast tid att undra, huruvida Ah-Sam skulle kunna
hinna fånga honom med sin lasso, när repets svängningar
afstannade och han ånyo begynte störta nedåt. Det kändes, som om
någontig snördes samman i veka lifvet på honom, och det stack
till af smärta. Men så, till hans lättnad, men äfven till hans stora
besvikenhet, halades han med några kraftiga tag in, och andlös,
utmattad, bedöfvad hamnade han åter på platformen bredvid
Ah-Sam.

När han åter blifvit i stånd att närmare iakttaga sin
omgifning, fann han, att Ah-Sam vid det ena af de stadiga ungträden
fastgjort den repända, medels hvilken han halats in. Om icke
denna försiktighetsåtgärd vidtagits, hade de två männen på
platformen knappast kunnat hejda hans fall, utan hade troligen själfva
hufvudstupa dragits ned i afgrunden.

Det var klokt gjordt af er, sade Bob till Ah-Sam. —
Nu ska jag försöka omigen.

— Nej, nej, svarade Ah-Sam. — Massa för mycke ansträngd,

<img><small>Ill. <i>W.[=William] RAINEY</i></small>
<i>I nästa sekund!</i></img>

Se sida 316.

Ah-Sam försöka den här gången, massa väl inte kunna göra
allting, heller?

— Det ska nog bli din tur så småningom. När jag hvilat
mig en stund, skall jag göra om försöket. Ty jag bör kunna gå
i land därmed. Nästa gång skall det inte förefalla så konstigt
och jag behöfver inte tappa andan fullt så mycket.

Han väntade, tills han fullständigt återhämtat sig efter sin
senaste erfarenhet, som, ehuru den endast räckt några sekunder
varit ytterst pröfvande. Därpå steg han upp för att göra sitt
andra försök.

Denna gång satte han vänstra foten i öglan och fattade om
repet med motsvarande hand, så att den högra blef fri. Han gaf
sig sats med högra foten och tog språnget nedåt afgrunden. Han
genomgick samma följd af sensationer; skillnaden var dock den
att han nu var mera förberedd på hvad som komma skulle och
mera obehindrad i sina rörelser, när det kritiska ögonblicket kom.

Där var återigen järnkrampan, äfven denna gång, på höger
sida; han sträckte ut armen så snabbt han kunde, snuddade vid
järnet, fick fatt i det, grep ett säkert tag. Just som han gjorde detta,
kom hela hans kroppstyngd att hvila på högra handen. Men
denna starka påkänning varade blott ett ögonblick, ty i det han
instinktmässigt sträckte ut högra benet, nådde han kanten af
platformen, och med en häftig knyck framåt stod han helbräjda, men
andlös, på den fasta klippgrunden.

Efter att ha väntat några ögonblick för att förjaga känslan
af svindel, befriade han sin vänstra fot ur repet. Han gjorde
fast ändan vid krampan och började försiktigt vandra uppåt
stigen.

Den var bredare än den förefallit från motsatta sidan af
ravinen. På den punkt, där stigen tyckts försvinna in i berget, såg
han nu, att den löpte in i en låg, tunnelliknande gång. Med
varsamma steg gick han in i den och fann snart, att han kommit
fram till en smal stentrappa. Det var kolmörkt omkring honom.

Med händerna lätt berörande väggen trefvade han sig fram
görande ett uppehåll på hvarje trappsteg, orolig, misstänksam med
hörseln spänd till det yttersta för att uppfånga hvarje ljud och
ögonen spejande för att upptäcka en skymt af ljus ofvanför.

Plötsligt slutade trappan, och han befann sig åter på slät mark. Han
smög sig fram på tå utefter en sträcka om — som han trodde
tjugu trettio alnar. Af tunnelns riktning drog han den slutsatsen,
att han nu måste vara i närheten af det ena af sidotornen i det
h;rn, som låg åt vänster rakt öfver klyftan.

Ännu förnams intet ljud, intet ljus, men häri låg ingenting
öfverraskande, eftersom förmodligen hela garnisonen utom
vaktposterna låg och sof. Men fann han intet ljus, kunde han
knappast hoppas lyckas med sitt företag. Han gick vidare, kännande
sig för och medveten om den unkna, jordluktande atmosfären i
gången. Han kunde ingenting se; händerna höll han utsträckta,
och han rörde dem än åt höger, än åt vänster, hvarvid han
trefvade mot väggarna å ömse sidor.

Helt oförväntadt råkade hans hand på ett hinder rakt
framför honom. Det var antingen tunnelns slutpunkt eller också
en dörr.

Hans mod sjönk vid tanken på att tunneln, som måhända
under långliga tider ej användts, skulle ha kunnat igenmuras.
Men när han med handen for öfver ytan framför honom, kände
han, att den var af trä, och i nästa ögonblick rörde han vid
någonting kallt, som sköt fram en tum eller två emot honom, ett
rundt stycke metall. Han tryckte därpå, sköt på det, försökte
lyfta det och prässade till sist ned det. Då gaf sprinten plötsligt
vika, och från andra sidan ljöd det omisskännliga slamret af en
dörrklinka.

Han höll andan och väntade orörlig mer än en minut, rädd
att ljudet skulle ha hörts af någon på andra sidan. Men
dödsstillhet fortfor att råda. I det han höll dörrklinkan nedtryckt,
sköt han på dörren, först sakta, sedan starkare. Den gaf icke vika.

Åter betogs han af ångest — var dörren reglad inifrån?
Hade han kommit så långt, endast för att på sistone gäckas i sina
förhoppningar?

Men dörrar kunna ju gå utåt såväl som inåt?... Han drog
sakta vid det lilla handtaget, men hejdade sig genast, ty han
hörde det knarrande ljudet af ett gångjärn. Dörren hade börjat
öppnas emot honom, och genom den tumsbreda springan fläktade
ett kallt luftdrag mot hans ansikte.


Hade knarrandet hörts? Han väntade och lyssnade spändt.
Ännu hade icke tystnaden störts. Då begynte han med nästan
omärkliga rörelser draga dörren emot sig, men trots all
försiktighet ljöd då och då ett knarrande, som sände en rysning genom
honom. Ändå var det bättre att riskera många svaga och
afbrutna ljud än ett enda högt och utdraget, och han fortsatte,
förminskande trycket på gångjärnen genom att lyfta hela
låsmekanismen en hårsmån uppåt.

En människoålder tycktes honom ha gått, innan dörren stod
så pass öppen, att han förmådde tränga sig in. Han väntade
ånyo; därpå skred han långsamt och varligt framåt, för att efter
några få steg finna, att hans fot hejdades af en afsats. Han hade
ånyo kommit till en trappa.

Denna gång vredo sig trappstegen i spiral, och när han kom
högre upp, föll en månstråle in genom en smal öppning i muren till
höger om honom; han måste befinna sig i den trappa, som
slingrade sig upp inne i tornet. Han lämnade det matta ljuset bakom
sig och kom åter in i bläcksvart mörker, tills vid nästa krök en
ny smal fönsteröppning släppte in den bleka månstrålen.

Slutligen, när han vandrat uppåt så länge, att det tycktes
honom att den vindlande rundgången aldrig ville taga slut, kom
han ut i fria luften och fullt månsken; han befann sig på tornets
tak. Innan han steg ut ur trappans skydd spejade han oroligt åt
höger och vänster. Taket var tomt. Det var till formen
sexkantigt. Han undrade, huruvida man från de andra tornen hade
utsikt däröfver. Läggande sig ned på knä, kröp han in i skydd
af den mur, som afstängde månskenet, och kom sålunda fram till
bröstvärnet.

Till sin lättnad såg han, att de andra tornen icke voro högre,
utan skenbarligen några fot lägre. När han fortsatte sin vandring
rundt bröstvärnet, kom han fram till en annan trappa, belägen
midtemot den, hvarifrån han kommit. Han gick försiktigt ditin
och fann, att äfven detta var en spiraltrappa, olik den förra
endast i det afseendet, att här ej fanns en skymt af belysning från
några fönsteröppningar.

Han vandrade utför den, steg för steg, mycket sakta, tills
han i en sväng plötsligt hejdade sig vid åsynen af en liten lampa,

som brann i en fördjupning i muren midt framför en väl
förbommad dörr. En minut stod han stilla; därpå gick han
försiktigt vidare, tills han kom fram till dörren. Han lyssnade; han
dristade sig till att lägga örat mot trävirket — intet ljud. Han
väntade ännu en liten stund, tvekande, huruvida han skulle
fortsätta eller vända om. Till sist, med pulsar, som klappade mycket
hårdt, gick han vidare förbi dörren, ända tills han kom ned till
trappans fot.

Han märkte nu, att han stod i en trång korridor, med
mattbeläggning under fötterna. Mörker rådde, utom vid den bortre
ändan, som var matt upplyst af ett dunkelt sken, tydligen reflexen
af något ljus på andra sidan hörnet. Närmande sig med
försiktiga rörelser kom han fram till en punkt, där korridoren gjorde
en tvär vändning åt höger.

Han sjönk ned på golfvet, och sedan han lyssnat för att
förvissa sig om, att ingen nalkades, vågade han titta rundt om
hörnet.

Vid korridorens ända såg han en halföppen dörr, genom
hvilket ljuset strömmade, och nu hörde han ett lågt sorl af röster
samt på afstånd ett svagt slammer liksom af kokkärl. Till vänster
om sig hade han en massiv dörr, förstärkt med järnplattor. Den
var stängd. Bob förmodade, att han följt en gång, som ledde
rundt tornets inre mur och att järndörren var hufvudingången till
tornet från den i midten af den vidlyftiga byggnaden belägna
borggården.

Till höger, midt emot denna dörr, såg han en bredare
korridor eller vestibul, upplyst af en stor oljelampa. Han steg
varsamt upp och tittade om hörnet; korridoren slutade med en
annan dörr, rikt behängd med sidenväfnader.

Han väntade ett ögonblick. Om någondera dörren plötsligt
kastades upp, var han förlorad. Han nästan fruktade, att någon
skulle höra hans hjärta slå, så vildt bultade det. Men här var
icke mycken tid att besinna sig. Risken var stor, men han hade
också ett stort mål i sikte. Han steg in i korridoren och smög
sig framåt mot den sidenbehängda dörren.

I det han lyfte på förhänget, såg han, att dörren stod en
smula på glänt. Han höll andedräkten, när han tittade in och

midt inne i ett präktigt inredt rum, öfverfullt med det rika bytet
från månget röfvaretåg, varsnade värden på stället, den enörade
Tschang-Wo, som låg bekvämt tillbakalutad på en divan och rökte.

Han bar öfver benkläderna en lös jacka af blått siden och
på hufvudet en liten rund, tätt åtsittande mössa. Hans drag ägde
samma känslolösa uttryck, som städse karakteriserade honom; af
hans ansikte hade man aldrig kunnat ana, huruvida han var
belåten eller motsatsen.

Medan Bob höll blicken fäst på honom, höjde Tschang-Wo
handen och slog med knogarna till en liten gong-gong, som han
hade stående bredvid sig. Bob undrade med icke liten oro, från
hvad håll denna kallelse skulle hörsammas, och han grep hårdt
om sin revolver.

En kort och tjock mandschur kom in genom en dörr till
vänster i rummet. Tschang-Wo yttrade några befallande ord till
honom, hvarpå mannen med en djup bugning åter försvann ut
genom dörren. Det ljöd ett sorl af röster och därefter lätta
fotsteg i gången vid ändan af vestibulen — en fortsättning af den
korridor, längs hvilken Bob själf kommit.

Han tryckte sig tätt intill väggen, just som tre gestalter gingo
tvärs öfver den bortre delen af korridoren rakt framför järndörren
och sedan fortsatte längs gången i riktning mot samma trappa,
utför hvilken han själf kommit. De tre männen skulle utan tvifvel
utföra den befallning Tschang-Wo nyss gifvit.

Tänk om de, när de vände åter, skulle taga ginaste vägen
till höfdingens rum och komma längs korridoren i stället för tvärs
öfver vestibulen och genom den dörr, som Bob antog leda till
köket. I så fall skulle de med all säkerhet upptäcka honom.
Upptäckt vågade han ej utsätta sig för, utan gående på tå följde
han männen korridoren framåt, beräknande sin hastighet efter
deras hasande fotsteg före honom.

Inom några ögonblick stod han vid foten af trappan, och
af det ihåliga ljud, som trängde ned till honom, förstod han, att
de tre männen hade gått upp i den. Deras mål var tydligen
antingen taket eller ock den starkt förbommade dörr, som han gifvit
akt på, när han steg ned.

Korridoren ledde vidare förbi trappuppgången, och som det

åt detta håll var alldeles mörkt, beslöt Bob att draga sig ett stycke
inåt skuggan och där afvakta männens återkomst, i den
förhoppningen, att mörkret skulle dölja honom. Lyssnande nära foten af
trappan hörde han dånet af järnbommarna, när de drogos från
dörren ofvanför, och gnisslandet af rostiga gångjärn. En paus
inträdde — så hörde han männen komma tillbaka, och när de
nu vandrade utför trappan, blandade sig med ljudet af deras röster
skramlet af kedjor.

De stego utför trappan långsamt, liksom försiktigt. De kommo
ned i gången och fortsatte samma väg de kommit, och i den
skumma belysningen såg nu Bob, att de icke längre voro tre, utan
fyra. Den fjärde, som var mindre till växten än de andra, halft
sköts, halft släpades framåt, och hela tiden ledsagades hans rörelser
af den spröda klangen af metall.

Bob kände, att blodet rusade honom åt hufvudet; hans
fingrar ryckte, som om de elektriserats.

Han smög sig sakta efter gruppen. De kommo, liksom han
själf gjort, till den stora järndörren. Liksom han togo de af åt
den midt emot löpande korridoren, och de trädde in i
Tschang-Wos vestibul genom den sidenbehängda dörr, där Bob för endast
några minuter sedan stått och tittat.

Så godt som likgiltig för följderna gick han efter dem. De
lämnade dörren halföppen, och mellan silkesdraperiets veck såg
han en upprörande scen.

Mellan två af de mandschuriska fångvaktarna hölls Kobo i
upprätt ställning framför sin fiende. Han var ej mer än en skugga
af sitt forna jag. Bob kunde icke se hans ansikte, men han såg
hans smala, utmärglade handleder, han såg håligheterna på ömse
sidor om hans nackben, och dessa i förening med den hopsjunkna
hjälplösheten i hans hållning vittnade om någonting förfärligare
än ord kunna beskrifva.

Tschang-Wo började tala.

Han tog pipan ur munnen och stötte fram ett ord till den
tredje mandschuren, som gick ut i köket och återvände med en
mugg af metall. Sedan talade Tschang-Wo till Kobo, kastande
fram stafvelserna på det kärfva och tvärhuggna sätt, som passade
så väl till hans stenhårda ansiktes kalla grymhet.

Det betydde föga för Bob, att han ej kunde förstå hvad
tataren sade eller hvad Kobo svarade med en tunn, hes stämma
nätt och jämt hörbar. Han uppfattade ett gäckande tonfall hos
Tschang-Wos röst och såg muggen hållas fram mot Kobos
ansikte, några tum från hans mun. Han såg Kobos hufvud röra
sig af och an i en långsam skakning, liksom för att gifva ett
nekande svar, och han förstod, hvad det var för slags tortyr hans
vän fått undergå i dessa långa veckor. Han hade icke fått något
vatten, och en bräddfull bägare bjöds honom nu, för att han
skulle duka under för frestelsen och förråda sitt land.

Uppträdet varade i ett par minuter — Tschang-Wos kalla
metalliska stämma tilltalade den nära nog vanmäktige japanen
Kobo mumlade sitt ståndaktiga nekande, och mandschuren stod
kvar och räckte fram sin bägare med kyligt, läskande vatten.

Men plötsligt tog det slut. Tschang-Wo, hvars anletsuttryck
ej ett ögonblick förändrades, vinkade med handen, och vattnet
togs bort. De bägge fångvaktarna svängde Kobo rundt, och i
samma sekund som Bob drog sig bakåt, uppfångade han en skymt
af sin väns ansikte.

— Gud i himlen! mumlade han, och hvit ända ut på
läpparna gick han sakta öfver mattbeläggningen bort till foten af
trappan.
</chapter>

<chapter name="XXV. Nemesis">
<h2><small>XXV.

</small>Nemesis.</h2>

Bob steg uppför vindeltrappan och förbi den nu på vid
gafvel stående fängelsedörren, tills han kom till en plats, där han,
själf osedd, kunde se.

Efter honom, med långsammare steg, kommo mandschurerna
vandrande med sin utmärglade, vacklande fånge. De släpade
honom in i rummet, stängde och bommade för dörren efter honom
och gingo åter ned dit, hvarifrån de kommit.

Bob väntade, tills ljudet af deras fotsteg dött bort; sedan
gick äfven han ned igen. Om han skulle kunna utföra sitt värf,
måste han inprägla rummens och gångarnas läge så noggrannt i
sitt minne, att han blefve i stånd att röra sig utan att tveka eller
taga miste. Han smög sig ännu en gång längs gången rundt
tornmuren, utför korridoren, som ledde från den till
Tschang-Wos rum, tillbaka till gången och längre fram inåt den, tills han
kom till en dörr, ledande till köket, hvarifrån han hörde tjänarnas
stämmor. Sedan återvände han till trappan, steg upp på taket,
gick utför yttertrappan och fortsatte genom den tunnelliknande
gången till platformen omedelbart öfver klyftan.

Han spejade tvärs öfver för att se, huruvida månskenet skulle
tillåta honom att upptäcka Ah-Sams gestalt på dess öfverenskomna
plats. Men kinesen höll sig ur sikte. Bob själf kunde emellertid
ses; han lösgjorde repet från krampan och kastade ned det. Det
uppfångades, just som det svängde fram under järnbjälken.

Några minuter förflöto, och sedan såg han en mänsklig
skepnad komma svängande förbi. I det Bob själf höll sig fast
vid järnkrampan, tog han emot Ah-Sam och grep tag i honom i
det kritiska ögonblicket, gjorde ånyo fast repet, och begaf sig åter
in i skydd af tunneln. Där berättade han i hviskande ton för den
bestörte och flämtande kinesen, hvad han upptäckt och hvad han
ämnade göra.

De två väntade där under tystnad ett par timmar, tills Bob
antog, att borgens invånare fallit i sömn. Då förde han Ah-Sam
den väg han själf följt, tills de kommo fram till gången vid foten
af den inre trappan.

Efter att ha befallt Ah-Sam stanna kvar där smög Bob
vidare för att rekognoscera. När han steg utför trappan, hade han
sett, att lampan utanför Kobos fängelse alltjämt brann, ehuru matt;
han såg nu, att äfven lampan i korridoren ännu brann.

Höll Tschang-Wo dessa lampor ständigt brinnande? Var
han, likt alla tyranner, rädd för att bli mördad? De alltid
brinnande lamporna, den massiva, järnbeslagna dörren i korridoren
tydde på, att han ej litade på sina underlydande. Själf var han
en mördare, som tillskansat sig makten, var det ej möjligt, att
med det mått, hvarmed han mätt, skulle äfven en gång komma
att mätas åt honom själf? Han härskade genom fruktan; när
människor upphört att frukta honom, skulle hans makt och
myndighet slockna likt en brusten bubbla.


Bob vandrade vidare, ända tills han kom till dörren åt
köket. Den stod halföppen, och när han tittade in, öfverraskades
han oangenämt af att se, att de tre män, som fyllt fångvaktares
åligganden, sutto fördjupade i ett parti <i>go</i>; de två spelade, och
den tredje såg på. Han önskade, att de hade legat i sin söta
sömn. Knappt vågande draga andan stod han orörlig kvar ute i
korridoren, under en tid, hvilken tycktes honom timslång, redo
att fly eller strida, allt efter som omständigheterna skulle erfordra.

De spelande voro ytterst upptagna af spelet och utbytte blott
då och då enstafviga ord. De spelade utan tvifvel om pengar
och insatsen var af högt värde för dem.

Den som såg på, samme man, som kommit på Tschang-Wos
kallelse, skilde sig slutligen från de bägge andra, drog sig undan
i en vrå nära dörren till husbondens rum och kröp ihop på sitt
nattläger. Bob uppgaf en ohörbar suck af lättnad. Men de bägge
andra spelade vidare; när skulle detta oändliga parti taga ett slut?

Minuterna drogos ut till åtminstone en timme, innan den
ene af männen plötsligt reste sig med ett argt utrop, grep sin
motspelare och knackade hans hufvud några duktiga tag i golfvet.
Sedan han på detta sätt hämnats sin förlust, drog han sig bort till
sitt hörn, bredde ut sin filt och beredde sig gå till hvila.

Segraren, en mycket mindre karl, fann sig med en tålig
axelryckning i den hårdhändta medfarten, gned sitt hufvud och
knöt in den obetydliga spelvinsten i en påse, som han drog fram
någonstädes inifrån sina kläder. Sedan lade äfven han sig att
sofva och lät lampan brinna.

Så snart tung andhämtning och snarkningar i tre olika
tonarter förkunnade, att alla somnat, återvände Bob till Ah-Sam. Han
hviskade några ord till honom, hvarefter båda gingo på tå
korridoren framåt, tills de kommo till köksdörren. Ah-Sam gick
ensam in. Några minuter förflöto; därpå kom han tillbaka ut i
gången och räckte Bob en mjuk klädtrasa och en repstump. Själf
hade han äfven försett sig med dylika.

Bob uttryckte med miner sitt gillande af tjänarens lugna och
rådiga förfaringssätt, och bägge två gingo in i köket.

Den groflemmade figuren, som låg närmast Tschang-Wos
dörr, skulle tydligen bli den svårhandterligaste af de tre, och Bob

bestämde sig för att oskadliggöra honom först. Han låg på
ryggen, med vidöppen mun.

Bob smög sig fram till hans hufvud, Ah-Sam stod vid hans
fötter. Med ett stadigt grepp körde Bob in klädestrasan mellan
hans käkar; samtidigt grep Ah-Sam hans fötter och började binda
samman dem, medan Bob sökte bakbinda hans armar.
Mandschurens läge gjorde detta svårt; han tumlade öfver på andra sidan,
och när hans arm slog emot golfvet, väcktes den ene af
kamraterna, som undrande halft reste sig på armbågen.

Seende, att Ah-Sam bundit ett stadigt tag kring fötterna, lät
Bob honom ensam brottas med den förste mannen och störtade
fram för att ge sig i lag med numro två. Den yrvakne banditen
hade nyss satt sig upp och börjat se sig omkring, då Bob
kastade sig öfver honom och gaf honom ett slag, som för
ögonblicket bedöfvade.

Men innan Bob hann återfå sin jämnvikt, drogs han själf
till golfvet af den tredje mannen, som vaknat och genast börjat
handla. I det han utstötte ett skallande rop, tryckte han vänstra
handen mot sin angripares strupe, och Bob sträcktes raklång, ur
stånd att motstå detta förfärliga grepp. Han vred sig krampaktigt,
han var nära att kväfvas — han kände redan, att allting var slut,
när den kväfvande prässningen plötsligt slappades, och
mandschuren föll som ett hjälplöst bylte till golfvet.

Det var Ah-Sam, som blef räddaren i nöden. Han såg,
hvad som höll på att vederfaras hans husbonde; när han fann,
att han förste mannen alltjämt vred sig och stretade för att bli
fri, hade han gifvit honom dödshugget med sin knif och sedan
ilat tvärs öfver rummet för att göra detsamma med Bobs
motståndare.

Bob rusade upp. Tschang-Wo måste vid detta laget ha
väckts af bullret och skulle kunna undkomma genom den åt andra
sidan belägna dörren. Här var ingen tid att förlora.

Efter att ha vräkt undan den döde tataren från dörren,
kastade sig Bob med all sin kraft emot den. Låset på inre sidan
gaf vika, och han störtade in i rummet. Ett bländande eldsken
flammade till, och en kula flög in i trävirket ett par tum från
hans hufvud.


Midt i rummet stod tatarhöfdingen, med en revolver i
handen. Bob rusade rakt på honom, men som han höll ögonen
fästa på Tschang-Wo, märkte han ej en hög med filtar, som låg
på golfvet. Han snafvade. I detsamma kom Ah-Sam
inskyndande till undsättning, men Tschang-Wo hade icke väl sett honom,
förrän han störtade till dörren, som ledde ut till korridoren, slog
hårdt igen den bakom sig och försvann.

Bob var efter honom inom ett ögonblick. Dörren, det
visste han redan, hade intet lås på yttersidan. Han ryckte upp
den och följd af Ah-Sam ilade han ut i korridoren efter den
flyende.

Han hörde tassandet af snabba fotsteg uppför trappan.
Rusande uppåt så snabbt som den smala spiralen tillät, kom han ut
på taket just lagom för att i den matta gryningen se den jättelike
mandschuren försvinna i öppningen midt emot.

Bob tog ett språng tvärs öfver taket efter honom. Utför
trapporna rusade han, snubblande, färdig att falla, men behållande
jämnvikten. Snart skulle han hinna upp den tyngre, ovigare
mannen framför honom... Så ifrig var han i sitt förföljande, att
han glömde bort tillvaron af dörren vid foten af denna trappa,
utan med full fart kom tumlande rakt på den och fick en
smärtsam stöt, som nästan beröfvade honom andedräkten.

Han kom nu ihåg, att dörren gick att stänga från andra
sidan; hade Tschang-Wo hunnit med att skjuta för regeln? Han
tryckte på den; den gaf icke vika; han trädde tillbaka ett par
steg och störtade sig med sin fulla kraft emot den. Det hördes
ett knakande, någonting gaf sakta efter — Gud ske lof, regeln
är gammal och rostig! Nu står Ah-Sam vid hans sida.
Tillsammans störta de sig emot dörren med all den våldsamhet det
trånga utrymmet medger. Regeln slites från det murkna trävirket,
dörren flyger upp, och de bägge rusa ut genom den.

I samma ögonblick kom Bob att tänka på den man, som
han slagit omkull inne i köket. Han hade måhända nu kommit
till sans och skulle i så fall alarmera borgens alla invånare.

— Spring tillbaka! ropade han till Ah-Sam, som stannat ett
ögonblick. — Spring tillbaka och laga att den där i köket ej
undkommer! Men döda honom ej!


Kinesen sprang efter ett ögonblicks tvekan för att uppfylla
sin herres befallning. Bob ilade vidare, tumlade fram genom den
mörka tunneln; utför gångstigen, ned mot platformen.

Då såg han, att en repstege hängde ned från järnkrampan.
Tschang måste ha haft den hängande i beredskap i korridoren
eller i någon af trapporna och ryckt den till sig, medan han
sprang. När Bob kom ut på den smala platformen stod banditen
med ansiktet vändt mot honom, just i beredskap att taga det
första steget nedåt.

Men med den snabbtänkthet, som ständigt gjort honom så
goda tjänster, insåg han i en blink, att, väl på repstegen, skulle
han vara på nåd och onåd öfverlämnad åt sina förföljare, som
skulle kunna kapa af repet och inviga honom åt ohjälplig
undergång.

Han tog ett språng, fick tag i det rep, hvarmed Bob svängt
sig öfver krampan och störtade sig med ett förtviflans mod, som
ej kunde annat än väcka Bobs beundran, från platformen ned i
afgrunden, just som Bob var blott en armslängd från honom.

Bob stannade vid randen, följande med stel blick den
svängande gestaltens hemska och obändiga rörelser. Den snuddade
ej en tumsbredd från ett af klyftans tandade utsprång och
snurrade rundt och rundt vid ändan af repet. Därefter, när
hastigheten minskades under svängningen uppåt och slutligen afstannade
för att börja pendelrörelsen bakåt, fick Bob syn på en annan
gestalt, en nedhukad figur på den flata hällen under järnbjälken —
det var Sing-Tscheng, som i enlighet med sina instruktioner
tillbragt hela den långa natten i tyst och tålig förväntan på samma
plats, där Ah-Sam förut suttit.

Solen höjde sig just öfver bergen midt emot, så att Bob
kunde se tjuntjushöfdingens ansikte och uppfatta dess vilda
uttryck af hat och raseri, när han blickade ut öfver afgrunden på
den svängande gestalten nedanför. Högra handen höll han hårdt
om revolvern. Bob fick en ingifvelse att ropa på honom och
bedja honom skona den mellan himmel och jord hängande, men
icke väl hade han haft tanken, förrän han insåg det fåfänga
däruti. Ingenting kunde nu komma emellan jägaren och hans byte.
Dramat måste spelas till slut.


Under tiden hade det vid järnbjälken fastgjorda repet tungt
svängt af och an en stund, innan rörelsen nästan fullständigt
afstannade. Då, omedveten om det af hämndlystnad glittrande
ögonpar, som iakttog honom uppifrån, började mandschuren klättra
uppför repet, långsamt, mödosamt, ytterst försiktigt, ty han kände
väl till klyftan och dess stenfyllda botten tvåhundra fot längre
ned. Fot för fot äntrar han upp, ytterligare trettio fot, och han
är räddad.. Då får han plötsligt syn på den nedhukade fienden
på klipphällen öfver hans hufvud.

Han hejdar sig i sin klättring och slingrar benen kring
repet för att bereda de ansträngda armarna någon lättnad. Några
ögonblick förblir han i denna ställning, och Bob, hvars blick är
som nitad fast vid hans ansikte, ser ej en skymt af sinnesrörelse i
de trotsiga dragen. Ofvanför sig har han en dödsfiende, som aldrig
skall visa förbarmande, under honom gapar den hisnande
afgrunden med dess botten af hvassa klippspetsar.

Bägge alternativen äro ohyggliga. Att släppa sig ned är den
vissa döden; att äntra vidare uppåt är att möta en beväpnad
fiende. Men en människa kan förfela sitt mål — utsikten är
härvidlag lika med ungefär en mot en million. Det är Tschang-Wos
enda möjlighet, och han tillgriper den.

Han klättrar upp ytterligare några fot; ögonen mötte nu
utan att blinka den väntande fienden. När han läser deras uttryck
af oblidkeligt hat, stannar han åter. I detta ögonblick knallar ett
skott, och bakom Bob flyger en svärm fåglar med flaxande vingar
upp i luften, nästan öfverröstande det skri af smärta, som utstötes
af den hängande gestalten. Han har släppt taget med sin högra
hand — högra armen faller hjälplöst utefter sidan.

Han svänger rundt, alltjämt gripande om repet med vänstra
handen, fastän han vet, att han med blott en hand aldrig blir i
stånd att klättra upp. En half minut hänger han på detta sätt,
långsamt svängande af och an. Men den vänstra armen förmår
ej längre uppbära kroppstyngden, han släpper sitt tag och störtar
utan ett ljud ned i den gapande klyftan.

Ett ögonblick senare hördes en skarp gevärsknall från
borgmuren ofvanför Bob, följd af ett oredigt sorl af ropande stämmor.


Bob, som med tyst fasa iakttagit scenen framför honom, såg
ett stoftmoln hvirfla upp från klippbranten alldeles ofvanför den
fläck, där Sing-Tscheng med lysade ögon låg framåtböjd och
tittade ned på sin liflöse fiende. Höfdingen reste genast på sig,
kastade en skarp blick upp emot borgen, lyfte därefter handen
och ropade med hög röst ut några ord till de män, hvilka Bob
nu antog hade samlats uppe på muren, ehuru han ej kunde
se dem.

Hvad än dessa ord betydde, så utöfvade de en nära nog
magisk verkan. Bullret upphörde med ens.

Då rätade höfdingen upp sig i sin fulla längd och började
med stolt hållning tala till den församlade hopen, vändande sig
än åt ena hållet, än åt det andra, pekande med fingret och
användande många sällsamma åtbörder för att ge eftertryck åt de
ord, som i snabbt staccato flödade från hans läppar. Han talade
länge, och hopen åhörde honom under fullständig tystnad. När
han talat till slut, förde han sina fingerspetsar tillsammans och
böjde tre gånger värdigt på hufvudet. Sedan väntade han.

Omedelbart härefter hörde Bob sorl och stark rörelse inom
den osynliga människokroppen uppe på murarna. Alla tycktes
tala på en gång — bullret förde tanken på hundra papegojor,
hållande riksdag. Åter uppstod tystnad, och från muren ropade
en kraftig stämma någonting som tydligen var en kort fråga till
den lugnt afvaktande, orörliga gestalten på andra sidan klyftan.

Svaret kom ögonblickligen, beledsagadt af en stolt åtbörd,
och mottogs med en storm af bifallsrop från hopen.

I detta ögonblick kom Ah-Sam ut från tunneln och ställde
sig bredvid Bob, som vände sig mot honom och frågade:

— Är allt lugnt inne i tornet?

— Ja, massa, han i köket inte göra mera bråk, han mycke
säkert bunden — <i>galaw!</i>

— Fråga Sing-Tscheng därborta, hvad det är som står på!

Ah-Sam klef fram och ropade tvärs öfver ravinen.
Höfdingen svarade med några ord.

— Hvad säger han? frågade Bob.

— Han komma hit öfver mycke snart, han nu rå om
alltihopa, han husbonde här.


— Jaså, han har slagit sig tillsammans med fienden? Hur
bär han sig åt för att komma hit, då?

— Han klättra ned utför den andra sida — komma hitöfver
genast. Han mycke stor, mäktig man nu — <i>galaw!</i>

— Säg honom, att han kan råka mig inne i tornet.

Bob förstod ej, hvad för slags öfvertalningsmedel Sing-Tscheng
användt, men han litade fullkomligt på mannens ärliga uppsåt.
Så snart höfdingen försvunnit nedåt den motliggande sluttningen,
begaf sig Bob jämte Ah-Sam skyndsamt tillbaka till tornet; han
erfor en obeskriflig känsla af lättnad vid tanken på, att ingenting
nu fanns, som hindrade Kobos befrielse.

De återvände till köket. Bob antog, att nycklarna till
fängelsehålan skulle finnas hos den långe tataren, som haft sin
sofplats utanför Tschang-Wos dörr, och han befallde Ah-Sam söka i
hans kläder.

Inom en half minut voro nycklarna i hans ägo, och med
brådskande steg skyndade han genom korridoren och uppför
trappan, tills han kom till den igenbommade dörren. Lampan hade
slocknat af brist på olja; gången var så mörk, att han måste med
handen trefva efter nyckelhålet. Ändtligen fick han upp dörren
och trädde in i fängelset.

Därinne rådde mörker; endast en tunn ljusstråle silade sig
in genom en trång öppning högt uppe under taket. Midt i
rummet låg, fjättrad af sina bojor, samuraiens hopsjunkna gestalt.
Bob gick fram till honom, böjde sig ned och rörde vid hans
axel. Lågt och rosslande kom ett utrop, som han icke förstod.

— Tala du till honom! hviskade Bob till Ah-Sam.

Han fruktade, att ljudet af en engelsk stämma skulle kunna
visa sig ödesdigert för den utpinade fången.

Vid Ah-Sams första ord rörde den liggande på sig och slog
upp ögonen. Han försökte lyfta handen, men den föll tillbaka,
och järnlänkarna klirrade mot stengolfvet.

— Herr Fawcett! mumlade han. — Vatten, vatten!

Bittert förebrående sig själf för att han i ögonblickets ifver
glömt det uppträde han bevittnat i Tschang-Wos rum, skickade
Bob Ah-Sam tillbaka till köket, hvarifrån han återvände med en

bräddfull bägare. Räckande den åt sin herre föll han på knä och
lyfte upp fångens hufvud.

Bob förde bägaren till Kobos läppar, men lät honom blott
taga en liten klunk i sänder. Japanen höjde en suck af oändlig
tillfredsställelse. Under flere minuter yttrades ej ett ord af någon
bland de närvarande; Bobs hjärta var alltför fullt. Omsider gaf
Kobo ett tecken, att han druckit nog, och Bob ställde bägaren
bredvid honom på stengolfvet.

— Gud vare tack, att jag kom i tid för att rädda er! sade
han, i det han lade sin hand på Kobos.

Men han genomilades af en rysning, när han kände denna
utmärglade hand — den var endast skinn och ben, ett skeletts
hand, iskall och fuktig vid beröring.

— Jag tackar er, herr Fawcett, sade Kobo med matt röst. —
Jag tackar er, men det är för sent. Min timme är slagen.

— Säg inte så! bad Bob. — Vi skola föra er från det här
rysliga stället. Ute i den friska luften och solskenet, med fullt
upp af mat och dryck, kommer ni snart att åter bli er själf.

— Säg mig, återtog fången med samma låga, mödosamt
framprässade röst, ni lämnade ju fram mitt meddelande åt
generalen?

— Ja, jag stannade kvar hos honom och blef i stånd att
vägleda Tolfte divisionen ett stycke uppåt bergstrakten. Vi ha
öfvergått Yalu, skall ni veta, sir.

<i>Banzai, banzai!</i> ropade Kobo med plötslig kraft. —
Ryssarna äro slagna?

— Fullkomligt — drifna från sina positioner! Vi togo
fyrtio af deras kanoner.

<i>Banzai!</i> Mitt land! Det skall segra. Jag vet det. Vi ha
öfvergått Yalu: då skola vi drifva fienden framför oss — från
Kiu-lien-tscheng till Liao-yang, från Liao-yang till Mukden, från
Mukden till Harbin. — Åh nej — hvarför skulle vi drifva dem
längre? Dai Nippon skall åter tillhöra sina egna.

— Men ni själf, sir — er måste vi genast föra härifrån.
Ni skall få det bekvämare i något af rummen därnere, och sedan,
när ni ätit och hvilat er, skola vi långsamt föra er ned till de

japanska trupperna, och ni skall lefva för att bevittna den seger
ni gjort så mycket för att betrygga.

Kobo skakade på hufvudet.

— Jag kan inte stå, sade han. — Jag skall dö. Men hvad
är döden? — Hvila, frid, evig ro.

Bob erfor en kväfvande känsla i sin strupe.

— Hjälp mig att lyfta upp Kobo San, sade han, vänd till
kinesen.

De buro ömt den aftärda gestalten mellan sig utför trappan
och in i Tschang-Wos rum, där de lade honom på de mjuka
filtar, som ännu buro intrycket af dödsfiendens gestalt. Och då
såg Bob, att det verkligen icke fanns något hopp.

Kobo var nästan oigenkännlig. Han var likblek och så
utmärglad, att han endast var en skugga af sig själf; om han ej
hållit ögonen öppna, hade man trott, att han varit ett lik.

På Bobs befallning tillredde Ah-Sam i största hast litet mat,
men efter att ha smakat därpå ett par gånger, vägrade Kobo att
äta mera.

— Hvila, sade han, hvila är det jag behöfver. Jag tackar er.

Hans ögon irrade omkring i rummet, som om de sökte
något eller någon.

— Er fiende skall aldrig mer oroa er, sade Bob. —
Tschang-Wo är död.

— Han dog alltså först! Han har låtit mig hungra, han
har slagit mig — han lät mig vara utan vatten — hur många
dagar? Jag vet inte. Han frestade mig, höll en bägare framför
mig — jag skulle få dricka, om jag gjorde hvad han begärde:
förrådde mitt land. Vi japaner frukta icke döden. — Min tjänare?
Har ni hört någonting från honom?

— Nej, jag har inte sett till honom, sedan jag skildes från er.

— Det gör detsamma. Taru skall förstå att dö. Om han
skulle öfverlefva mig och ni råkar honom, säg honom, att han
skall vända åter till Nikko; min hustru kommer att behöfva
honom. Och min son, min gosse Takeo i England! Ni vill ju
söka upp honom? Ni vill berätta för honom?

— Ja. Jag skall resa till honom så fort det blir mig
möjligt.


— Jag tackar er. Vill ni ge mig litet vatten?

Kobo lutade sig tillbaka mot de tjocka filtarna, och ögonen
uttalade hans tack. Bobs hjärta var tungt, och han gaf under
tystnad akt på honom. Ah-Sam var med outgrundlig min
sysselsatt med att laga i ordning en måltid åt sin herre.

Plötsligt trängde ljudet af en stark gevärssalva in genom
tornets murar. Bob reste sig, och lämnande Kobo i Ah-Sams
vård skyndade han upp till tornets topp, med sinnet fylldt af
farhågor. Skulle Kobo ej få dö i frid?

Från taket såg han en egendomlig anblick. Längs borgens
inre mur stodo täta rader af krigare, som ifrigt ropade och
gestikulerade. Den väldiga porten var uppslagen på vid gafvel, och
ett stycke utanför, bortåt den gröna slätten, hade en reslig gestalt
nyss satt sig upp på en vacker hvit häst, som tydligen ledts
ut till honom af tre män tillhörande garnisonen. Ryttaren kom
långsamt ridande, och när han närmade sig, såg Bob, att det var
ingen annan än hans förre följeslagare på denna vågsamma färd,
Sing-Tscheng.

Vid ingången till borgen höll höfdingen in sin häst och
riktade åter ett litet tal till männen, som svarade med höga
lefverop och ett förnyadt afskjutande af gevären. Han red därpå
genom porten in på borggården. När han blickade upp, fick han
syn på den ensamma gestalten uppe på tornets tak.
Ögonblickligen hoppade han af hästen, bugade sig ända ned till marken
och befallde de öfverraskade mandschurerna göra detsamma.

När bugandet var öfver, skickade han en man för att knacka
på tornets ytterdörr. Bob skyndade ned och befallde Ah-Sam
öppna dörren. Sing-Tscheng steg in, bugade sig åter ödmjukt
för engelsmannen och följde honom in i Tschang-Wos rum. Han
kastade en blick på den på golfvet utsträckta gestalten, gjorde med
en annan blick Ah-Sam en stum fråga och började därefter
förklara, hvad som händt.

När han kort förut stod vid randen af klyftan och blickade
mot muren, hade han bland hopen igenkännt en, som varit hans
kamrat den tid han själf tjänat under den gamle höfdingen.
Tilltalande honom vid namn, hade han erinrat honom om den
framstående plats han fordom innehaft inom bandet, innan Tschang-Wo
tillvällat sig makten och svingat sig upp till höfding.

Han meddelade, att Tschang-Wo drabbats af en ohygglig
bråddöd, därigenom att han föga välbetänkt ställt sig på ryssarnas
sida i den stora strid, som nu förödde landet. Tschang-Wo hade
omkommit; vore han ännu vid lif, skulle hela bandets utrotande
endast ha varit en tidsfråga.

Men han själf, Sing-Tscheng, ett annat röfvarbands höfding,
hade nu gjort sig af med sin gamle fiende och sålunda visat sig
vara förmer än han. De skulle därför antaga honom till sin nye
höfding! Han skulle föra dem an med större framgång — under
honom skulle de lämna den sida, som höll på att förlora, och
bli vasaller åt de segrande japanerna

Om de inte ginge in på hans förslag?

Antoge de honom ej till anförare, skulle han öfverlämna
dem åt en japansk härstyrka, som han visat vägen, så att den
befann sig tätt i närheten, och de skulle bli nedhuggna till sista
man. Borgens befästa torn befann sig redan i händerna på två
hans mäktiga vänner, som öfvergått ravinen på ett till det
underbara gränsande sätt, trängt in till Bergstigern i hans lya och drifvit
honom ut, sin ömkliga undergång till mötes...

Det djärfva försöket lyckades. Sing-Tscheng begärde då,
att en eskort af tre män tillika med en häst, som anstod hans
värdighet, skulle möta honom en <i>li</i> från borgen, och som Bob
sett, hade han nu ridit in för att mottaga garnisonens
underkastelse och trohetsed.

Höfdingen hade knappast slutat sin redogörelse, då en krigare
kom springande in med ett budskap. Sing-Tscheng gick genast
ut på borggården.

— Han säga mandschur fångat en japan, förklarade Ah-Sam.

— Följ med höfdingen och kom sedan och ge mig besked
om hvad som står på, sade Bob.

Några minuter förflöto. Kobo låg orolig; de vidt
uppspärrade ögonen buro ett uttryck af spänd förväntan, och andedräkten
kom och gick i hastiga, svaga flämtningar. Bob satt bredvid
honom och fuktade då och då hans läppar med vatten.

Plötsligt öppnades dörren, och Ah-Sam visade sig först, halft

hållande tillbaka en liten gråhårig man, som tycktes ha mycket
brådtom att komma in.

— Pojke höra till Kobo San, sade Ah-Sam till sin herre.

Mannen skyndade ifrigt fram, och Bob såg, att det var Taru,
hans väns tjänare. Den lille japanen kastade sig ned för sin
husbondes fötter och hviskade med halfkväfd röst några ord. Kobo
log. Vinkande åt Ah-Sam gick Bob ut ur rummet, lämnande de
bägge, som varit vänner under hela lifvet, husbonden och tjänaren
tillsammans.

Därute fick han veta hvad som händt.

Den ensamme ryttaren, som Bob den minnesvärda natten
sett rida ut från borgen, när han själf låg inne i småskogen för
att rekognoscera, hade återvändt och fört med sig den förklädde
japanske tjänaren, som längs villsamma stigar letat sig fram till
sin gamle fiendes tillhåll. Taru hade omtalat för Ah-Sam, att
medan han var i Yongampo, hade han fått höra, att hans
husbonde tillfångatagits af Tschang-Wo. Han hade då genast
begifvit sig ut för att uppsöka honom; om möjligt för att rädda
honom, hvarom icke, för att dö tillsammans med honom. Han
hade oantastad kommit borgen så nära som två mil, men då hade
han råkat ut för en liten skara, som anfördes af den
mandschuriske kuriren.

En halftimme satt Bob och samtalade med höfdingen, med
Ah-Sam som tolk diskuterande de mått och steg, som borde tagas
dels för att ge stadfästelse åt tjuntjushöfdingens ställning som
borgens nye herre, dels för att bli till gagn åt hans nya allierade,
japanerna. Men sedan kom Taru skyndsamt ned från tornet och
bad Bob följa med honom dit upp.

De funno Kobo upprest i sittande ställning. Hans ögon
voro slutna, men han öppnade dem, när Bob trädde in. Dödens
blekhet hade lägrat sig öfver hans drag.

— Jag går — till mina fäder, hviskade han.

Bob satte sig vid hans sida och såg på honom med fuktig
blick. Han andades endast med möda. Taru satt på hans andra
sida och gaf honom då och då en sked vatten.

— Jag gläder mig åt att ha — två trogna vänner, sade
Kobo. — Herr Fawcett, Taru skall — återvända till Nikko, och
ni skall ju — komma ihåg — Takeo, min son i England. Nu
får jag hvila.

Han slöt ögonen och förblef tyst. Taru tog hans ena hand
och höll fast den; Bob höll den andra. Han bidade, bedröfvad
in i själen, sörjande öfver att Japan skulle förlora en son, som
tjänat sitt land så trofast...

Han tänkte på de långa timmar af kval, som denne hjälte
måste ha uthärdat — hungerns och törstens plågor, den ohyggliga
frestelse, som måste ha ansatt honom... Kobo hade varit förtegen
i fråga om detaljer, men så mycket förstod dock Bob, att han
skulle ha kunnat köpa sitt lif med att afslöja det sätt, hvarpå
japanernas hemliga tjänstgöring bedrefs.

Hvilken småsak det dock är, tänkte Bob, att oförfäradt möta
döden i stridens hetta — på ett ögonblick sker ju då öfvergången
från fullt lif till evig ro. Men att uthärda sådana marter, som
Kobo genomgått utan att svikta — därtill fordrades ett annat slags
mod, ett upphöjdare sinne, en större själ. Bob genombäfvades
af en känsla af sympati och beundran, större än han någonsin
erfarit, men samtidigt sved hans hjärta vid tanken på, att han ej
varit i stånd att afvända denna tragiska martyrdöd.

Kobos ögon öppnades långsamt. Med nästan ohörbar stämma
yttrade han på japanska några ord till sin tjänare. Taru böjde
sig ned mot golfvet och lade sin herres hand på sitt hufvud.
Kobo såg på Bob och ansträngde sig fåfängt för att trycka hans
hand.

— Det är farväl, sade han. — Jag går in i mörkret — som
är hvila. Farväl!

Bob förmådde ej tala. Det uppstod ett ögonblicks tystnad.
Den döende kämpade mödosamt efter luft.

— Taru, hviskade han. — Taru — <i>sayonara!</i>

Hans hufvud sjönk ned. Taru väntade några ögonblick;
därpå lyfte han sakta Kobos hand från sitt hufvud, reste sig
och sade:

— Hvila i frid, käre husbonde!
</chapter>

<chapter name="XXVI. Gamla vänner och nya framtidsutsikter">
<h2><small>XXVI.

</small>Gamla vänner och nya framtidsutsikter.</h2>

Kobo begrofs i en liten uthuggning i skogen nära borgen.
Bob täckte grafven med en sten nedifrån klyftan —, en flat häll,
som spolats slät och hvit af forsen, och på den ristade Kobo en
enkel inskrift med japanska bokstäfver.

Höfdingen hade under tiden sändt ut folk för att leta rätt
på Tschang-Wos lik. Hvilken neslig behandling den redan förut
lemlästade kroppen kunnat få undergå, såvida ej Bob varit, är ej
godt att säga; Bob yrkade på en anständig begrafning och tog
af höfdingen det löftet, att grafven ej skulle få skändas.

Den dödes tiilhörigheter undersöktes noggrannt, och då
gjordes en upptäckt, som spred ljus öfver en sak, hvilken alltid
fyllt Bob med undran — hvad Tschang-Wo haft för sig under sina
besök i Tokio. Bland hans saker anträffades en mängd papper,
planritningar af kartor öfver Japan och de kringliggande hafven,
plankartor öfver de japanska hamnplatserna, en del anteckningar
af militäriskt intresse — allt förmodligen afsedt till ryssarnas tjänst
i händelse af en invasion af öriket och förvaradt af tataren, tills
han kunde vara säker på att bli väl betald därför. Alla dessa
värdepapper bundtade Bob ihop, och sedan beredde han sig att
tillika med Taru och Ah-Sam återvända till japanernas
hufvudkvarter.

Några dagar senare kallades en af general Kurokis fältläkare
till en ung engelsman, som nyss förts in i lägret af fyra kulis,
vägledda af en japan och en kines.

Bob hade träffats af solstygn dagen efter det han lämnat
röfvarnästet. De ovanligt ansträngande strapatser han måst genomgå,
alltsedan han börjat med sina kosackäfventyr, hade satt hans
organism på hårdare prof än han själf visste af, och den slutliga
upphetsningen i förening med sorgen öfver det tillstånd, hvari
han funnit Kobo, hade gjort honom för svag att motstå
verkningarna af den plötsliga hettan. Han var sanslös, när han kom
fram till general Kurokis kvarter, och doktorn, som undersökte
honom, såg allvarlig ut.

Det dröjde några dagar, innan Bob återfick medvetandet,
och ehuru doktorn lofvade fullständigt tillfrisknande, förklarade
han, att detta dock komme att draga ut på tiden och först och
främst betingades af fullständig hvila. Han förbjöd på det
bestämdaste Bob att under de närmaste månaderna tänka på aktiv
tjänstgöring.

— Men jag måste tillbaka till flottan, protesterade Bob. —
Jag är ju ett slags desertör, och fastän jag ej kunde hjälpa, att
jag blef tillfångatagen, och allting annat har varit en följd däraf,
kan jag ändå inte låta bli att känna mig skyldig, när jag åter
anmäler mig hos amiral Togo.

— Det skall ni rakt inte göra. Vi äro långt ifrån kusten;
i alla händelser ha vi inte råd med att afvara en kryssare för att
frakta er till Port Arthur, och äfven om vi det kunde, skulle jag
ändå inte låta er fara.

— Hvad skall det bli af mig, då? Jag kan inte följa med
armén, och jag har sannerligen ingen lust att bli kvarlämnad i en
mandschurisk by.

Doktorns svar afbröts därigenom att general Kuroki själf
trädde in. Efter att ha hälsat på Bob tog generalen doktorn
afsides, och under några minuter stodo de och samspråkade med
hvarandra. De talade på japanska, och med sjuklingens otålighet
kände sig Bob förtretad öfver att vara föremålet för ett samtal,
som han icke kunde följa med. Slutligen vände sig general
Kuroki till honom och sade:

— Jag hör, att ni önskar återförena er med flottan, herr
Fawcett. Det är en önskan, som gör er all heder, men doktorn
har fullkomligt rätt: ni får ej tänka därpå. Ni behöfver
emellertid ej vara bekymrad för er uppehållsort, ni skall slippa bli
hänvisad till mandschurernas ömma omsorger. Jag skall skicka er
till Yokohama.

— Jo, förlåt, återtog han, när Bob började protestera, det
fullt bestämdt; ni kommer att bli eskorterad till Chemulpo så
fort doktorn ger er lof. För min del skall jag bli glad att bli
er kvitt.

Generalen smålog och fortfor:

— Det där skall ni inte taga åt er personligen. Jag har
haft det nöjet att till vår allernådigste kejsare insända en utförlig
rapport om de tjänster, som ni gjort oss, sedan ni lämnade
flottan, och om er äfventyrliga expedition till Kobo Sans undsättning.
Men ni har goda vänner, sir. Alltsedan ni gaf er ut på er färd,
har jag förföljts af telegram från en dam, först från Söul och
sedan från Yokohama — en viss fru Pottle, som på det mest
energiska sätt velat öfvertyga sig om ert välbefinnande. Fru Pottle har
vållat mig mera besvär än alla tidningskorrespondenterna
tillsammantagna, och det vill verkligen säga rätt mycket. Jag
telegraferade till damen i fråga, när ni fördes hit, meddelade henne, att
ni var sjuk, och hoppades jag skulle slippa höra mera från henne.
Men ingen dag förgår, utan att hennes telegram inlöper, och
senast i morse lydde det: »Skicka honom bara till mig, jag skall
sköta honom som en mor». — Ni förstår sålunda, herr Fawcett,
att i och med det, att jag blir er kvitt, blir jag också — hoppas
jag — kvitt fru Pottle.

Hur besviken Bob än kände sig, kunde han ej låta bli att
draga på munnen.

— Hon är ett mycket resolut fruntimmer, sade han,
fullkomligt i stånd att med sin paraply kommendera er hela armé,
sir. Ja, jag är ju i era händer, herr general, det är mycket
vänligt af er, att ni tagit någon befattning med mig. Jag bara önskar,
att jag finge tillfälle att uträtta någonting, men jag förmodar, att
när jag blir kry igen, är kriget slut.

— Jag hoppas det, svarade generalen allvarligt. — Vi ha
hårdt arbete framför oss; många goda lif komma att gå förlorade,
men vi skola fullfölja våra sträfvanden, och hvem vet —?

I Yokohama välkomnades Bob af fru Pottle bokstafligen med
utbredda armar. Aldrig i hans lif hade man så klemat och
fjäskat med honom som under de närmast följande dagarna,
hade kryat till sig ganska bra under själfva resan, men han var
dock fortfarande blott en skugga af sitt gamla jag, och fru Pottle

fick tillfälle att visa, att hon på fullt allvar åtagit sig en
sjuksköterskas plikter.

Bob fann hennes outtröttliga nit en smula enerverande, men
han fogade sig efter hennes föreskrifter och tog lydigt emot hvad
hon gaf honom in. Ty i sitt sällskap hade hon merendels Ethel
Charteris, som visade sitt deltagande på ett lugnare och mera
vinnande sätt. Fru Pottle var ganska skarpsynt, och efter någon tid
började hon mer och mer öfverlämna Bob i sin brorsdotters
händer — till patientens stora belåtenhet.

En dag återvände hon från sin vanliga morgonpromenad
genom staden åtföljd af en främling — en lång, gråsprängd herre,
med markerade drag och ett något skarpt utseende. Men på det
hela taget företedde han en omisskännlig likhet med sin
följeslagerska. Ethel satt bredvid Bob på hotellets veranda, när hon såg
de bägge gestalterna närma sig.

— Bevara mig väl! Det är ju min egen pappa! ropade hon
och ilade ut för att möta honom.

Fru Pottle steg fram först, frasande i japanskt siden under
en chrysantemumströdd parasoll.

— Nu ska ni få höra, hvad ni har ställt till! utbrast hon.
— Min bror, Andrew B. Charteris har kommit resande hit enkom
för att hämta oss. Han påstår, att han inte blef klok på våra
bref och inte kunde fatta, hvad det var för lockelser, som höllo
oss kvar i Yokohama. Utan han lämnade sina affärer i en
kritisk situation för att fara och se efter, hvad hans syster och hans
dotter ha för sig. Jag hoppas ni och Andrew skola trifvas med
hvarandra, herr Fawcett. Han säger just inte så många ord, men
när det gäller någonting, är han en reell karl med hjärtat på rätta
stället. Här är han.

Herr Andrew B. Charteris närmade sig med Ethel hängande
vid ena armen. Presentationerna ägde rum.

— Har hört en hel hop om er, sir, sade herr Charteris. —
Fägnar mig verkligen att träffa er i köttslig måtto.

— De här orden kunde du ha valt bättre, Andrew. Jag
vet, att du inte menar någonting illa, men om du sett herr
Fawcett förut, skulle du inte uttryckt dig just så. Stackars pojke —
kött på sina ben är det minsta han har.

— Hm! Naturen kan bygga upp igen på ett märkvärdigt
sätt sade herr Charteris, och efter denna djupsinniga anmärkning
vandrade han in i hotellet tillika med sin dotter.

En vecka förflöt — en tid af lugn njutning för Bob, som
nu hade Ethel ännu mera i sin närhet, då fru Pottle hade sin
bror att »valla», som hon uttryckte sig.

Men en dag gled ett lätt moln öfver hans lyckas solklara
himmel. Han öfverraskades af ett besök af en hög hoffunktionär,
som kom för att säga, att han var befalld till audiens uppe i
palatset i Tokio på bestämd timme följande dag.

Bob grinade illa, när den höge herrn åter vandrat sina
färde. Han anade, att denna oväntade ära ägde sin grund i
general Kurokis rapport till mikadon, och han var ännu så pass
mycket pojke, att han afskydde allt »fjäsk» — hvilket han sade
Ethel.

— Jag tycker ni har mycket orätt, svarade hon. — Ni <i>har</i>
skött er på ett utomordentligt sätt, och det är inte mer än rätt,
att mikadon själf tackar er. Åh, jag känner ungherrar i San
Francisco, som skulle ge sina ögon för att bli bjudna att komma
och titta på en äkta, lefvande kejsare.

Han for till Tokio och såg för visso icke olycklig ut, när
han kom tillbaka. Fru Pottle bombarderade honom med frågor
om hvad som händt.

— Åh, det var ganska trefligt, sade Bob. — Han är en
mycket hygglig karl, och kejsarinnan var snäll hon med. Det
blef inte alls det slags stela audiens jag väntade mig. Jag blef
inbjuden till deras privata rum, där jag fick te; kejsaren sade en
hel hop vackra ting, och så presentade han mig — detta.

Han höll upp ett band, hvarvid hängde en gyllene prydnad.

— Nej se! utbrast fru Pottle. — Hvad är det där?

— Det är Heliga Skatt-ordens insignier.

— Jo jag tackar, jag! Det var inte småsaker det. Men jag
säger ändå: det är inte mer än ni förtjänar. Nu vet ni det!

— Ack, så roligt! sade Ethel.

— Hvad är det värdt i kontanter! undrade herr Charteris
med sin släpiga röst.

— Åh, pappa, du är då så torr och prosaisk, att det är

gräsligt rent! Hur kan man bara komma på en sådan idé! Det
där kan helt enkelt inte uppskattas i pengar. Jag är säker på, att
herr Fawcett inte för något pris i verlden skulle vilja lämna det
från sig.

— Jag ämnar visst inte fresta honom. Jag är inte svag för
den där sortens dingelidonger. Då hade väl en ärlig
bankanvisning varit bra mycket bättre. Hör på, herr Fawcett, ni har inte
någon förmögenhet?

Bob blef röd vid den något burdusa frågan, och Ethel blef
röd af idel sympati.

— Nå, inte ondt i det! återtog den gamle mannen med en
glimt i ögonvrån. — Alla kunna väl inte vara rika heller. Jag
har nu g[tt och grundat en vecka, herr Fawcett. Det är inte rätt,
att ni ska ha gjort den där klättringen tvärs öfver mandschuriska
bergen för blankt ingenting. Hur länge tror ni kriget kommer
att räcka ännu?

— Därom vågar jag inte ens uttala en gissning, svarade
Bob. — Jag inser inte, hur Port Arthur skall kunna hålla ut
mycket längre, och hvad fälttåget till lands angår, så drifva de
japanska fältherrarna ryssarna från den ena positionen till den
andra. Om ryssarna äro kloka, kommer kriget att sluta med Port
Arthurs fall.

— Jaså? Och sedan?

— Hvad menar ni, sir?

— Jo, jag antar att gulingarna —

— Pappa! afbröt Ethel. — Du <i>får</i> inte begagna det där
gräsliga ordet — kalla dem japaner!

— Hvad som helst, bara du blir nöjd, mitt socker! Jag
ämnade just säga att guling — japanerna, menar jag — väl inte
föra det här kriget bara för den så kallade äran. De vilja väl
föra landet framåt — hva'?

— Utan tvifvel.

— Och de ämna väl hålla »öppen dörr», hvasa'? Jo, hvad
jag tänkt ut, är detta. När kriget slutar, blir det tid för mig att
sluta mig till ett nybildadt syndikat, som ämnar bearbeta en nyss
gjord malmfyndighet — inte oäfven, rakt inte oäfven... Och
det tyckes mig att döma af hvad jag hört och sett af er — i
synnerhet <i>sett</i> — att ni skulle bli mig en utmärkt kompanjon. Ni
känner landet, om vi skulle få afsättningsort här, har fått praktisk
utbildning — har inte slösat bort för mycket tid på döda språk,
hva'? Och hvad som är allra viktigast — ni har ett klartänkt
hufvud och jag håller vad om att ni inte är rädd för arbete.
Om ni därför är hågad, så ingå vi en öfverenskommelse. Eller
hvad säger ni?

— Jag mottar ert anbud med stort nöje, sir, sade Bob med
högre färg på kinderna och glänsande ögon. — Jag har alltid
velat lefva ett verksamt lif, och —

— Topp! sade amerikanen, återgående till sitt vanliga
lakoniska uttryckssätt. Fru Pottle strålade af välvilja genom sina
glasögon, och Bobs blick sökte Ethels.

Några dagar senare styrde en af <i>Pacific-Mail</i>-bolagets ångare
för full maskin tvärs öfver oceanen från Yokohama mot San
Francisco. På däcket satt en grupp af tre personer — de samma
tre, som bildat ett litet sällskap på resan ut till Nagisaki för sju
månader sedan.

Morton och Desjardins hade, när de sågo, att deras utsikter
att få se någonting af det verkliga kriget ej ljusnat, begärt att bli
hemkallade, och de befunno sig nu på återvägen, som de togo
öfver Newyork. Bob, som sjukpermitterats af japanska regeringen,
hade antagit en inbjudan att tillbringa några veckor hos herr
Charteris i San Francisco. De tre lågo bekvämt tillbakalutade i
sina korgstolar på däck, då en fjärde gestalt sågs långsamt komma
vandrande trappan uppför.

— Nå, Schwab, står det bättre till nu? ropade Morton.

— Tacker, herr Morton, jak har vat man kaller det ganske
drägligt. Den sjösjuka lämner mig nu tämmelig i fred. Jak
börjer rent af att njute en schmule.

— Ah, den vackra sol, det vackra haf! utbrast fransmannen
hänförd. — Jag ser upp i den blå förtjusande sky ofvanför, och
det kommer mig känna hela den värld som poesi.

— Åh skräp! fnös Morton på sitt rättframma sätt.
Ursäkta mig, ni har allt bra små fordringar för att komma i poetisk
stämning. Jag är inte funtad på det sättet, det är ingen
engelsman som kan sätta i sig en rostbiff! Nähä!

— Men, monsieur, ni gör er själf, ni gör hela er nation
en mycket stor orättvisa. <i>Par exemple</i> — hvad var det jag hörde
i går afton, när jag tog min promenad under de tysta stjärnor?
Helt säkert var det den ljufva stämman af fröken Charteris, som
ger en lektion åt den gosse Ah-Sam. Jag lyssnar, jag förtjousas,
det var ett litet poem, så kort, så enkelt, jag lär mig det genast
utantill:

<poem>
»Hvad gör det lilla trägna bi
I solens varma sken
Det honung samlar med all flit
Bär den till kupan sen».
</poem>

— Så börjar det, och —

— Jag ser fru Pottle! utbrast herr Schwab, i det han ovigt
reste sig upp ur den korgstol, hvari han sjunkit ned.

Äfven de bägge andra reste sig och skyndade framåt däcket
mot en grupp af tvänne damer och en herre, som kom åt deras
håll. Schwab tog genast fru Pottle i besittning, och de bägge
andra »siktade» åt platsen på Ethels vänstra sida — den högra
upptogs nämligen af hennes far. Desjardins kom en sekund
försent genom att som den artige fransman han var först göra en
ridderlig bugning, och Morton var trots sitt kärfva väsen en
ganska tillbakadragen natur, så att Bob icke fann det synnerligen svårt
att bemäktiga sig den åtrådda platsen.

Morton tröstade sig med att maka damernas stolar till rätta,
och sällskapet slog sig ned i en förtrolig grupp, Schwab bredvid
fru Pottle och Bob i lycklig besittning af platsen vid Ethels
vänstra sida.

— Vi ha hört talas om att ni börjat ge Ah-Sam lektioner i
engelska, sade Morton till Ethel.

— Har ni det? Ja — jag tycker hans pidschinengelska är
så ryslig. Det skulle vara så mycket trefligare, om han kunde
tala ordentligt, och den stackars mannen är så ifrig att lära.

— Hur går det för honom? frågade Bob.

— Jag tycker, att han tar sig, men inte går det särdeles
fort Jag läste härom dagen i en tidskrift, att det länder en till
så mycken hjälp, om man lär sig recitera poesi, och därför har
jag lärt honom ett mycket lätt litet poem och gått igenom det
med honom på samma utförliga sätt som jag brukar göra hemma
i min söndagsskoleklass. Han är <i>så</i> intelligent.

— Där är han, sade Bob. — Låt oss höra, hur han bär
sig åt med poemet! — Han gaf Desjardins ett ögonkast. — Ni
har ju ingenting däremot, fröken Charteris?

— Ingenting alls, svarade Ethel med en svag rodnad. —
Bara ni inte blir en för sträng examinator!?

— Hitåt, Ah-Sam! ropade Bob.
Kinesen kom fram, ödmjukt bugande.

— Fröken Charteris har ju lärt dig en vacker vers om det
lilla trägna bi. Den ville vi bra gärna höra dig läsa upp.

— Mig inte kunna tala missy så-sätt, sade Ah-Sam och såg
besvärad ut.

— Det gör detsamma. Läs det på ditt eget vis.

Ah-Sam såg på Ethel.

— Låt höra, nu, Ah-Sam, sade hon och kom ihåg, hur jag
gick igenom alltsammans med dig.

Kinesen satte händerna bakom ryggen och tvekade... Så
fäste han blicken på närmaste ventilator och uppstämde med
egendomligt sjungande röst:

<poem>
»Hvad göra en liten flitig bi,
Gå surr surr alla vackra blommor i trädgård —
Solens sken — hämta söt honung —
<i>Ch'hoy</i> — flyga långt bort — hem igen — surr surr!»
</poem>

Rodnaden på Ethels kinder hade under denna deklamation
öfvergått från skärt till högrödt. Morton fnissade till vid andra
raden, hostade sedan och såg högtidlig ut. När uppläsningen var
slut, tittade de alla på hvarandra och brusto så ut i hejdlöst skratt.

Ah-Sam såg bönfallande på sin unga lärarinna och började
göra ödmjuka komplimanger med händerna.

— Tack ska du ha, Ah-Sam, sade Ethel. — Du gjorde det
mycket bra. Nu kan du gå. — Så styggt af er, tillade hon, vänd
mot de andra, när han gått, att såra den stackars mannens känslor
så! Han gjorde ju sitt bästa.


— Och visade tydligt, att han studerat era kommentarer
mer än texten som många studerande för sed hafva, sade Bob.
— Hvad det lilla trägna bi företar sig under dagens lopp ha vi
ju emellertid fått veta, och Ah-Sam är en hygglig och snäll pojke.
Jag har ännu inte fullt försonat mig med faktum, att jag öfverlåtit
honom åt er.

— Inte jag heller, sade herr Charteris torrt, med en bister
blick på sin syster.

— Seså, Andrew, börja nu inte på med det där igen, sade
fru Pottle. — Ingen regel utan undantag. Våra lagstiftare ha för
det mesta rätt, det medger jag, men när de stifta en lag, som
utestänger <i>alla</i> kineser från våra kuster — ja, då få de skylla sig
själfva. Jag erkänner, att jag smugglade Ah-Sam ombord; han är
ett undantag — en alldeles unik kines. Ethel fick sådan lust att
ha honom till tjänare, och jag ämnar landsätta honom direkte i
San Francisco — alla stadgar och förordningar till trots.

Herr Charteris ryckte på axlarna.

— Fawcett, sade han, kom och gå ett par slag med mig.
Vi måste resonnera litet närmare om det där prospektet — eller hur?

— Jaha, och jag får lof att göra mina dagboksanteckningar
för »Argonauten», sade fru Pottle, steg upp och seglade bort mot
ett bord, som stod särskildt reserveradt för hennes räkning under
soltältet.

Herr Schwab såg långnäst efter henne; han deltog ej i de
andras samtal, och när Ethel efter en stund lämnade gruppen och
begaf sig ut på ströftåg på egen hand, steg äfven han upp,
stoppade ånyo sin stora pipa och gick och ställde sig på en plats,
där han, stödd mot relingen, kunde ostörd betrakta fru Pottle.

Långsamt bolmande på sin pipa stod han länge och gaf akt
på henne medan hon skref och skref, totalt okunnig om hans
dröjande blickar. Slutligen stoppade han sin pipa i fickan utan
att knacka ur askan och gick under däck.

Han kom snart tillbaka, lastad med flere tjocka volymer, och
vacklade fram till fru Pottles skyddade vrå, där han staplade upp
de digra folianterna i en hög bredvid hennes bord och sedan
höjde en välljudande suck. Fru Pottle tittade upp, såg från
Schwabs ansikte till böckerna och återtog därefter sin skrifning,
just som tysken förde högra handen till kullen af sin
bredskyggiga hatt. Han torkade sina guldbågade glasögon, satte dem
tillbaka på näsan och suckade åter.

— Mår ni inte bra, herr Schwab? frågade den vittra damen
och redde sig till att lägga in sina papper.

— Mycket pra, min fru, jak tacker er — utom i en afseende, 
svarade han.

Han hade nu fått af sig hatten, och när fru Pottle nyfiket
tittade på honom, gjorde han en djup bugning för henne och
sade i brådskande och något försagd ton:

— Jak per om tillåtelse, min pästa fru, att presente er desse
någre stycker <i>Brockhaus Encyglopediæ</i> — sista upplaga, med
illustrationer i färgtryck.

— Det är verkligen utmärkt snällt af er, herr Schwab, men 
— jag kan inte tänka därpå — jag —

— Ack, det är inget — inget! Det tyska hjärta, min fru,
när det är träffet, tänker icke på vat det koster — det endast
vibrerer af känsla... Dessutom keper jak dem för den halfve pris.

Fru Pottle höll båda händerna på bordet och tittade genom
sina glasögon på Schwab i mållös förvåning.

— Tillåt mig, käre fru Bottle, att ferklare. Ni, utan tvifvel,
har förglömt den ögonblick — hvarför schkulle ni komme ihåg?
— då ni kom ombord på dette skepp — den ögonblick då — 
hur schkall jak uttrycke mej — ni fastner i den alltfor schmale
trappoppgång. Oh, madame, det var mitt lifs schtore händelse —
jak var där tätt bredvid. Ni, madame Bottle, var Andromeda, jag
Hildebrand Schwab, var Berseus... Madame, jak sköt på
bakifrån. Det gick! Och i den ögonblick — jak blef — förelsket.

— Åh! pustade fru Pottle, i det hon halft reste sig för att
komma undan.

Men det var icke så lätt att lämna den vrå, hon valt ut åt
sig, utan att passera Schwab; hans frodiga kroppshydda skymde
alldeles bort henne från de andra, och kännande sig som en fånge,
sjönk hon hjälplöst tillbaka i stolen. 

— Kärlek! återtog Schwab i en ton, som om han ämnade
börja deklamera. — Kärlek! Vat är det? Madame, jak slår rätt
därpå i <i>Brockhaus' Encyglopædia</i>, vol. elfva: — »Kärlek är en

högst kompliceret känsla, ferbunden med det värde man sätter på
en person eller ett feremål». Vat, fråger jak mej själf, är det
värde jag sätter på detta vackra feremål — eller rättare sagdt,
person? Madame, jak — jak kan inte ange den värdering — jak,
Hildebrand Schwab, som annars får oppge värderinger i
tusendetal. Ergo är jak forelsket: <i>quod erat demonstrandum</i>.

Fru Pottle yttrade någonting och försökte åter fly, men herr
Schwab bredde ut sig och bjöd henne med en högtidlig åtbörd
att åter sätta sig ned.

— Stanna, madame! Det är ej bare, att jak är forelsket —
jak är också affärsman. Jak har den äre att bjude er doppelt
kompanjonskap. Min hand, madame, mitt hjärte — mitt tyske
hjärte — jag lägger dem för edre fötter. Und med dem följer
den agentur för den solide firme Schlagintwert, den gorrespondentskap 
till »Düsseldorfer Tageblatt» med stor schpridning in
Werden, Kettwig, Mülheim, Odenkolin und andre platser; dess
uten micket inbringende agenturer i Ruskin, <i>edition de luxe</i>,
patenteret mangel, osviklig hårtinktur, tsentrifugalpomp, harmånika —

Schwab var så inbegripen i sitt uppräknande, att han ej var
beredd på en plötslig, krampaktig rörelse från fru Pottle, som
grep sin parasoll, skuffade den korpulente friaren ur sin väg och
flydde under däck. Ett ögonblick stod han kvar i högtidlig
orörlighet; så drog han upp sin pipa, knackade ur den, fyllde den
och tände den, utsände några väldiga rökmoln, plockade ihop de
tjocka volymerna och gick sin väg äfven han.

Under tiden hade fru Pottle rusat nästan rakt i famnen på
sin bror, som kom från sin hytt med ett papper, hvilket han ville
visa Bob uppe på däck.

— Jane lilla, förmanade herr Charteris blidt, du är för
gammal för att göra sådana där luftsprång.

— Åh, Andrew, Andrew, sade fru Pottle och brast ut i gapskratt, 
jag är inte för gammal för att få giftermålsanbud.

— Hvad menar du med det?

— Kära du! Jag tror rent af jag förgås af skratt. Det är
någon som friat till mig — så gammal jag är. Gissa hvem!

— Väl inte Bob Fawcett? sade herr Charteris, plötsligt
misstänksam.


— Bob Fawcett! — Fru Pottle nästan tjöt af skratt. — Du
är en gammal fårskalle, Andrew. Nej, herr Schwab, herr
Hildebrand Schwab, som nyss försökte tjusa till mig med ett tyskt
konversationslexikon. Det var det dråpligaste jag någonsin varit
med om.

Herr Charteris grymtade.

— Har väl reda på, att salig Isidore lämnade åtskilligt efter
sig, kan jag tro.

— Du är inte särdeles artig, käre Andrew. Herr Schwab
kallade mig »ett vackert feremål» och blef kär i mig, därför att
han vid ett tillfälle måste hjälpa mig uppför den smala trappan
— »skjute på»! — nyss när jag kommit ombord. Och då blef
han forelsket! Oh!

Hågkomsten alldeles öfverväldigade fru Pottle; hennes
vördnadsbjudande dubbelhaka darrade, och hon skrattade tills hon
kiknade.

— Jag råder dig att ta litet lugnande droppar, Jane, sade
herr Charteris. — Sinnesrörelse är farlig — vid din ålder. 

— Vänta ett ögonblick, Andrew, sade hans syster, då han
redde sig till att klättra uppför lejdaren. — Du trodde, att Bob
kanske låtit fresta sig af Isidores sparade slantar? Du är blind
som en flädermus för allt annat än dina välsignade affärer. Låt
mig då inviga dig i en hemlighet, sir Bob är upp öfver öronen
förälskad i Ethel.

— Hvasa?

— Och Ethel, fastän hon naturligtvis inte vill medge det,
är — är — jaha — 

— Hvad för slag?

— Just precis, sade fru Pottle med mera känsla och
öfvertygelse än sammanhang. — Se då inte så arg ut, tillade hon och
klappade hans arm. — Bob är en kärnpojke — honom blir du
aldrig besviken på.

— Tja, Jane, sade herr Charteris långsamt, jag måste tillstå,
att detta kom något öfverraskande. Men jag känner mig ganska
belåten. Inte tänkte jag mig någonsin, så mycket är säkert, att
Ethel skulle gifta sig med en engelsman — vanligtvis brukar hon
inte alls fråga efter sådana. Men det säger jag, karl'n får för 

mig vara hvad han vill — yankee, engelsman eller australier — bara 
han kan arbeta, en sådan som slår sig fram, en dugande sort! 
Tycker han så riktigt bra om min tös — ja, då ska han också
få henne, om hon vill ha honom, nämligen! Så står det till med
den saken!

<img></img>
</chapter>
<chapter name="C. W. K. Gleerups Ungdomsböcker">
<h2>C. W. K. Gleerups Ungdomsböcker</h2>

<b>N:o 1. Apan som ingen kunde döda.</b> Två berättelser af <i>Henry
Drummond</i>. Rikt illustrerad. Inb. 1 kr.

»— — — Vi tro att äfven Sveriges yngsta ätt skall ha genomroligt åt de
äfventyr och de puts, som den högst märkvärdiga apan spelar höga och låga. Trefliga |
illustrationer förekomma i mängd. Det är en riktigt rolig bok — äfven för
gammalt, surmulet folk. Låt ett af Edra barn läsa den högt och sök så hålla Er för
skratt! ——»<tab><tab><tab><i>(Svensk Läraretidning.)</i>

<i>»Sällan finner man en bättre komponerad och bättre skrifven berättelse
för barn och ungdom,</i> kanske ock för gammalt folk, än dessa två om de odödliga
aporna Skälma och Klibb, som när det kommer till kritan, nog voro en och samma.»<tab><tab><tab><i>(Göteborgs Posten.)</i>

<b>N:o 2. Unge Husbonden på Hyson Hall,</b> af <i>Frank R. Stockton.</i>
Öfversättning från engelskan af M. R—g. Med flera illustrationer
Inb. 2 kr.

»Denna bok har alla förutsättningar för att bli särdeles omtyckt af 12—15
åringar men kan också såsom underhållning läsas med nöje af äldre folk.

Det är historien om en 14—15 åring, hvilken helt oförmodadt blir lämnad
såsom herre på en amerikansk landtgård. Han får åtskilliga bekymmer och
besvärligheter att kämpa emot, men han reder sig rätt väl därmed, i synnerhet sedan han
fått hjälp af två sina jämnåriga vänner, som visserligen ibland ställa till spektakel,
hvilka öka svårigheterna, men äfven finna på utvägar att öfvervinna dem.

De äro inga ledsamma mönstergossar utan friska och företagsamma, stundom
mer än önskligt, men i alla fall mycket hyggliga, så att våra svenska ungdomar,
som med dem göra bekantskap — och de förtjäna att man gör det — ej behöfva
befara att råka i dåligt sällskap, lika litet som att få tråkigt samman med dem.
Tvärtom har författaren funnit en händelse, hvilken är ganska spännande, liksom den
är originell.» <tab><tab><tab><i>(—pl— i Sydsv. Dagbl. Snällposten.)</i>

»Äfventyren äro stundom halsbrytande nog, men dess bättre medföra de inga
halsbrytande följder, och det hela slutar till allas belåtenhet. Skildringarna af
upptågen lära nog ock komma att läsas med nöje af de unga. De äro vackert
illustrerade med plancher och vignetter.<tab><tab><tab><i>(Nya Dagl. Allehanda.)</i>

»Öfversättningen är ledig, utstyrseln god och priset billigt. — — Och att gossar
och flickor skola med förtjusning »sluka den», därtill är innehållet tillräckligt lockande.
Kort sagdt: den är en af våra roligaste julböcker.»<tab><tab><tab><i>(Lunds Dagblad.)</i>

<b>N:o 3. Bland Tennessees Klippdalar</b> af <i>Charles Egbert Craddock</i> 
(Mary N. Murfree). Öfversättning från engelskan af M. R—g. Med
5 illustrationer. Inb. 1 kr. 25 öre.

»— Den är friskt och underhållande skrifven och kan med allt skäl
rekommenderas både åt gossar och flickor. — —»<tab><tab><tab><i>(Sydsv. Dagbl. Snällposten.)</i>

<b>N:o 4. »Buffalo Bill,» den siste store Gränskrigaren öfverste W.
F. Cody's</b> <i>(Buffalo Bill)</i> <b>lefnadsöden berättade af hans syster</b>
<i>Helen Cody Westmore.</i> Öfversättning af <i>Karin Jensen, född Lidforss,</i>
med förord af professor <i>Seved Ribbing.</i> Med 18
helsides-illustrationer. Inb. 2 kr. 75 öre.

— — Buffalo Bill har alla förutsättningar att bli pojkhjälte, hvilket ej hindrar,
att äfven äldre med intresse kunna taga del af hans historia. Härtill må läggas atl
Buffalo Bill föreligger i en mycket god öfversättning och att illustrationerna äro vida
öfverlägsna hvad som i allmänhet bestås indianböcker.<tab><tab><tab><i>(Dagens Nyheter).</i>

»— — Vi rekommendera på det lifligaste åt gammal och ung denna högst
märkliga lefnadshistoria, som kan sägas utgöra ett helt kapitel i Förenta staternas
utvecklingshistoria, kapitlet om de senaste vilda gränsstriderna».<tab><tab><tab><tab><i>(Göteborgs Handels- och Sjöfartstidning.)</i>

»— — Boken är betydligt mer omvexlande och underhållande än de flesta
indianböcker».<tab><tab><tab><i>(Stockholms Dagblad).</i>

<b>N:o 5. Genom den försvunna Sydpolen.</b> Af <i>Gustaf Dillberg.</i>
Bemyndigad öfversättning från engelskan af Disa Törnqvist. Inb. 2 kr.
25 öre.

»— — Författarens fantasi har i denna berättelse skapat de underbaraste
äfventyr som följa slag i slag och äro ledigt framställda».<tab><tab><tab><i>(Lunds Dagblad).</i>

»Boken förtjänar en plats i våra barn- och ungdomsbibliotek. Mot dåsighet
och dådlöshet synes den kunna bli ett godt medel.»<tab><tab><tab><i>(Folkskolans Vän.)</i>

<b>N:o 6. Guldtjufvarna,</b> en historia från Australien af <i>Edvard Dyson.</i>
Öfversättning af <i>M. R—g.</i> Med 8 helsides-illustrationer. Inb. 2 kr.
25 öre.

»Det finns inte en pojke mellan 10 och låt oss säga 17 år, som inte skall
bli förtjust i denna bok och jag misstänker att äfven åtskilligt äldre pojkar skola
finna den vara rolig. — —».<tab><tab><tab><i>(Sydsv. Dagbladet Snällposten.)</i>

<b>N:o 7. Miles Vennings underbara äfventyr i Afrika.</b> Af <i>Ernst
Glanville</i>. Öfversättning af <i>Karin Jensen, född Lidforss.</i> Med 4
illustrationer. Inb. 2 kr. 50 öre.

»Af nutida äfventyrsberättare torde knappast någon hafva en så medryckande
förmåga som Glanville och alla hurtiga gossar komma att bil öfver sig förtjusta i
denna bok. Den pojke, som efter allt detta begär ännu mera, skall verkligen vara
bra oförnöjsam.»<tab><tab><tab><i>(Göteborgs Handels- o. Sjöf. Tidning.)</i>

»Vill man läsa om underbara äfventyr, makalös tapperhet, outtömlig
sinnesnärvaro, häpnadsväckande uthållighet, och annat, som skapar ett ideal för raska
pojkar i 12—14 årsåldern, så skall man välja denna bok.»<tab><tab><tab><i>(Sydsvenska Dagbl. Snällposten.)</i>

»Som boken icke endast är mycket spännande, utan äfven synnerligt väl rustad
såväl i språkligt som moraliskt afseende, kunna vi lugnt rekommendera den som
rolighetsbok åt gossar om 12—15 år.»<tab><tab><tab><i>(Aftonbladet.)</i>

»I denna skickligt öfversatta bok finner den intresserade läsaren nästan allt
möjligt: kärlek, tigerjakt, trohet och svek, hemska klipphålor, nattliga lägereldar,
explosioner och underbara räddningar — allt blandadt om hvartannat på ett sätt,
som otvifvelaktigt måste komma alla pojkars hjärtan att klappa i raskare takt.»<tab><tab><tab><i>(Svensk Läraretidning.)</i>

<b>N:o 8. Den andre pojken.</b> Af <i>Evelyn Sharp.</i> Öfversättning af 
<i>M. R—g.</i> Med illustrationer. Inb. 1 kr. 25 öre.

»Säkert skola alla i den ålder, för hvilken denna bok är afsedd, finna den
»väldigt rolig.»<tab><tab><tab><i>(Lunds Dagblad.)</i>

»En vacker, roande och lärorik berättelse, som med god behållning kan läsas
af våra pojkar och flickor.»<tab><tab><tab><i>(Tidn. f. Sveriges läroverk.)</i>

»Liksom andra goda barnböcker borde denna också läsas af föräldrar eller
andra, som ha barns uppfostran om hand. Ty den kan ge dem åtskilligt att tänka
på just rörande barns uppfostran.»<tab><tab><tab><i>(—pt— i Sydsv. Dagbl. Snällposten.)</i>

<b>N:o 9. Ur Shakespeares skådespel.</b> Berättelser för 
ungdom af <i>Mary MacLeod.</i> Öfversättning af <i>Karin Jensen</i>
född Lidforss. Med 94
illustrationer af <i>Gordon Browns.</i> Med förord af Professor <i>Esaias Tegnér.</i>
Inb. 3 kr. 50 öre.

»Den störste af alla tiders dramatiska diktare älskade att till upprinning för
sina skådespel använda sagor och sägner om sällsamma människoöden. En stor del
af dessa sagor äro här återgifna med bibehållande af Shakespeares lyriska stil,
hvaremot en del i den ryktbare dramatikerns pjeser förekommande för vår tid allt för
fria uttryck blifvit bortrensade. Då man betänker att så oändligt många aldrig få
se de världsbekanta dramerna uppföras på scenen, kan man ej annat än skänka sitt
bifall åt detta sätt att låta ungdomen bli bekant med skapelser sådana som Romeo 
och Julia, Hamlet, Othello, Macbeth, Kung Lear m. fl.»<tab><tab><tab><i>(Svensk Läraretidning.)</i>

»I ett synnerligt fängslande språk och med saker blick för de dramatiska
situationerna låter hon oss under sagans form få del af de olika skådespelens
händelser, hvarvid hon på ett särdeles skickligt sätt låter uttryck och hela samtal ur
originalet inflyta i berättelserna. Detta senare gör, att man får en på samma gång
originalsann och liffull teckning af Shakespearesdramernas personligheter. Naturligtvis
kan en bok som denna ej på något vis för den mera till åren komna ungdomen
ersätta läsningen af originalet — men för en yngre åldersklass — den om 10—15 år
— kommer den att bli en både värdefull och särdeles roande läsning. Bokens värde
ökas ytterligare genom en mängd här och där i texten inflickade förträffliga
illustrationer.»<tab><tab><tab><i>(Aftonbladet.)</i>

»Ledig och lättläst är för öfrigt framställningen öfverallt, och kan man med
glädje rekommendera den såsom en både rolig och lärorik bok för barn och ungdom.»<tab><tab><tab><i>(Stockholms Dagblad.)</i>

»En volym, hvars ståtliga utstyrsel till fullo motsvaras af den inre
gedigenheten. För den mognare ungdomen, den manliga och den kvinliga, är utan tvifvel
denna bok ett bland de allra bästa arbeten, hvilka kunna gifvas som julklapp, i
premium eller eljes som gåfva. Den behåller sitt värde, äfven då den är utläst;
ynglingar och flickor kunna taga till den när som helst och ha ej blott nöje utan
äfven gagn af densamma i och för sin allmänna bildning. »Ur Shakespeares
skådespel» ger ungdomen den yppersta introduktion till den store brittens väldiga verk.

Det är icke mindre än sexton skådespel, hvilka här omsatts i berättelser. Ett
90-tal goda illustrationer höja bokens värde.

Ett som allt: detta vackra arbete bör icke tillåtas drunkna i julboksflödet,
det förtjänar i sanning att långt framåt få flyta ofvanpå.»<tab><tab><tab><i>(Tidning för Sveriges läroverk.)</i>

<b>N:o 10. Den yngsta flickan i skolan</b> af <i>Evelyn Sharp</i>. Öfvers, från
engelskan af M. R—g. Med 5 illustrationer. Inb. 2 kr.

»Jag börjar nästan tro, att vill man läsa en bok för sitt nöjes skull, bör
man icke söka den bland den vanliga, moderna skönlitteraturen — dess alster äro
i sanning allt utom nöjsamma —, utan man bör snarare vända sig till den s. k.
ungdomslitteraturen. Här kan man verkligen någon gång finna en riktigt »rolig» bok,
en sådan som man icke gärna vill släppa, förr än man läst ut den, och som man
då lägger ifrån sig med saknad. En sådan rolig bok är »Den yngsta flickan i
skolan.» — —»<tab><tab><tab><i>(Aftonbladet.)</i>

»— — Hjältinnan är en den mest lefnadsglada och fantastiska lilla varelse,
dresserad i full frihet tillsammans med sina fem bröder. Hennes upplefvelser och
öden i flickskolan, dit hon sändes, äro mångahanda och af synnerligt roande och
spännande art.— —»<tab><tab><tab><i>(Göteborgs Handels- och Sjöfartstidning.)</i>

<b>N:o 11. Darrel från Sagoöarna</b> af <i>Irving Bacheller</i>. Öfvers, från
engelskan af Karin Jensen, född Lidforss. Inb. 2 kr.

»En i allo märklig bok, som har alla förutsättningar att fängsla den 
mognare ungdomen. Den hemlighetsfullhet, som alltifrån berättelsens början omgifver
dess hjälte och först på näst sista sidan skingras, håller läsaren i ständig spänning,
och ändå är den märklige urmakaren nästan ändå hemlighetsfullare. Det är länge
sedan vi läste en så originell ungdomsbok».<tab><tab><tab><i>(Svensk Läraretidning.)</i>

Det är en härlig bok, full af rikedom och sanning, roande för en
gammal och ung, från den ålder, då inan börjar förstå gåtorna,
öfversättaren som otvifvelaktigt varit ganska mödosam, flyter fram ledigt och utan att
komma innehållet att förlora något af sin udd.»<tab><tab><tab><i>(Göteborgs Handels- och Sjöfartstidning.)</i>

<b>N:r 12. Kobo.</b> Berättelse från rysk-japanska kriget af <i>Herbert Strang</i>.
Autoriserad öfversättning af <i>Karin Jensen, född Lidforss.</i> Pris inb.
3 kr. 50 öre.

»I fråga om spännande aktualitet finnes ingenting jämförligt med Herr Strangs
»Kobo».<tab><tab><tab><i>(Academy.)</i>

»I »Kobo» har Herbert Strang skapat vida mera än en rolig pojkbok till
julmarknaden. Förutom en riklig undfägnad af spännande äfventyr och hårda bataljer
skola läsare af mera allvarlig läggning finna en utmärkt skildring af japanskt lif
och folklynne . . . för att icke nämna några lifliga skisser af modernt sjökrig ...
Om hufvudintresset i skildringen koncentrerar sig kring Kobo, den oförfärade
japanske spejarens göranden och låtanden, samt hans vän Bob Fawcett, en engelsk
ingenjör i mikadons tjänst . . . så intager Chang-Wo, den enörade mandschuriske
röfvaren, deras svurne fiende och ryssarnas bundsförvandt, en knappast
underordnad plats.»<tab><tab><tab><i>(Athenicum,)</i>

». . . Kobo är en af de bästa gossböcker vi någonsin råkat på . . .»<tab><tab><tab><i>(Manchester Courier,)</i>

»Boken är fängslande ej endast af det skäl, att den behandlar ett så
tidsenligt ämne; den är också en präktig och välgjord äfventyrsskildring, en sådan som
hvarje skolgosse kommer att läsa med förtjusning.»<tab><tab><tab><i>(Scotsman.,)</i>

». . . »Kobo» är rätta boken för ungdom, som vill följa med sin tid.»<tab><tab><tab><i>(Gentlewoman.)</i>

<b>N:r 13. Kapten Horns äfventyr</b> af <i>Frank R. Stockton.</i> Öfversättning
af <i>Karin Jensen, född Lidforss.</i> Pris inb. 3 kr. 50 öre.

»Herr Frank Stockton har med sin nya bok <i>»Kapten Horns äfventyr»</i> 
beredt sina många beundrare en stor öfverraskning och ett utomordentligt nöje.»<tab><tab><tab><i>(The Speaker.)</i>

<b>N:r 14. Mästarens fiol</b> af <i>Myrtle Reed</i>. Öfvers, af <i>Henning Wendell.</i>
Pris inb. 2 kr. 75 öre.

»Den tjusar genom lugnt behag, berättelsens stilla gång är högst intagande».<tab><tab><tab><i>(Morning Leader.)</i>

»Det är ett arbete, som är verkligt skönt. Stilen är på samma gång enkel
och djupt rörande, hela innehållet närmar sig så mycket den verklighet, i hvilken
j alla måste lefva, och de strängar, som anslås, äro så sympatiska, att verk med
vida större anspråk ej på långt när hinna upp emot detta.»<tab><tab><tab><i>(Liverpool Daily Post.)</i>

»Det är en kärlekshistoria med fin, gammaldags prägel.»<tab><tab><tab><i>(Southport Guardian.)</i>

*

<b>Mickel Räf</b>. Den gamla folkdikten ånyo satt i svenska rim af <i>Farbror
Hilding,</i> med teckningar af Kaulbach. 2 kr. (kostat förut 3 kr. 75 öre).

»I en riktigt vaclcer bok med en mängd dråpliga illustrationer, försedda med
ännu dråpligare deviser, på hederlig svensk knittelvers föreligger nu sagan oss i
bearbetning af »farbror Hilding». Hela boken frestar till citat. Hvar och en bör
den både 

»Den läsande allmänheten är att lyckönska till <i>Mickel Räf</i> i dess nya gestalt
ty det är säkert <i>den roligaste bok, som utkommit på mången god dag,</i> och den kan
läsas högt med oblandadt nöje. Probatum est.» <i>(Morgon-Posten, Göteborg.)</i> 

<b>Erik Sjöblad, den svenske Robinson,</b> af <i>N. Juel-Hansen.</i> Svensk
autoriserad upplaga utgifven af <i>D:r Nils Larsson</i>. Med många
illustrationer. Pris inb. 1 kr. 50 öre.

<b>På stepperna.</b> Fortsättning af »Erik Sjöblad, den svenske Robinson»
af <i>N. Juel-Hansen.</i> Svensk autoriserad upplaga utgifven af <i>D:r Nils
Larsson.</i> Med illustrationer. Pris inb. 1 kr. 50 öre.

»Denne författares förmåga att skrifva för ungdomen är nogsamt känd. Den
ungdom, som med intresse läst Erik Sjöblad, skall säkerligen äfven finna sig road af
denna fortsättning med dess äfventyr och spännande situationer.» »— En god och
lärorik ungdomsbok. —»

<b>Bröderna Grimms Folksagor.</b> Öfvers, af <i>Disa Törnqvist</i>. Med
färgtrycksbilder eftcr akvareller af <i>Tekla Brauer. Första samlingen</i> med
23 sagor, <i>Andre samlingen</i> med 25 sagor, inbundna i klotband med
färgtrycksbild å pärmen à 1 kr. Båda samlingarna finnas äfven
afdelade i 7 häften à 25 öre.

<b>Sagan om Grotte den starke.</b> Tolkad från fornisländskan af <i>A. U.
Bååth</i>. Pris 3 kr. 75 öre.

— — Sagan om Grotte gifver oss en utförlig och lefvande bild af de
fredlöses lif i den nordiska vikingatiden. Grotte var den ryktbaraste af alla på Island
som fredlöse förklarade, längre än någon annan; i hela femton år trotsade han sina
fienders förföljelse, ofta segerrikt försvarande sig mot hela hopar af angripare.------

Den lifliga framställningen kryddas af en mängd humoristiska drag, hånfulla och
ironiska utfall, en ledig dialog och ett lyckligt användande af ordspråk. — —»

<i>(Göteborgs Handels- och Sjöfarts-Tidning.)</i>

<b>Kung Valdemar och bisp Absalon i fejd mot venderna. Efter Saxos
Historia Danica</b> af <i>A. U. Bååth.</i> Pris 2 kr.

»Historiskt intresserade borde icke underlåta att taga kännedom om detta
arbete och såsom <i>ungdomsläsning torde det vara särdeles värderikt.»</i>

<i>(—pt— i Sydsv. Dagbl. Snällposten).</i>

»Den präktiga boken är en af de lämpligaste gåfvor, som till julen kunna
uppletas åt <i>särskildt de unga,</i> hvilka den otvifvelaktigt skall tilltala genom den anda af
äkta fosterlandskärlek samt den manlighet och den hurtighet, som känneteckna den».

<i>(O. M. i »Vårt Land».)</i>

<b>50 Småhistorier till återberättande i skolan,</b> utg. af <i>Anna Sjöstrand.</i>
Med 50 illustrationer af Jenny Nyström och förord af professor G.
Cederschiöld. Inb. 1 kr. 25 öre.

»— — Berättelserna äro fängslande, lånade från flera håll, och Jenny Nyström
har försett dem med vackra illustrationer.» <i>(Svensk Läraretidning.)</i>

*
</chapter>









<img><big>C. W. K. GLEERUPS</big><br>UNGDOMSBÖCKER</img>

<b>N:o 1. Apan som ingen kunde döda.</b> Två berättelser
af <i>Henry Drummond</i>. Rikt illustrerad. Inb. 1 kr.

<b>N:o 2. Unge Husbonden på Hyson Hall,</b> af <i>Frank R.
Stockton.</i> Öfversättning från engelskan af M. R—g. Med
flera illustrationer. Inb. 2 kr.

<b>N:o 3. Bland Tennessees Klippdalar</b> af <i>Charles Egbert
Craddock</i> (Mary N. Murfree). Öfversättning från
engelskan af M. R—g. Med 5 illustrationer. Inb. 1 kr. 25 öre.

<b>N:o 4. »Buffalo Bill,» den siste store Gränskrigaren
öfverste</b> <i>W. F. Cody's (Buffalo Bill)</i> <b>lefnadsöden</b>
berättade af hans syster <i>Helen Cody Westmore.</i>
Öfversättning af <i>Karin Jensen</i>, född Lidforss, med förord af
professor <i>Seved Ribbing.</i> Med 18 helsides-illustrationer.
Inb. 2 kr. 75 öre.

<b>N:o 5. Genom den försvunna Sydpolen.</b> Af <i>Gustaf
Dillberg.</i> Bemyndigad öfversättning från engelskan af
<i>Disa Törnqvist</i>. Inb. 2 kr. 25 öre.

<b>N:o 6. Guldtjufvarna,</b> en historia från Australien af
<i>Edvard Dyson.</i> Öfversättning af <i>M. R—g.</i> Med 8
helsidesillustrationer. Inb. 2 kr. 25 öre.

<b>N:o 7. Miles Vennings underbara äfventyr i Afrika.</b>
Af <i>Ernst Glanville</i>. Öfversättning af <i>Karin Jensen</i>, född
Lidforss. Med 4 illustrationer. Inb. 2 kr. 50 öre.

<b>N:o 8. Den andre pojken.</b> Af <i>Evelyn Sharp.</i>
Öfversättning af <i>M. R—g.</i> Med illustrationer. Pris 1 kr. 25 öre.

<b>N:o 9. Ur Shakespeares skådespel.</b> Berättelser för 
ungdom af <i>Mary Macleod.</i> Öfversättning af <i>Karin Jensen</i>
född Lidforss. Med 94 illustrationer. Inb. 3 kr. 50 öre.

<b>N:o 10. Den yngsta flickan i skolan</b> af <i>Evelyn Sharp</i>.
Öfversättning af M. R—g. Med 5 illustrationer. Inb. 2 kr.

<b>N:o 11. Darrel från Sagoöarna</b> af <i>Irving Bacheller</i>.
Öfversättning från engelskan af <i>Karin Jensen</i>, född
Lidforss. Inb. 2 kr.

<b>N:r 12. Kobo. Berättelse från rysk-japanska kriget</b> af <i>Herbert
Strang</i>. Auktoriserad öfversättning af <i>Karin Jensen</i>, född
Lidforss. Inb. 3 kr. 50 öre.

<b>N:r 13. Kapten Horns äfventyr</b> af <i>Frank R. Stockton.</i>
Öfversättning från engelskan af <i>Karin Jensen</i>, född
Lidforss. Inb. 3 kr. 50 öre.

<b>N:r 14. Mästarens fiol</b> af <i>Myrtle Reed</i>. Auktoriserad
öfversättning af Henning Wendell. Inb. 2 kr. 75 öre.
HOBO

af

Herbert

Strang
