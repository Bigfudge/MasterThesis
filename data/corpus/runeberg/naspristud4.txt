
ADOLF NOREEN


SPRIDDA STUDIER
FJÄRDE SAMLINGEN



SPRIDDA STUDIER
FJÄRDE SAMLINGEN
POPULÄRA UPPSATSER
AV
ADOLF NOREEN

LUNDC. W. K. GLEERUPS FÖRLAG



LUND 1924BERLINGSKA BOKTRYCKERIET



Innehåll.
———
Sid.
Språkliga nymodigheter1
Tio budord till dem som ämna anta nya släktnamn7
Moderna bostadsnamn11
Det svenska riksspråket24
Värmlands ortnamn40
Det hotande namnbarbariet och den nya släktnamnslagstiftningen 52
Nordens älsta folk- och ortnamn62
Våra ortnamns vittnesbörd om jordbruk98
Segernamnen i vår almanacka104
Tidevarvet109
Fredrik Tamm111
En veteran i vettets sold119
Vetenskapernas bildningsvärden122
Absolutism128
Reseintryck från Norge, juli 1905132

—————




Språkliga nymodigheter.

Enkannerligen hos tidningspressens män.

Det lider intet tvivel, att ju vårt språkbruk för
närvarande undergår en rask — jag vill icke
säga utveckling, utan — förändring i mångahanda
måtto. Detta beror ej blott på den sedan
urminnes tider alltjämt fortgående importen av utländska
lånord, numera i synnerhet från engelskan — jag
erinrar t. ex. om den syndaflod av sporttermer
som nu översvämma oss — som förut i vida mindre
grad än t. ex. tyskan, franskan och danskan varit
våra långivare. Denna import är naturligtvis, då det
gäller internationella kulturord, endast av godo,
eftersom människosläktets gemensamma kulturskatt
bör så långt som möjligt uppbäras av en
gemensam ordskatt. Men vad därutöver är, är av ondo,
ty det efterlängtade och onekligen i högsta grad
behövliga universalspråk, som en gång skall avlösa
volapyk, esperanto, ido (ilo) m. fl., kan
naturligtvis icke på detta sätt vinnas, men väl kan på så sätt
modersmålet estetiskt och nationellt förskämmas.

Bland sådana på sistone, särskilt genom
tidningspressen, spridda okynneslånord vill jag blott
nämna sanktion i betydelsen ’(straff)påföljd,
villkorlig straffbestämmelse’ o. d. och pakt. Det förra
ordet ha vi redan i betydelsen ’stadfästelse’, och
det vållar blott en olidlig villervilla att nu se det
om och om igen användas i den från franska
tidningsartiklar osmält övertagna betydelsen. K. maj:ts
sanktion äro vi tacksamma för, herr Poincarés
betacka vi oss för. Pakt återigen ha vi hittills
undsluppit, trots Björnsons så ofta citerade »den pagt
som vi forpestes i» o. s. v., men nu se vi det
dagligen i tidningarnas politiska artiklar i stället för
’fördrag, överenskommelse, avtal’ o. d. För min
del kan jag, då jag ser ordet (ty hör det, gör man
lyckligtvis knappast ännu), inte låta bli att tänka
på det från juridiken bekanta »pactum turpe».

Emellertid förändras vårt språk för närvarande
även i fråga om inhemskt material på mångahanda
sätt. Det finnes ju en gammal god regel som på
latin heter »lex parsimonæ», det är uttytt:
sparsamhetens lag, vad som kan göras med mindre,
skall icke göras med mer. Icke minst inom
språkens värld är denna lags efterlevnad av stor
betydelse, ty ju mera kortfattat, »koncist», ett uttryck
är, desto bättre verkar det. Icke förty brytes
häremot gladeligen, och detta icke blott av mindre
goda stilister, vilkas specialitet det ju är att bruka
överflödiga ord, att så att säga »bruka större våld
än nöden kräver». Jag vill även här nöja mig
med ett par exempel, men dessa så mycket
vanligare. Förr skrev man, och vi gamla skriva ännu
alltjämt »det är rätt vanligt, rätt förklarligt, rätt
ofta» o. d. Nu däremot träffar man, särskilt i
tidningspressen, ideligen »rätt så vanligt, rätt så
förklarligt, rätt så ofta» o. d. Till alla dessa så måste
man med Ehrensvärd ropa: »Vad gören I här?»
Jag kan icke utfundera något rimligt skäl, ty jag
kan ej finna, att ens den minsta betydelsenyans
åstadkommes genom detta så.

Ännu vanligare är följande fall. I Svenska
akademiens ordbok angavs år 1900 såsom en »ny
användning» av verbet använda, att det »i mindre
vårdad framställning» utbyttes mot använda sig
av genom efterliknande av konstruktionerna
begagna sig av och betjäna sig av. Nu blott 24 år
efteråt, tror jag icke man kan uppleta en författare
av den något yngre generationen som ej skriver
(och säger) »använda sig av detta medel, använda
sig av medhjälpare» o. s. v. i oändlighet. Varför
har man så förälskat sig i detta sig av? På
förfrågan har jag fått svaret, att därigenom
framkommer en fin betydelsenyans. Den måtte vara mycket
fin, ty för min del kan jag ej upptäcka någon
skillnad mellan att »använda ett medel» och »använda
sig av ett medel» o. s. v. Jag vill alltså även här
se lex parsimoniæ åtlydd.

En annan nymodighet är det oförklarliga
utrotningskrig som föres mot det vackra svenska
verbet trygga. Jag tror inte jag på de sista tio
åren sett till det i svensk skrift. Det ersättes nu
av säkra, som tydligen tillkommit genom en
nödtorftig försvenskning av det danska sikre, tyska
sichern. Men vad skall ändringen tjäna till? De
båda orden äro, så vitt jag kan förstå, alldeles
liktydiga. Men nog låter det i mitt tycke mycket
bättre att trygga sina besittningar än att säkra dem.

Någonting som jag däremot skulle vilja utrota
är det tyska ost som spökar i vissa ord, där en
ärlig svensk använder (icke »använder sig av»)
öst. Vi läsa dagligen ostkustbanan, ostkusten,
ostlig riktning. Vadan detta? För mig är det helt
enkelt osmakligt, t. ex. då »fläktarna komma från
ostkanten», i stället för från östkanten. Formen
ost- bör man efter min mening använda (icke
»använda sig av») endast i sjömansspråkets nordost,
ostsydost, ostvart o. d., samt naturligtvis i vissa
främmande länders namn t. ex. Ostindien och
möjligen Ostpreussen.

Vacklan råder för närvarande mellan islänning
och isländare, av vilka former den förra väl är
den vanligare i den vetenskapliga världen, den
senare däremot — som det tycks — i
tidningspressen. Av dessa båda former måste jag på det
bestämdaste anbefalla den förra, icke blott därför,
att den är den ursprungliga (isländskt islendingr),
utan väsentligen av ett helt annat och i mina ögon
mera talande skäl. Man synes nämligen i
allmänhet ha förbisett följande viktiga ordbildningsregel.
Av länders namn på -land bildas innevånarnas
namn så gott som undantagslöst på -länning, då
fråga är om skandinaver, t. ex. dals-, gott-, hall-,
norr-, små-, sörm-, upp-, värm-, västman-, ölänning
m. fl. svenska fall; jfr. nord-, vest-, østlending
m. fl. norska. Då däremot fråga är om främmande
länders innevånare använder man (icke »använder
man sig av») -ländare, aldrig -länning, t. fr. flam-,
elds-, grön-, holl-, ir-, kur-, liv-, newfoundländare.
Det är därför tydligt att vi genom att begagna
formen isländare väcka föreställning om att Island
är ett för oss främmande land, likställt med Irland
m. m., under det att islänning är ett vittnesbörd
om att landet hör till Skandinavien. Valet bör
då ej vara oss svårt.

Samma resonemang kan nu lämpligen föras i
fråga om Finlands folk. Här i Sverge kallas det
vanligen finländare, sällan finlänningar, under det
att i själva Finland vacklan råder mellan båda
formerna, dock ännu med övervikt för den förra.

I den mån vårt hopp om att Finland ansluter
sig till den övriga Norden är starkt, böra vi alltså
ivra för att finlänning blir enrådande. Detta är så
mycket mera tillbörligt, som vi redan ha
nylänning och ålänning för innevånare i två landskap
inom Finlands gränser, ja till och med estlänning
och ingermanlänning såsom minnen av deras
länders forna samhörighet med Sverge.

På tal om vacklande former må erinras om
den pågående striden mellan Tjeckoslovakien och
Tjeckoslovakiet. Det sistnämnda, som är yngst
bland de här påtalade nymodigheterna, är först
för ett par år sedan bildat av Harald Hjärne och
sedan, väl på hans auktoritet, upptaget av ett par
tidningar, under det att de flesta väl ännu fasthålla
vid den andra, äldre formen. Och däri göra de
enligt min och andra språkkarlars mening rätt. Mot
Tjeckoslovakiet talar nämligen mycket. Det är
bildat efter Turkiet och kräver därför också ett uttal
med tonvikten på i, men de lära väl vara snart
räknade som idas lägga sig till med detta uttal,
som är tungt och strider mot accentueringen av
folknamnet slovaker samt dessas land Slovákien
(skall detta också nu ändra namn?), som är
bildat till folkets namn såsom Trakien till traker o. d.
Och varför skall den sällsynta typen Turkiet vara
normgivande och icke fastmer den vida vanligare
typen Trakien (Albanien, Asien, Britannien, Italien,
Rumänien, Serbien, Sicilien, Spanien o. s. v.)? Kort
sagt: denna ändring är varken nödig eller nyttig.

Till sist må ännu ett -t beivras. Man får
numera ej sällan se formen psyket ’själen’. Då det
grekiska ordet är femininum och då vi ha massor
av ord på -e med bestämd form på -n, så förstår
jag inte varför »min psyke» skall utbytas mot mitt
psyke till likhet med spöke(t), byke(t) och dike(t).
Det är väl rimligare att psyke (som ju
personifieras som kvinna) får sällskapa med make, pojke,
för att inte tala om det ungefär liktydiga tanke.

Till sist frågas: varför skall det gamla »goda»
ordet skräckvälde utbytas mot terror, som nu
skräpar överallt? Det förra begripes ju av var man;
ej så det sednare, som är snobberi.

*



Tio budord till dem som ämna anta
nytt släktnamn.

1. Namnet bör om möjligt vara nytt d. v. s.
ej redan befintligt. Motivering för detta
självklara, och numera av justitiedepartementet
krävda önskemål torde vara överflödig.

2. Det bör vara ett släktnamn, d. v. s. icke
utgöras av ett nu gängse dopnamn. Lika principvidrigt 
som det är att, såsom dock ofta skett, döpa
barn till Retzius, Sabelfält, Sönnerberg o. d., lika
olämpligt är det att öka den för övrigt alldeles
osvenska (väsentligen tyska och judiska)
familjenamnsgruppen Magnus, Marcus, Martin, Paul,
Raphael, Samuel, Valentin o. d. Och visserligen
må sammanställningar som de faktiska Hildebrand
Hildebrand och Hugo Hugo kunna ha sitt av
historiska eller pietetsskäl motiverade berättigande,
men äro ju annars mera ad observandum än ad
imitandum.

3. Det bör vara svenskt, d. v. s. icke
utländskt eller bärande en främmande prägel. Är
släkten ursprungligen utländsk, så är det ju
alldeles i sin ordning att den av skäl som både pietet
och historiskt sinne diktera heter Anjou (franskt),
Beskow (vendiskt), Gleerup (danskt), Leczinsky
(polskt), May (engelskt), Morales (spanskt) o. s. v.
Men är man svensk borde väl redan ett minimum
av nationell stolthet förbjuda att man, såsom dock
allmänt skett, i och genom val av namn sådana
som Boulogner, Browner, Oldenheim o. d. ger sig
sken av att vara fransman, tysk o. s. v., blott icke
svensk.

4. Det bör, om det verkligen är svenskt i
fråga om ljud och bildningssätt, ej bortskymma
detta förhållande genom en tillkrånglad (falskeligen 
såsom »dekorativ» ansedd) och icke svensk
stavning, såsom skett t. ex. i namnen Leuwgréen,
Pehrszon, Rohsén, Sthén, Phiel eller de vid en
nyss försiggången namntävlan föreslagna
Dældhjoorth, Foornbalckh, Runestaavh m. fl. missfoster.

5. Det bör vara verkligt språk och icke en
godtycklig sammanställning av mer eller mindre
uttalbara bokstäver, såsom fallet är i det redan
befintliga Axys och de vid nämnda tävling
föreslagna Arolk, Bebörn, Biall, Nirten, Ortav, Syerckel,
Urjon, Åkgamed m. m. d.  Skulle de sistnämnda
möjligen vara hämtade från hottentottskan eller
något annat mig obekant exotiskt språk, så
fördömer jag dem dock i kraft av budet 3 här ovan.

6. Det bör icke vara anstötligt såsom det
redan i bruk satta Hata och det föreslagna Brunsten. 
Ja, även förslaget Änne torde vara betänkligt, 
åtminstone i Filipstad.

7. Det bör ej väcka löje eller inbjuda till
drift, såsom onekligen fallet är t. ex. med de
föreslagna Allting, Drift, Gärdesgård, Janej, Smatterhorn, 
Snacke, Torvel (d. v. s. örfil), Trinder och
Trindett. Även rim och alliteration skada det
estetiska intrycket, vadan jag avråder från
upptagande av de ävenledes föreslagna Näckenbäck
och Krusenkrans.

8. Det bör ej vara pråligt, vilket lätt slår
över i det löjliga. Liksom det alltid är förenat
med en viss risk att döpa sin dotter till Ängel, så
är det ock, skulle jag tro, väl vågsamt att lägga
sig till med något av de föreslagna namnen
Gullgruva, Ledarstjärna, Lejonman, Ädelklinga och
deras gelikar.

9. Det bör vara så kort som möjligt.
Ossiannilsson och Anderssontesch torde redan ha nått
gränsen för det från praktisk synpunkt lämpliga,
vilken jag fruktar överskridits av
Wellander-Johansson och Grawenhorst-Lövenstierne, för att
nu icke tala om Walter von Hülphershausen och
von Lantingshausen von Höpken, som nog beröva
sina ägare och skrivare många stunder, som kunde
angenämare eller nyttigare användas. Hurusom
det till och med kan vara farligt att bära ett långt
namn, visar ju det öde som drabbade den
numera beryktade kyrkoherden Melkorstadindal, han
som av äldre forskare blev kluven itu och
uppdelad på två personer.

10. Det bör så vitt möjligt vara på något sätt
karaktäriserande, t. ex. genom att antyda
härstamning från viss ort eller person, förkärlek för
viss (krigisk eller fredlig) sysselsättning, uppskattning 
av viss (kroppslig eller andlig) egenskap
o. s. v. Det vanligaste och mest genuint svenska
tillvägagångssättet härvidlag är att på grundval
av hemortens namn bilda sitt eget, t. ex. Björk,
Björke, Björking, Björkling m. m. efter Björkefors 
o. d. Emellertid må ej helt utmönstras det hos
oss visserligen aldrig riktigt hemmastadda, men
så mycket mer hos våra norska och danska
bröder gängse bruket att upptaga ortnamnet i sin
helhet oförändrat. Sådana fall som Påboda och
Kabbarp visa nämligen, hur lätt och naturligt det
faller sig för oss att upptaga själva ortnamnet till
släktnamn, till och med innan det anammats av
den ifrågavarande personen själv. Lika litet kan
jag instämma i den ofta hörda generella
förkastelsedomen över namn på -son. Bildningsprincipen 
är urgammal, ursvensk, historiskt upplysande
och rätt tillämpad väl värd att få fortleva. Då
vi alla väl äro ense om att klandra tillkomsten
av en ny Andersson, Johansson eller Pettersson,
så är det ej, eller bör åtminstone ej vara därför,
att dessa namn ändas på -son, utan emedan de
äro så vanliga och därför icke ändamålsenliga.
Men mot Ragnarsson, Siggesson, Ulfsson o. d. kan
ingenting med fog anmärkas. Tvärtom. De ha
bland annat den förtjänsten att otvetydigt ange det
bäraren härstammar från dig, »du gamla, du fria,
du fjällhöga Nord», och att han åtminstone till namnet 
vill räknas bland »söner av ett folk som blött».

*


Moderna bostadsnamn.

Liksom i äldre tid en person ofta fick ett till en
början kanske tillfälligt, men så småningom
till fast benämning övergående namn på grund av
sitt utseende, sin karaktär, sitt yrke o. d., t. ex.
Swart, Unge, From, Spak, Puke (d. v. s. djävul),
Kämpe, Skytte, Bonde, så ha våra hus och hem
älst och ännu för icke så länge sedan fått sina så
att säga självvuxna namn på grund av nejdens
beskaffenhet, ställets läge, storlek eller ålder i
förhållande till andra orter, bosättningsförhållanden,
speciell användning, innebyggare o. d. Sådana
namn äro t. ex. Berg, Ås, Dal, Sund, Vik, Fors,
Näs, Strand, Lund, Hult 'skogsdunge’, Äng, Heden,
Långholmen, Österby, Storegården, Gamleby,
Nygård, By, Torp, Säter, Bro, Skattegården,
Prästbol 'kyrkoherdeboställe’ o. d.

Men liksom sedan några få århundraden
tillbaka man icke blott, såsom redan tidigare skett,
genom en särskild döpelseakt tilldelar en
nytillkommen världsborgare ett förnamn, utan även
denne själv vid sitt utträde i det verksamma livet
genom ett fritt och ofta godtyckligt viljebeslut
lägger sig till med ett s. k. familjenamn — såvida
icke redan någon av hans förfäder företagit denna
åtgärd — ett namn som ofta har föga eller intet
att skaffa med hans personlighet eller
levnadsförhållanden, så ha på de senare århundradena även
många mänskliga boningar erhållit vad man i
motsats till de ovannämnda självvuxna namnen skulle
kunna kalla dopnamn. Ty numera går vanligen
så till, att de först efter mer eller mindre
grundligt övervägande och ofta överläggning
familjemedlemmarna emellan genom ett viljebeslut
tillskapas, med ens — och icke såsom de förstnämnda
namnen endast så småningom — sättas i bruk och
gärna samtidigt genom »lagfart» eller andra
åtgärder få officiell bekräftelse, liksom då det
personliga dopnamnet inregistreras i kyrkboken, eller
ett nyskapat familjenamn vinner Kungl. Maj:ts
godkännande.

Vid detta ortnamnsdop har man gått till väga
på flera olika sätt.

Brast uppfinningsförmågan eller ville man
hugfästa ett särskilt älskat namn, såsom det gamla
hemmets, fosterbygdens, fäderneslandets o. d., så
tillgrep man samma utväg som då en fader
uppkallar sin nyfödde arvinge efter en älskad eller
ärad anförvant. Vi känna ju till denna företeelse
i synnerhet från emigrantvärlden, där dylika
»uppkallelsenamn» i alla tider varit mycket vanliga.
Liksom Frankfurt an der Oder är uppkallat efter
Frankfurt am Main av utvandrare från sistnämnda
ort, eller liksom New York och New Orleans åter-
återuppliva de engelska och franska hemlandens York
och Orleans, så fick den svenska kolonien i
Amerika på 1600-talet namnet Nya Sverige och inrymde
bl. a. orterna Uppland, Älfsborg, Nya Göteborg
och Nya Vasa.

Att dylik uppkallelse hos oss förekom, om ock
sällan, redan under medeltiden, framgår av de två
av J. Steenstrup och O. Lundberg framdragna
fallen, nämligen gården Troyborgh i Lund, nämnd
1358 och tydligen uppkallad efter den berömda
borgen Troja, samt det ursprungliga
kyrkohemmanet Kanteborg i Vänersborgstrakten, som
skrives Kantelberg 1540 och uppkallats efter den
engelska vallfartsorten Canterbury.

Det älsta från nyare tid mig bekanta
exemplet på ett uppkallelsenamn inom Sveriges egna
gränser är det lilla Vittensten i Örebro län
(numera även namn på bl. a. ett ställe i Värmland,
som förr hette Hvita sten). Detta är omkring år
1600 uppkallat efter slottet Wittensten i Estland,
som av ryssarna stormades år 1573, varefter Ivan
den förskräcklige lät steka den tappra svenska
besättningen på spett, men det återerövrades av
svenskarna år 1581, tilldragelser som tydligen och
med allt skäl gjorde djupt intryck här hemma i
Sverge. I än senare tid är det synnerligen
vanligt att på samma sätt uppkalla mindre ställen
efter utländska städer och slott. Till Selma
Lagerlöfs bekanta hem Mårbacka höra t. ex. torp med
namnen Berlin, Prag o. d. Vid Grycksbo bruk
bära arbetarebostäder sådana namn som Chikago,
Lissabon och Milano. Andra här och där hos oss
anträffade dylika namn äro Albano (efter den lilla
staden utanför Rom), Alhambra, Altona (i minst
fem fall), Chateau-Margot (d. v. s. Ch. Margaux,
varifrån det bekanta vinet kommer), Gibraltar,
Manilla (på minst åtta håll, varav det mest
bekanta är dövstuminstitutet på Djurgården), Paris,
Port Arthur, Tivoli (efter staden utanför Rom).
Bland inhemska namngivare må nämnas
Bäckaskog, Halland, Stockholm och Uppsala (i ej mindre
än åtminstone 22 fall, varav dock åtskilliga torde
icke bero på uppkallelse).

Med synnerlig förkärlek uppkallas inom vissa,
isynnerhet frireligiösa, kretsar bibliska orter såsom
Betanien, Betesda, Betlehem, Emaus (minst 19
fall), Salem, ja även sådana till sin existens
tvivelaktiga som Eden och Paradis eller Paradiset
(minst 17 fall). Nära dessa sistnämnda stå de
fornnordiskt mytologiska namnen: Gimle, Manhem
(minst 20 fall), Valhall eller Valhalla o. d. samt
det från Tegnérs Fritjofs saga hämtade Baldershage.

Men det är icke blott levande eller döda
ortnamn som på detta sätt gå igen. Liksom
förkärleken för en viss ort stundom leder till att
personer få dess namn i dopet, t. ex. då svenska gossar
heta Leipzig och Skövde eller flickor Vienna (d.
v. s. Wien) och Ludvika, så får på alldeles
omvänt sätt en älskad eller vördad person ge namn
åt en ort. Dylika »hyllningsnamn» ha mycket
gamla anor. Det spanska Saragossa bär Cæsar
(d. v. s. kejsar) Augustus namn, Breslau den polske
fursten Wratislaws, huvudstaden i Förenta
staterna general Washingtons, en stat i Australien
den engelska drottningen Victorias o. s. v. På
samma sätt fick en gång hos oss en nybildad
socken i Värmland Gustav (IV) Adolfs namn, och
tre socknar i Norrland utbytte underdånigst sina
gamla goda namn Viska, Bergvattnet och Volgsjön
mot hans gemåls Fredrika, Dorotea och Vilhelmina.

Vida vanligare än att sålunda ett personnamn
utan vidare upptas såsom ortnamn är dock, att
det får ingå såsom första beståndsdelen i ett på
mer naturligt sätt bildat. Liksom t. ex.
Frans-Josefs-land i Norra ishavet innebär en hyllning åt
den gamle österrikiske kejsaren, så avse Karlskoga
i Värmland, Kristianstad, Karlshamn och
Örnsköldsvik att för evigt hugfästa namnen av de om
dessa orter mer eller mindre högt förtjänta Karl IX,
Kristian IV, Karl XI och landshövding Örnsköld.
Åt detta mod ha även sådana av forno gängse
oklanderliga namn som t. ex. Tingvalla, Brohamn,
Bogesund och Döderhultsvik fått skatta, då de
utbytts mot Karlstad, Kristinehamn, Ulricehamn och
Oskarshamn till ära för regenterna Karl IX,
Kristina, Ulrika Eleonora och Oskar I.

Av dylika artighetsbetygelser vimlar det i vår
modernaste namngivning. Liksom Inedals
sockerbruk av bolagets styrelse fått detta namn till ära
för fru Josefina Smitt, så lider det väl intet tvivel,
att flertalet av våra Eriksberg (minst 155),
Marieberg (135), Gustavsberg (131), Anneberg (95) eller
Karlslund (168), Marielund (138), Annelund (99)
eller Fredriksborg (32) o. s. v. beror på ett dylikt
motiv, som i ett sådant fall som Salomonsbesök
rentav gör intrycket av fjäsk. Ett par hithörande
nymodiga typer av utländskt ursprung visa en,
man kan väl säga oroväckande benägenhet att
föröka sig på inhemska namntypers bekostnad.
Den ena är den isynnerhet i Sydsverge vanliga,
på danskt inflytande beroende, på -minne, t. ex.
Gustavs-, Haralds-, Idas-, Johannes-, Peters-,
Selmasminne o. d., varav ensamt i Luggude härad
över 50 fall. Den andra är den från England
lånade på -hill, d. v. s. kulle, t. ex. Anne-, Emy-,
Eriks-, Ethels-, Geijers-, Lovise-, Margrete-, Marie-,
Ragne-, Robertshill o. d., varav ensamt i
Brännkyrka socken vid Stockholm 31 fallSe R. Jirlows intressanta och även flera andra
av de här behandlade namntyperna belysande uppsats
Villanamnen i Brännkyrka publicerad i Samfundet Sankt
Eriks årsbok 1914.. Helt igenom
utländska äro t. ex. Cityhill (av city ’stad’) och det
danska Annelyst (av lyst ’lust’).

Det sista exemplet visar oss, att man börjat
i stället för de av gammalt brukliga och för
ortnamn så naturliga slutlederna -berg, -dal, -holm,
-lund o. d. — vilka visserligen nu ofta högst
olämpligt användas även då stället ingalunda har att
bjuda på något berg, någon dal o. s. v. — begagna
mera fantasirika ord, som ange vad man av det
nya hemmet väntar sig eller om detsamma tror.
Sådana fall äro de visst icke i allo tilltalande
Oskarslycka (där knappast ordet åkerlycka ingår)
eller Kristine-, Lovise-, Olivie-, Sofiefred. Det
mest omtyckta av dessa nya namnslut tycks vara
-ro, t. ex. Karlsro (redan minst 94 fall), Sofiero
(29), Betty-, Elins-, Kristine-, Marie-, Villiamsro
o. d., varav ensamt i Brännkyrka 50 fall.

Ett par av dessa namn på -ro, nämligen det
över hövan fredliga Fridensro och Sommarro
(redan minst 18 fall), ha övergivit principen att som
förra led använda ett personnamn och äro sålunda
rena »fantasinamn» med nyss angiven innebörd.
Andra bildningar med samma läggning tillskapas
nu dagligen. Ingen av dessa åtnjuter en sådan
popularitet som Fridhem, vilket redan hunnit bli
Sverges vanligaste namn med minst 370
representanter. I samma stil gå Lugnet med 174 fall,
Hvilan med 48 och Freden med 17. Det kan ej
nekas, att när man träffar dessa massor av namn
på -fred och -ro, alla dessa Fridhem, Lugnet och
Hvilan, så gör det hela ett något mjäkigt intryck
och avger i alla händelser ett märkligt vittnesbörd
om vad det är som svensken nu för tiden mest
av allt åtrår. Det gör därför ett rentav
uppfriskande intryck, när man i Blekinge stöter på
ett, visserligen väl djärvt tilltaget, namn som
Vällust. Anspråkslösare te sig då Nykterheten, Nöjet,
Hälsan, Hemmet (30 fall), Tillflykten, Tystnaden,
Ensamheten, Ingenting och Tuggalitet.

De båda sistnänmda namnen ha fört intill eller
över gränsen mot »skämtnamnen» och
»smädenamnen». Till de förra höra Tittut, Tittin, Slinkin
(krogställe i Skåne), Bidalite (9 fall, mest f. d.
krogar); till de sednare naturligtvis Fåfängan,
Svältestorp och Helvetet. En mera skämtsam
spefullhet röja Brödlösa, Mjöllösa och det närkiska
Galet satt, så kallat emedan huset enligt
grannarnas åsikt blev illa placerat. Att även allvarliga
tjänstemän stundom tillåta sig att skämta, bevisar
Helås järnvägsstation i Västergötland, som av
vederbörande så döpts, emedan eller kanske trots
att den ligger i Halvås socken.

Detta exempel erinrar om den sista namngrupp,
som jag här aktar nödigt att beröra, nämligen de
rent godtyckliga namnbildningarna, vilka äro att
observera, men icke att imitera. Jag tänker då
på sådant som Flerohopp i Kalmar län, hopsatt
av bitar ur famljenamnen Fleetwood, Rothlieb och
Hoppenstedt, eller Matsneke och Nidolf i
Västerbotten, tillkomna genom bakframläsning av
familjenamnen Ekenstam och Flodin.

I anslutning till ovan gjorda framställning av
de nutida namnbildningstendenserna skall jag nu
framlägga min mening om de synpunkter som vid
skapandet av nya namn rättvisligen böra beaktas.

Denna min mening sammanfaller i det
väsentliga med den, åt vilken Sahlgren i all korthet givit
uttryck i sin uppsats »Vad skall stugan heta?»,
Uppsala 1912 (Studentföreningen Verdandis
tidningsartiklar nr 246), en uppsats varur jag hämtat
den ovan förekommande uppgiften om utbredningen
av namn på -minne i Luggude härad.

Jag börjar då med att framhålla vad jag
anser icke böra äga rum:
1.	Ändra icke utan nödtvång ett ställes av
gammalt brukliga namn. Jag säger »utan
nödtvång», ty ett dylikt må ju billigtvis anses
föreligga, då namnet är smädligt, grovt eller på annat
sätt sårande för de på stället boende. Det är
ingenting att säga om, att Dyngevik omkring 1750
utbyttes mot Dingelvik (gods och järnvägsstation
i Dalsland); att Boverud i Värmland — som ej
kommer av bov, utan av det gamla mansnamnet
Bove = Bo, men som ju lätt kunde misstolkas —
ävenledes på 1700-talet ändrades till Bofasterud;
att de västgötska Lustorp och Skitnabråten samt
det jämtländska Tjuvvattnet nyligen på begäran
fått sig officiellt tillerkända namnen Lystorp,
Skogen och Tuvattnet; eller att bönderna i det gamla
Jäklaberg efter att en tid ha dragits med det föga
förbättrade Gäckelgärde nu 1912 åt sig utverkat
namnet Östäng. Och möjligen kan man förlåta de
närkiska och västgötska Svinavad, Svinäcker och
Svinabäcken att de nu uppträda som Svennevad,
Svenäcker och — med onödigt stor ändring —
Tidalund, ehuruväl det tyska Schweinfurt, som just
betyder »svinavad», än i dag med heder bär sitt
namn, och vi ha en mängd svenska Svinbäcken,
Svinhult, Svinåsen o. d., som ej synas ha vållat
sina ägare någon olägenhet, lika litet som någon
skäms för att heta Svinhuvud. Om tycke och
smak skola vi emellertid icke disputera. Men —
drottning Ulrika Eleonora i all ära — varför kunde
icke Bogesund få behålla sitt ärliga namn i stället
för att utpyntas till Ulricehamn, många andra
dylika fall att förtiga. En komplimang däremot åt
Arvika, som efter att 1811—1821 ha burit det mera
prunkande namnet Oskarsstad återgick till det
gamla namnet och behöll detta, även då det 1911
blev stad.

2.	Undvik såvitt möjligt uppkallelsenamn. Tag
åtminstone icke någon mera bekant orts namn, ty
sådant leder ofta till ledsamma förväxlingar.
Kallar man, såsom i Jämtland skett, sin gård för
Hälsingland, så får man finna sig i att ens post
ibland går åt Hälsingland i stället för Jämtland.
Oskadliga äro emellertid, åtminstone från denna
postala synpunkt, de mytologiska namnen, typen
Valhall eller Paradiset. Vore de blott i allmänhet
litet mindre anspråksfulla!

Utländska ortnamn böra naturligtvis vara
principiellt uteslutna. Det franska över Potsdam
importerade Sans Souci, de norska Sagatun och
Solhaug (närmast naturligtvis hämtat ur Ibsens drama),
Japan och Kina, Belgrad — Leningrad ha vi ännu
ej hunnit att lägga oss till med — höra ej hemma
på svensk mark.

3.	Tillgrip heller aldrig andra utländska ord
som namn eller namnbeståndsdelar. Sådana äro ett
fattigdomsbevis. Bort därför icke blott med
sådana osmakligheter som Canzonetta, Castagna,
Chateau d’eau, Seaview (i Halland), Sweet home,
utan även med typen Margretehill, för att nu inte
tala om Cityhill! Skall verkligen Annehill (redan
befintligt i minst 20 exemplar) vara finare — att
det är snobbigare är säkert — än Annehäll (blott
anträffat i två fall) eller Annehall (blott 1) eller
varför inte, om nu ett ord med betydelsen »kulle»
skall vara med i spelet, Annekull (hittills obefintligt)?

4. Låt för all del bli att ta ett namn, som
enligt vad man genom en blick i vår officiella
»Post- och telegrafortförteckning» (1909 med
supplement 1920) kan övertyga sig om, redan har fått
stor spridning. Då ha vi minst 370 Fridhem,
229 Berg, 219 Torp, 174 Nygård, 168 Karslund,
155 Eriksberg, 149 Rosendal, 138 Marielund, 135
Marieberg, 131 Gustavsberg o. d., så kan det
sannerligen vara nog. Snarare borde dylika
motsvarigheter till Andersson, Pettersson och
Lundström själva ändras. Åtminstone borde varje
försök till deras förökande av vederbörande
myndighet avstyras.

5. Upptag ej ett personnamn oförändrat till
ortnamn. Gustav och Gustav-Adolf — namn på
socknar i Skåne — äro och böra få fortfara att vara
namn på människor, ej på terränger. Vida
rimligare är då den särskilt på Gottland och i Dalarna
vanliga typen Gustafs, Biskops, Skånings, d. v. s.
Gustavs o. s. v. gård, alldeles som ju dagligdags
»gå till Petterssons» får betyda »gå till Petterssons
(familj och) gård».

Varför kunde t. ex. ej de nyligen tillskapade
villanamnen Elisif, Frideborg, Ingrid och Karola,
om nu husfruns eller någon annan dams namn
ovillkorligen skulle förevigas, åtminstone få formen
Elisifs o. s. v.

6. Var mycket granntyckt i fråga om poetiska
namn. Arla och Särla, Fågelsången och Lyran ta
sig ju rätt bra ut, men Junifrid, Sorgenfri,
Välkomman och än mer Oskulden snudda vid det löjliga.
Att barocka namn, d. v. s. sådana som sakna alla
analogier och sålunda strida mot svenskt
språkbruk, — t. ex. Brännkyrka-namnen Carborator,
Moritehi, Saraldo och Zideon — icke böra
ifrågakomma, är nästan överflödigt att påpeka. Typen
Matsneke borde av namnhygieniska skäl förbjuda
sig själv.

7. Tag icke ett alltför »beskedligt» namn.
Sedan vi nu förutom alla Fridhem, Hvilan, Freden
o. s. v. samt massor av namn på -ro producerat
174 Lugnet, kunna vi vara lugna för att svenska
folket tillräckligt energiskt betonat sin fredskärlek.
Det kanske vore mera tidsenligt att slå sig på
skapandet av namn, som röja en smula kurage.

8. Gör om möjligt icke namnet långt. Sådant
som Bildhuggarelyckan och Jungfrubacken blir
sannolikt snart nog, åtminstone i vardagstal, förkortat
till Lyckan och Backen.

9. Giv ej namnet en falsk karaktär genom
att däri använda missvisande ord. Kalla ej
stället för Berget eller Anneberg om det ligger i en
dal, ej Skönvik om det saknar spår av vatten, ej
Lunden eller Erikslund, om det blott har på sin
höjd ett par fruktträd och några bärbuskar. Mot
denna enkla regel syndas emellertid
förvånansvärdt mycket.

Mitt tionde och sista bud må i korthet
framhålla vad som i stället bör göras. Försök att finna
ett namn som på något sätt karakteriserar stället,
så att man kan säga, att det förtjänar sitt namn.
Skogshem bör ligga i skog, Bergshyddan på eller
vid berg, Kullaskog bör bjuda på båda delarna.
Björkbo, Ekbacka, Furhult, Granlid böra äga de i
namnen ingående trädslagen. Axelsbo och
Eriksbol böra erinra om första ägaren eller
grundläggaren. Råder i en viss nejd ett för denna trakt
mer eller mindre egendomligt namnskick, kan man
gärna följa dylik gammal tradition. Då t. ex. i
Dalarna och på Gottland det vimlar av Larsarve,
Matsarve, Prostarve, Bondarve o. d., så passar ett
nyskapat Adolfsarve eller Majorsarve i denna
omgivning bra liksom i Bergslagen ett Ivarsbänning
omgivet av redan befintliga Andersbänning,
Håkansbänning o. d. Att upptaga rena dialektord
eller utdöda ord ur fornspråket skadar ej heller.
Hcissle är i mitt tycke trevligare än det liktydiga
Hasselskog och det utdöda Ältne (d. v. s. almskog)
än det därmed sammansatta Älmeshult eller ett
nybildat Almskog.

Till sist må påpekas, att därest ens
uppfinningsförmåga skulle visa sig svag, kan den
väsentligen upphjälpas genom studium av den
ovannämnda Post- och telegrafortförteckningen, som ej
blott upplyser om vilka namn som på grund av
sin talrika förekomst böra undvikas, utan även om
dem som äro så sällsynta, att de utan skada kunna
tillgripas. Men framför allt ger den åt en tänkande
läsare många goda uppslag till helt nybildade namn.
Låtom oss få så många sådana som möjligt!

*



Det svenska riksspråket.

Om det mänskliga talspråkets ålder och
ursprung vet man så gott som intet. Att det
uppstått på grundval av lätena, som vi ju ha
gemensamma med våra anförvanter djuren, därom
är man väl numera ense. Men huru dessa till
verkligt språk upphöjda läten varit beskaffade till
kvalitet, kvantitet och antal, liksom ock hur den
naturligtvis blott småningom och gradvis skeende
utvecklingen närmare angivet försiggått, är mer
än ovisst. De flesta antaga ännu, att urorden
väsentligen utgjorts av enstaviga känsloutbrott av
typen aj, puh, tvi, hm eller ljudmålningar som pang,
vov(-vov), jam(-jam), eller driftyttringar som hej,
vyss, hysch, vilka först senare genom
sammansättning eller annan förlängning givit upphov åt de
långa ord och ordkomplexer, varpå dels
ålderdomliga kulturspråk, dels en mängd nutida naturfolks
språk äro så rika. Men andra antaga tvärtom, att
språket börjat med långa, melodiskt rikt varierade
och alltså närmast med gnolande, jodlande och
fågelkvitter likartade utgjutelser av typen tralalala,
kukeliku, killevillevippbombom, som sedan
förkortats och förenklats. Troligen gäller här som så
ofta icke ett »antingen—eller» utan ett »både—och».
Emellertid känner man intet nutida språk av så
primitiv beskaffenhet, att dess upprinnelse ur
dylika interjektioner av ena eller andra slaget
framlyser. Och detta förhållande är mindre underligt,
då språket förmodligen är lika gammalt som
människosläktet överhuvud och alltså haft god tid på
sig för att förändras från sin ursprungliga
beskaffenhet.

Då språket sålunda rimligtvis har många hundra
tusen års anor, är det tämligen självfallet, att vi
ej heller äro i stånd att besvara den frågan,
huruvida de till ett antal av åtminstone inemot tre tusen
uppgående tydligt skilda, d. v. s. sinsemellan
oförståeliga språk, som nu talas på vår jord, antingen
— såsom väl de flesta hålla före — härstamma
från ett och samma urspråk, som på grund av
folkens isolering från varandra och deras olika
naturbeskaffenhet på olika sätt förändrats och
sålunda lett till den nuvarande babyloniska
förbistringen, eller om man har att antaga flera
oberoende av varandra på skilda punkter av jordytan
uppkomna urspråk. Emellertid har man redan
lyckats sammanföra en mängd språk till var sin
s. k. språkstam, varmed man förstår en grupp
av språk, som bevisligen härstamma från ett och
samma äldre språk, deras numera utdöda
»moderspråk». Den språkstam, till vilken svenskan hör,
kallas oftast den indoeuropeiska, emedan de
dithörande språken sträcka sig ända från Indien
till Europa (med dess kolonier). Det är icke
omöjligt, att man snart nog lyckas uppvisa
gemensam härstamning för denna språkstam och den
uraliska, dit de finsk-ugriska språken (finska,
lapska, ungerska m. fl.) och samojediskan höra;
kanske ock för den indoeuropeiska och den
hamitisk-semitiska, dit t. ex. det hamitiska språket egyptiska
och de semitiska språken arabiska, hebreiska och
assyriska höra. I så fall skulle nästan alla jordens
kulturspråk komma att visa sig tillhöra en och
samma språkstam.

Det indoeuropeiska moderspråket — vars
hemvist ännu icke nöjaktigt fastställts — har allra
minst fem tusen år före Kristi födelse börjat
splittras i flera dotterspråk, av vilka vart och ett för
sig återigen ligger till grund för var sin av de
mindre språkgrupper, som man kallar
språkfamiljer, och av vilka i förevarande fall de
viktigaste äro den ariska (dit t. ex. sanskrit,
zigenarspråket och persiskan höra), den slaviska (t. ex.
ryska, bulgariska, serbo-kroatiska, tjeckiska, polska),
den grekiska, den italiska (t. ex. latin och dess
dotterspråk italienska, spanska, portugisiska,
franska, rumänska m. fl.) och den germanska, dit
svenskan hör. Den nära samhörigheten mellan
alla dess numera skenbart för varandra så
främmande språk framgår otvetydigt av det
förhållandet, att varje ljud i ett av dessa språk efter en
fast regel motsvaras av ett visst bestämt ljud i
vartdera av de andra, så att t. ex. mot sanskr.
bhrātar svarar det ry. brāt, grek. phrāter, lat.
frăter, sv. broder och likaså mot sanskr. bhărati
det ry. beret, gr. pherei, lat. fert, sv. bär o. s. v.

Den germanska språkfamiljen — vars
hemvist helt säkert var södra Skandinavien (till
Trondhjemsfjorden och Dalälven) och norra Tyskland
(till Harz) — bibehöll visserligen vida längre än
flertalet av systerfamiljerna det indoeuropeiska
moderspråkets viktigaste drag, så att man först
sedan den s. k. ljudskridningen (varigenom t. ex.
b, d, g blevo p, t, k och p, t, k, blevo f, th, ch)
genomförts, förmodligen något efter år 1000 f. Kr.,
kan tala om utpräglat germanskt språk. Men på
grund av språkområdets nyss nämnda stora
utsträckning splittrades den dock naturligtvis i sin
tur så småningom alltsedan något mer än fyra
tusen år före Kristi födelse vid vilken tid våra
förfäder med säkerhet uppträdde här i Skandinavien,
uti flera språk, som man alltefter deras närmare
eller fjärmare frändskap fördelar på tre
språkgrenar, som åtminstone kort efter Kristi födelse
äro tydligt skilda. Dessa äro: den östgermanska,
dit blott höra numera utdöda språk, av vilka det
viktigaste är gotiskan, som talades av de
sannolikt från Sydsverge före Kr. f. utgångna goterna,
den västgermanska, dit högtyskan, lågtyskan
(»plattyskan»), frisiskan, nederländskan och
engelskan höra, och den nordiska (från vilken den
östgermanska troligtvis ursprungligen blott är en
tidig utgrening). Förhållandet mellan dessa språks
ljud regleras ävenledes av fasta motsvarighetslagar,
så att t. ex. mot got. twai svarar det ty. zwei,
nederl. twee, engl. two, sv. två och likaså mot got.
tamjan det ty. zähmen, nederl. temmen, engl. tame,
sv. tämja o. s. v.

Den nordiska språkgrenen tyckes ännu vara
väsentligen osplittrad, då den på 200-talet efter
Kr. f. och tidigare än alla andra germanska språk
bjuder på sammanhängande språkliga minnesmärken.
Dessa, som utgöras av de älsta runinskrifterna,
förefalla nämligen i fråga om språkformerna vara
alldeles likartade, varhelst i Norden de än uppträda.
Det språk vari de äro avfattade är alltså de
nuvarande nordiska språkens gemensamma
stammoder och kallas därför urnordiska. Såsom
exempel på detta språks utseende må anföras
följande i nämnda inskrifter förekommande ord:
dagar (r betecknar ett i-haltigt r-ljud) dag, dohtrir
döttr-ar, gastir gäst, horna horn, laukar lök, lina
lin, slaginar slagen, stainar sten, swestar minu liubu
syster min (så) ljuv. Senast under perioden
600—900 inträda en mängd genomgripande förändringar,
av vilka den viktigaste är, att nästan alla ord
förkortas med en eller i några fall till och med två
stavelser, så att t. ex. horna blir horn, minu blir
min o. s. v. Samtidigt visa sig spår av
dialektsplittring, vilken fortskrider så raskt, att man redan
vid den s. k. vikingatidens (omkr. 800—1050) slut
kan i inskrifterna och den nu uppstående litteraturen
tydligt urskilja de nutida fyra nordiska
huvudspråken svenska, danska, norska och den förnämligast
från sydvästnorska dialekter utgångna isländskan.
Av dessa stå till en början de båda första, de s. k.
östnordiska språken, och de båda sista, de s. k.
västnordiska, varandra synnerligen nära. Den
förnämsta skillnaden mellan den östnordiska och den
västnordiska gruppen är, att den förra under
perioden 950—1200 sammandragit de gamla
diftongerna, så att t. ex. det nyssnämnda urnordiska
laukar blivit lökr och stainar blivit stenn, under
det att dessa ord västnordiskt heta laukr och steinn.
Dock gå t. ex. de svenska dialekterna i Västerbotten,
Finland, Östersjöprovinserna och på Gottland i
denna punkt tillsammans med de västnordiska
språken, liksom helt naturligt både i denna och många
andra punkter fallet är med dialekterna i större
eller mindre delar av de gamla norska landskapen
Jämtland och Härjedalen.

Sedan vikingatiden kunna vi alltså tala om
svenska, i sin älsta form kallad fornsvenska.
Såsom redan antytts, skiljer sig denna till en början
högst obetydligt från den samtida (forn)danskan,
till vars ursprungliga språkområde även, såsom de
nutida dialekterna nogsamt bära vittne om, hörde
Skåne, södra Halland och västra Blekinge. Först
under perioden 1100—1300 bli de båda språken
skarpt åtskilda, särskilt därigenom att k, p, t efter
vokal då inom det danska språkområdet övergår
till g, b, d, t. ex. mage make, gabe gapa, bide bita.
Under tiden har visserligen också svenskan
förändrats i åtskilliga avseenden, men ingalunda i
samma grad som danskan. Jämföra vi med
varandra en mening på en runsten från inemot 1100
och en annan ur vår älsta bevarade handskrift, ett
litet fragment av västgötalagen, skrivet inemot
1250, så lyda de — om vi undanröja ortografiska
kuriositeter — den ena: Gundkel satti sten thansi
eftir Gunnar fadhur sin, sun Hrodha, d. v. s. »G.
satte denna sten efter G. sin fader, H:s son», den
andra: fadhir skal sialfr a thingi barn sitt ätledhe,
en skal arf taka, d. v. s. »fader skall själv på ting
i ätten upptaga sitt barn, om (det) skall (få) taga
arv», och båda göra intryck av att tillhöra ungefär
samma tid.

Större förändringar synes först den politiskt
och socialt så upprörda perioden 1300—1500 ha
medfört, så att t. ex. den sist anförda meningen
omkring 1500 skulle lyda: fadher skall siälf å ting
ättledhe sitt barn, om thet skall arf tagha. Sedan
dess har vad ordens form beträffar — om
ordförrådets växlingar skall senare talas — inga
egentligen större förändringar ägt rum, utan den som
vi nyss sett redan i fornsvenskan begynta
förenklingen av formsystemet genom en mängd
böjningsändelsers avlägsnande fortskridit jämt och raskt,
ehuruväl man ännu länge använde en del av de
gamla ändelserna för att karaktärisera den
högtidliga och i all synnerhet den religiösa stilen, så
att vi t. ex. ännu i Karl XII:s bibel av år 1703 läsa:
Fader vår som äst i himlom o. d. Men i dagligt
tal uttryckte man sig — fortfarande frånsett
ordförrådets beskaffenhet — redan då ungefär som
nu, notabene om man använder ett mer eller mindre
dialektalt färgat språk. Man hade nämligen på
den tiden ännu icke hunnit att i sitt tal — snarare
då i skrift — mera allmänt tillägna sig
nysvenskans, d. v. s. svenskans efter
reformationen, förnämsta bidrag till vårt modersmåls
utveckling, nämligen ett i det stora hela dialektfritt
riksspråk.

Vår älsta fornsvenska litteratur från 1200- och
1300-talen ådagalägger tydligt, att svenskan redan
då hade hunnit splittras i många dialekter. När
det t. ex. i Upplandslagen heter Hwa sum biltughän
man hysir ällr hemär, innän thän dagh hanum är
laghdhär til thäs han rymä skal, väri saklös, d. v. s.
»ho som biltog man hyser eller giver hem, innan
den dag honom är förelagd till dess han skall
rymma, vare saklös», så lyder däremot samma
stadgande i Dalalagen Hwar sum biltughan man
hysir ella hemar, innan than dagh hanum är
laghdhir til thäs han ryma skal, vari saklös och i
Västmannalagen Hwa biltogha mann husar ällär hemär
innan than dagh hanum är lagdhär til thäs han
ryma skal, ware saklös. Visserligen börjar på
1300-talet språket i Östergötland, därifrån
konungaätten härstammade, och där det förnämsta
birgittinerklostret (Vadstena) var beläget, att i
kungabrev, allmänna lagar och uppbyggelselitteratur göra
sig mera gällande än de andra dialekterna, men
så långt som till ett verkligt enhetligt, på
östgötskan byggt men över hela riket gängse riksspråk
hann man under medeltiden icke fram ens i skrift,
än mindre naturligtvis i tal.

Annorlunda blev förhållandet efter
reformationen. I följd av Vadstena-klostrets försvinnande
och den omständigheten, att de förnämsta
reformatorerna, — av vilka särskilt Olavus Petri var
produktiv och genom sin högst framstående
stilistiska talang inflytelserik — härstammade från
Närke och Västmanland och naturligtvis skrevo ett
av hembygdens dialekt färgat språk, flyttades
litteraturens centrum till Svealand. Och i följd av
regeringens stadigvarande förläggning till Stockholm
samt den nya konungaättens uppländska börd
antog hovets och det officiella livets, särskilt
ämbetsskrivelsernas språk mer och mer prägeln av ett
mälarprovinsernas språk, företrädesvis sådant detta
talades i de med varandra i livlig förbindelse
stående städerna runt Mälaren och särskilt i östra
Västmanland, varifrån huvudredaktören —
Laurentius Andreæ — av det för den följande litteraturen
i hög grad normgivande Nya testamentet av år
1526 härstammade. Men detta genom de kyrkliga
och administrativa krafternas samverkan sålunda
framväxande »uppsvenska» skriftspråk hade icke så
jämförelsevis hastigt, som fallet verkligen blev,
kunnat vinna insteg i alla landsändar och bli ett
för hela riket gemensamt mönster, ett verkligt
riksspråk i skrift, om ej den nyss införda
boktryckerikonsten spritt predikanternas och
överhetspersonernas alster till snart sagt var man, och om
ej de förras folkliga framställningssätt gjort deras
skrifter för även de bredare lagren lätt
tillgängliga och kära.

Emellertid trängde detta
närkiskt-västmanländska riksspråk naturligtvis endast så småningom
igenom, och under hela 1500- och 1600-talen
saknar vår litteratur en sådan enhetlig skriftform, som
den vi numera äro vana vid. Under det att t. ex.
en av en hälsinge 1587 författad orbok har
formerna beck, skepp, droppe, wecku, wetta, har en
av en östgöte 1640 författad däremot beek skep,
drope, weeka, weeta, allt i överensstämmelse med
de båda författarnas dialekter. Strängnäsbon
Arvidi har i sin metrik av år 1651 gneet, skeep, påsa,
döös, men uppsalabon Aurivillius i sin grammatik
1684 gnett, skepp, possa, döss. Den samtida
skönlitteraturen är ävenledes starkt dialektalt färgad,
så att t. ex. en Dahlstiernas diktning flödar av
dalsländska provinsialismer. Ja ännu så långt ned
i tiden som i Tegnérs, Almquists och Runebergs
dagar märker man på deras skrifter lätteligen, att
de voro den förste värmlänning, den andre
upplänning, den tredje finlänning. Men dessa
författares provinsialismer utgöra ännu ofrivilliga avsteg
från de allena saliggörande riksspråksvanor, som
de ville och väl även trodde sig lyckas iakttaga.
Något helt annat är det, då i våra dagar många,
särskilt norrländska och skånska, författare fullt
medvetet och avsiktligt använda provinsialismer
för att dymedelst rikta och stilistiskt nyansera
riksspråket, en strävan som man från
språkriktighetssynpunkt icke kan annat än principiellt gilla,
om man ock rätt ofta måste ställa sig undrande
och spörjande gentemot vissa detaljer i dessa
reformsträvanden.

Först omkring 1700 synes riksspråket ha
börjat att i nämnvärdare grad göra sig gällande även
i tal, ett område där emellertid full enhetlighet
ännu på långt när icke är uppnådd. Det är nog
att erinra om de alltefter olika landsändar
oändligt skiftande tonfallen, som kanske aldrig komma
att bringas till en och samma form, och hurusom
i Stockholm och större delen av det nordligare
Sverge e och ä än visa benägenhet att
sammanfalla i (e eller) ett e närliggande ljud, samt
hurusom det skorrande r-ljudet, som för närvarande
visst icke betraktas som det ideala, dock härskar
— även i de högst bildades tal — i så stor del
av södra Sverge och visar sådana tendenser att
sprida sig norrut, att man kan vara oviss om icke
en gång i tiden det — liksom kanske ock det
redan ofta i »stockholmsrim» uppträdande e för ä,
kan komma att upphöjas till rangen av det enda
rätta riksspråksuttalet, något som från
språkskönhetens synpunkt visserligen icke vore glädjande.
Och vad särskilt allmogen beträffar, så har den
först genom den ju rätt sent tillkomna och ännu
på sina håll rätt bristfälliga folkskoleundervisningen
kommit att stifta någon närmare bekantskap med
det talade riksspråket, som förut har åtminstone
för mera avsides liggande nejders befolkning
utgjort så gott som ett främmande språk, visserligen
nödtorftigt förstått, då man hört det t. ex. från
predikstolen, men vanskligt att vid förefallande
behov själv framföra. För närvarande rycker det
emellertid fram med stormsteg, så att den tid ej
synes avlägsen, då även i vårt lands mest
undangömda bygder den gamla från fornsvensk tid ärvda
dialekten utträngts av det mer eller mindre
fullkomligt tillägnade riksspråket.

Detta är visserligen, såsom vi ovan sett, självt
av dialektal upprinnelse, i ty att det är
utgånget från Mälarprovinsernas språk. Men dels
är detta ej enhetligt, utan utgör en dialektgrupp,
dels har det ej fått vara i allo rådande, utan även
andra, särskilt sydligare trakter ha på vissa
punkter fått ha ett ord med i laget. Vi behöva blott
se på de ovan från 1500- och 1600-talens lexika
anförda orden för att finna, det vårt riksspråk
bland dessa utvalt än former från norra sidan av
Mälaren (beck, skepp, droppe, vecka), än från
trakter söder därom (gnet, dös, påse, veta). På
samma sätt stamma galla, kärna, spjäla, ända (som
i Götaland ännu ofta få ändelsen -e), från nordliga
trakter, råge, släde, tanke, timme (som i
Svealand ofta ha ändelsen -a) däremot från sydliga.
Riksspråket är sålunda på visst sätt ett
blandspråk, eftersom det i mångt och mycket beror på
en kompromiss mellan olika dialekter, något som
i betraktande av dess ovan skildrade tillkomstsätt
och utgångspunkt ju också är rätt naturligt och
för resten stämmer rätt väl med vad man har sig
bekant om andra riksspråks upprinnelse och
utveckling.

Men vårt riksspråk är ett blandspråk även i
en annan och mera betydelsefull mening. Vi ha
hittills blott fäst oss vid sådant som vi ärvt från
fornsvensk, urnordisk o. s. v. tid, de s. k.
arvorden. Men vårt språk består blott till en mindre,
ehuru visserligen den ojämförligt viktigaste delen
av dylika. Större delen av vårt ordförråd utgöres
nämligen av lånord, d. v. s. ord, som vi så
småningom, alltifrån uråldrig tid till den dag som i
dag är, lånat från ett främmande språk och med
tiden förlänat en mer eller mindre inhemsk, alltså
svensk, prägel. De lån, som gjorts i förhistorisk
tid och som säkerligen icke äro få, kunna vi
emellertid numera näppeligen med säkerhet urskilja
såsom varande sådana, eftersom de nu hunnit lika
grundligt försvenskas som en för mer än tusen år
sedan hit invandrad familj. Och om vi också
ibland av kulturhistoriska skäl kunna vara
övertygade om att ett visst urgammalt ord måste vara
ursprungligen lånat, så är det dock oftast omöjligt
att med visshet avgöra från vilken av många
tänkbara långivare vi i sista hand mottagit det. Så
är t. ex. fallet med apel, hampa, järn, katt, köpa,
silver.

De första till sitt närmaste ursprung fullt
bestämbara lånorden äro de, som tillfördes oss genom de
kristna missionärerna från och med Ansgarius på
800-talet, och som därför i allmänhet uttrycka religiösa
och kyrkliga begrepp. Visserligen stamma dessa
allmäneuropeiska kulturord i regeln från grekiskan
och latinet, men då de förmedlats till oss av tyska
eller engelska andliga, så äro de, i den form de
hos oss ha, lån från fornlågtyskan, t. ex. prost,
präst, skriva, eller fornengelskan, t. ex. biskop,
munk, mynt. Det lågtyska inflytandet fortfor hela
medeltiden igenom, nådde sin höjdpunkt under
Kalmar-unionens tyskfödda kungar och hanseatiska
handelsvälde samt tillförde oss hundrade-, nej
tusentals lån på alla möjliga områden, t. ex. adel,
allvar, daler, fart, fru, glas, greve, handske, hov,
jaga, makt, människa, prata, salig. Genom
reformationen och trettioåriga kriget kommo vi i intim
beröring med högtyskan, varifrån vi ock fått en
mängd lån, t. ex. fiffig, flygel, glatt, mejsel, munter,
rotvälska, sats, sits, spalt, träffa, valthorn och
särskilt bergsbruksord såsom blyerts, gruva, hytta,
muta, schakt, skiffer o. d. Det starka franska
inflytandet på våra bildade klasser, särskilt under
1700-talet, har också lett till en mängd lån såsom
boett, briljant, gridelin, notis, trottoar och i
synnerhet ord rörande bordets, teaterns eller andra
umgängets nöjen, t. ex. aladåb, buljong, kuliss,
likör, supé, sås, toalett, trikå, visit samt en hop
fruntimmersnamn av typen Charlotte, Louise o. s. v.
Dels rudbeckianismen sedan omkring 1700, dels
den »götiska» strömningen sedan omkring 1800
har från fornisländskan, som då hölls för att vara
svenskans moderspråk, skaffat oss sådant som
asar, drapa, skald och namn som Fritiof, Yngve,
Nanna o. d. Den lärda bildningen har under alla
vårt språks perioder, men i synnerhet under
humanismens tidevarv, riktat oss med många, ofta
av tyskan förmedlade, lån — företrädesvis
vetenskapliga termer — från latinet och grekiskan.
Exempel av förra slaget äro datum, flamma, gratis,
karta, Klara, kopula, Laura, lejon, planta,
propaganda, summa, tempus, urna, av det senare
slaget åter basis, delta, dosis, epos, nestor, patos,
schema, tema. Även engelskan har alltid mer
eller mindre gjort sig gällande t. ex. genom biff,
bläck, brigg, budget, dogg, godtemplare, grogg,
Harriet, humbug, jobb, John, jury, klubb, kutter,
pitprops, porter, propeller, schagg, snobb, på sistone
i synnerhet på sportens område, t. ex. rekord,
sport, träna.

För närvarande torde intet främmande språk
utöva ett så starkt inflytande på svenskan som
danskan (och dansk-norskan), som visserligen helt
naturligt alltid spelat en viss roll som långivare,
t. ex. genom de redan under medeltiden
uppträdande bagare och svag, men som först inemot våra
dagar, företrädesvis genom tidningspressen och
skönlitteraturen, översvämmat vårt språk med
lånord såsom bestyrelse, diktning, frejdig, hänsyn,
häntyda, inlägg, kräsen, levebröd, mejeri,
misstänkliggöra, myller, omsikt, rabalder, rissla,
räckvidd, samfärdsel, spydig, säregen, tillnärmelsevis,
troskyldig, vidkommande. Om de allra flesta av
dessa exempel är visserligen icke annat än gott
att säga. Men annorlunda måste från
språkriktighetssynpunkt domen lyda vid de många och
dagligen allt talrikare fall, då det danska inflytandet
gör sig gällande på så sätt, att danska ord, som
till sin form men icke till sin betydelse
överensstämma med svenska ord, hos oss användas i sin
danska betydelse, t. ex. dyrka i betydelsen ’odla’,
grundlag grundval, rolig lugn, sans sinne, skickelse
skepnad, styre styrelse, utbyte behållning, ödelägga
förstöra, ett verkligt oskick, då såsom av
exemplen synes vi för de ifrågavarande begreppen
redan äga goda svenska ord, och då det ej kan vara
annat än ledande till villervalla, att t. ex. dyrka
skall betyda än ’tillbedja’, än ’odla’ o. s. v. Och
dock göra sig många av våra för övrigt bästa
författare skyldiga till dylikt på tankelättja beroende
slarv.

Bland språk som vi i mindre grad anlitat
märkes först och främst italienskan, varifrån vi fått
särskilt en mängd musik- och affärstermer, t. ex.
allegro, aria, opera, piano, primadonna, solo och
banko, brutto, firma, kolli, porto, men även
åtskilligt annat såsom bravo, fiasko, influensa, lava,
regatta, tombola. Från spanskan ha vi exempelvis
eldorado, embargo, indigo, junta, kamarilla, siesta,
från hebreiskan (genom bibeln) Adam, amen, Eva,
halleluja, Sara m. m.; från ryskan t. ex. silke och
torg, från nederländskan krakmandel, skojare,
stiltje, svaja m. m., från frisiskan bl. a. båk och
fan, från finskan t. ex. käng, pjäxa, pojke,
rappakalja och från lappskan åtminstone ordet
(lapp)-mudd.

*



Värmlands ortnamn.

Att Värmland fått sitt namn efter sjön Värmeln,
är den älsta åsikt, som framställts rörande
landskapsnamnets ursprung, nämligen 1637 av
studenten Jonas Laurentii Vismenius från Visnum, där
han med tiden blev kyrkoherde. Märkligt nog har
detta första förslag också, med undanträngande av
en mängd andra, av vida ryktbarare män, såsom
Rudbeck, Lagerbring, Fernow m. fl., framkastade
tämligen förflugna gissningar, blivit vetenskapens
tills dato sista ord i frågan. Det stöder sig dels på
namnets älsta kända skrivning, Vermeland(ia)
omkring 1200 och senare eller Vermilland(ia) omkring
1285 och senare, dels ock på innebyggarnas namn
Vermilani hos Adam av Bremen omkr. 1050, dels
äntligen på fornforskningens vittnesbörd, att den
tidigast befolkade delen av landskapet är Näs,
Gillbergs, Grums och Jösse härader, alltså just
trakterna söder och norr om samt invid Värmeln. Att
sedan med tiden till hela landskapet utsträckts det
namn, som från början endast tillkom vad som vid
en viss tidpunkt var dess huvudbygd, är en
företeelse, som är känd från en stor mängd andra håll,
såsom då Uppland fått namn efter den högre upp än
Roslagen belägna inre delen av landskapet, Närke
efter Närboås (numera Norrbyås) socken, Härjedalen 
efter Härjeåns dalgång, ja Sverge (älst Sverike)
efter Svealand (som älst blott avsåg Mälarprovinserna) 
och hela Skandinavien efter Skåne (älst
Skathinauja).

Bland namnen på bebyggda orter inom vårt
landskap utgöres det älsta lagret troligen av dem,
som till senare sammansättningsled hava det nu
utdöda ordet -vini ’betesmark, äng’, numera
uppträdande som -ene, t. ex. i Bredene (Huggenäs socken)
’breda ängen’; Lökene (Stora Kil) ’lek-ängen’. Dessa
namn äro nämligen så gamla, att de kanske delvis
tillkommit på en tid, då folket här ännu icke var
bofast, och i alla händelser hava de flesta av dem
uppstått före Kristi födelse. På verklig bosättning
tyda däremot de något yngre namn, som sammansatts 
med -hem i detta ords älsta betydelse ’bygd’,
numera uppträdande som -um, t. ex. i Visnum
(Visnhem 1425), uppkallat efter sjön Vismens
avloppsälv; Varnum (Varneem 1360) efter älven
Varnan; Alster, förr Alstrum (Alstrem 1326) efter
Alsterälven, som förr hette Alstran (jfr sjön Alstern
vid Hamburg). Dessa gamla namn få ej förblandas
med de betydligt yngre på -om, som äro gamla
plurala dativer av typen »i himlom, i handom» o. d.,
t. ex. Rådom (Fryksände, Nyed, Sunne) av Råda
’röjning’; Molkom, av ett gammalt Molke (så 1546)
’mulljord’, nära besläktat med det norska stadsnamnet 
Molde.

Väsentligen från folkvandringstiden och vikingatiden 
förskriva sig de talrika namn, som äro
sammansatta av ett personnamn och pluralen -stadhir
’bopålar, bostad’. Då de alltså med undantag av
någon enstaka modern efterbildning, t. ex. Herresta
i Ö. Ämtervik, samtliga stamma från hednisk tid,
utgöras de nämnda personnamnen uteslutande av i
heden tid brukliga, nu oftast utdöda mansnamn,
nämligen deras som först nedsatte sig som bofasta på
det ifrågavarande stället. Sådana namn äro t. ex.
Segerstad av Sighar, Ramstad (S. Ny) av Ramn, 
Krokstad (By) av Krok. Från dessa måste noga
skiljas de mycket unga namn, som bildats med det
från tyskan lånade stad ’köpstad’: Karlstad (sedan
1584) och Filipstad (sedan 1611), uppkallade efter
Karl IX och hans son Karl Filip.

Samtidiga eller något yngre äro namnen på
-landa, som ange terrängförhållanden, t. ex.
Upplanda (Rudskoga) och Hovlanda (Väse; Hoglanda
1477), båda med betydelsen ’högt upp belägen
mark’; Råglanda (Botilsäter); Karlanda (Kalffvalanda 
1540) ’mark för kalvbete’.

Till hednatiden höra naturligtvis ock de, i
Värmland fåtaliga, namn, som bära vittnesbörd om
hednisk gudadyrkan, såsom Ullerud (Ullärö 1375
liksom ännu i dialektuttalet) ’den åt guden Ull helgade
ön’ mellan Klarälven och sjön Lusten, där nu Nedre
Ulleruds prästgård ligger, och Onsö (Segerstad;
Odhinsö 1480). Ett sådant är ock Ve (Väse) där
vi träffa samma benämning på hedniskt tempel som
i det bekanta uttrycket »varg i veum». Och
säkerligen har Stav (Bro) sitt namn av en där en gång
i tiden befintlig helig »staf», d. v. s. stolpe, helst
med utskuret gudabeläte. Däremot höra ej hit
sådana namn som Torsby (Fryksände) och Odenstad
(Gillberga), som innehålla mansnamnen Tore och
Odhin (biform till Ödhin).

Till den första kristna tiden (omkr. 1000)
förflyttas vi i och med namnen på -torp, som älst
betecknar en utflyttaregård. Ordets förra led, som
anger utflyttarens namn, är nämligen även i detta
fall visserligen ofta av fornnordisk börd, t. ex. i
Helgetorp (Väse), Arvidstorp (Ö. Ämtervik),
Svenstorp, Knutstorp, men även ofta ett kristet helgonnamn, 
t. ex. Bengtstorp, Jonstorp, Perstorp. Samma
förhållande råka vi i de tvivelsutan i det hela
samtidiga namnen på -bol ’hemman, gods’ och på
-by(n), som i Värmland ej såsom i de flesta andra
landskap betyder ’byalag’, utan, såsom också i
Dalsland är fallet, ’gård’. Exempel på den förra
gruppen äro Grinsbol (Värmskog, Älgå; Grimsbol
1353, resp. 1435), Häljebol (Gillberga; Helgebol
1361), Brandsbol (Gräsmark), Åmbol (Fryksände;
Ånebol 1585), Ottebol (Ny) vid sidan av Jonsbol,
Persbol o. d. Exempel på den senare gruppen äro
Yppersbyn (Högerud; Öpirzbyn 1398) av det från
en massa runstenar kända mansnamnet Öpir, 
Skällarebyn (Köla; Skiäldärby 1354) av Skiold,
Torgelsbyn (Sillerud) av Torgils, Ambjörbyn (Nyed) av
Ambjörn, Ransby (Lysvik) av Ramn, Hastersby
(Sunne) av Halsten, Askersby (Sunne) av Asger
(samma namn som det latiniserade Ansgarius
och det engelska Oskar), Såneby (Sunne) av Sune
vid sidan av Persby, Pålsby o. d. Däremot hör
icke sockennamnet Dalby hit, ty detta hette förr
Dalbo och betydde ’dalboarnas (bygd)’.

Till vår egentliga medeltid (1000—1500) höra
de ytterst talrika namnen på -rudh ’röjning’, ett ord
som även uppträder osammansatt såsom Rud och
som första led i Rudskoga samt har biformen Råda
(Rudha i Visnum 1346, i Älvdalen 1540). Före -rudh
nämnes än rödjaren, t. ex. i Ölserud (Öluärsrudh
1354) av Ölver, Glumserud (Väse) av Glum, 
Ragnilsrud (Sillerud) av Ragnhild, Skinnerud (Sunne)
av skinnare ’garvare’, Bammerud (Botilsäter) av
bambare ’trumslagare’; än något som karaktäriserar
terrängen, t. ex. Långserud vid sjön Lången,
Sillerud vid Silen, Visterud (Ö. Ämtervik) vid Visten, 
Utterud (Nor) ’den uttare, d. v. s. yttre, röjningen’.
Vad förra leden i sockennamnet Högerud
(Huderudh 1540) är, vet man ej. Hit hör icke Frykerud,
som är en omtydning av Frykahäridh (1389), där
härad står i betydelsen ’bygd’ liksom i Ekshärad
(Ekes- omkr. 1375) av eke, kanske ett sjönamn
’eksjön’, och de nedan (s. 48) nämnda Väshärad och
Ylmahärad. Att ej heller Ullerud hör hit hava vi
redan ovan (s. 42) sett.

I det hela samtidiga med de nyssnämnda äro
namn, som innehålla ordet bod i betydelserna
’fäbod’, ’jaktbod’ och ’sjöbod’, t. ex. sockennamnet
Boda ’bodarna’, Sälboda (Gunnarskog) av säl ’säter’,
Boberg (Sunne), och de dock väl delvis något äldre
på -tun ’gård, gärde’, t. ex. Älgtån (Sillerud;
Elghtuna 1397), Apertin (St. Kil; Apwrtun 1540), troligtvis 
ursprungligen samma namn som det norska
Apeltun ’gård med aplar’ (jfr det danska
Abildgaard); vidare de på -säter, t. ex. Eskilsäter
(Äskesäther 1386) av äske ’askskog’, Botilsäter (på
1400-talet Bödelsäter, vars »bödel» väl med tiden av
hänsynsfullhet utbytts mot kvinnonamnet Bothild),
Ransäter vid Rannån (av ett mot det isländska
hrǫnn ’bölja’ svarande ord), Ris(s)äter (N. Ullerud,
N. Råda), och de på -gård(en), t. ex. Stensgård
(Fryksände) av Sten, Hensgård och Sillgård (båda
i V. Ämtervik) av de gamla mansnamnen Hidhin
och Sille, Gjutaregården och Skinnaregården (båda
i Sunne), Mellgården (S. Ny; Mädilgard 1414)
’gården i mitten’.

Talrika och för Värmland karakteristiska äro
namnen på -taka(n), ofta förkortat till -ta(n) liksom
det nära besläktade verbet ta av taga, älst taka.
Ordet betyder en ’intaga’, t. ex. i Mosstakan (Järnskog), 
Årtakan (Köla) eller Årtan (Segerstad), Furtan 
(Brunskog), Äsketan (Gillberga), Gumpetan
(Grava), d. v. s. intagorna vid mossen, vid ån, i
furuskogen, i askskogen, på kullen, Gunnita
(Gumunataken 1540) och Tolita (båda i St. Kil), d. v. s.
Gudmunds och Tords intagor; väl ock i sådana fall
som t. ex. Abbortan (Segerstad), Bjurtan (Borgvik,
Segerstad), Järpetan (Grava), d. v. s. intagor där
man finner abborre, bäver och järpe.

Andra på bosättning och kulturell verksamhet
syftande gamla namn av i allmänhet medeltida ålder
äro t. ex. Brohamn (sedan 1642 Kristinehamn efter
drottning Kristina), Bråne (Gräsmark) ’avbränd
mark’, Grava ’(grus- eller ler)gravar’, Spånga (Ö.
Fågelvik) ’spångar’ över vattendrag, Stömne
(Stavnäs; Stympne 1546) ’stubbmark, (kol)stybb’, Tveta
’(ut)huggning’ eller ’avsöndring’ samt de många av
dialektordet vål ’bråte’ bildade, t. ex. Våle (Grums,
S. Ny), Vålberg (Nor), Vålberga (Lysvik), Vålåsen
(Grums). Dessa sistnämnda få ej förblandas med
dem som innehålla ordet varde, i dialekten val(e)
’vårdkase o. d.’, t. ex. bergnamn som Valberget
(Fryksände), Valfjället (Eda). — Unga äro däremot
naturligtvis de i bergslagen så vanliga på -hyttan,
t. ex. Yngshyttan vid sjön Yngen, förr Ö(i)ngen
’den ö-rika’.

Men Värmlands flesta ortnamn äro ej dylika
»kulturnamn», utan i stället »naturnamn», framför allt
avseende landskapets närmare 1,500 sjöar och
tjärnar — som alltså mer än väl räcka till för att låta
det få gälla som ett »de tusen sjöars land» — och
väl minst lika så många älvar och åar. I en mängd
fall har en gård direkt upptagit namnet på det
bredvidliggande vattnet, t. ex. Gårdsjö (Ö. Ämtervik;
Malsjö i Grums är däremot en förvrängning av
Madils öö 1483); Lekvattnet; Rämmen efter sjön
(Näs)rämmen, troligen av det finska räme ’träsk’;
Kymmen (Gräsmark; förr Kimmen) och Daglösen
(Färnebo), båda vid sjöar med samma namn, den
förra kanske av ett gammalt köm ’framkomlig’, den
senare åter efter sina mörka stränder (jfr sådana
sjönamn som Mörken, Svarten o. d. samt Fisklösen
i Östmark); Arvika ’åvikarna’, Lysvik vid älven
Lysan, Ö. Ämtervik vid Ämtan ’svanån’ (av det
gamla ordet älmt ’svan’), V. och Ö. Fågelvik, Borgvik, 
Millesvik (av ett fornnordiskt milde
’mjölsand’); Sunne (Sundy 1363), Lungsund vid sjön
Lungen ’vågen’ (jfr lungvåt), Nysund; Kil ’spetsig vik’
och dess gamla plural Kila; Bjurtjärn ’bävertjärnen’; 
Nor ’trångt vattendrag’; Säffle (Sefölle 1499,
Seefylle 1556 av samma sä, biform till sjö, som
förekommer i Säby, Säm av Sähem o. d.) ’sjöfyllnad’,
d. v. s. den utvidgning av Byälven, vid vilken den
älsta gården legat; Hån (Sunne, Töcksmark) av
dialektordet hå ’lugn vik i en å, ävja’; Köla (förr
Köln; Kyöl 1379), och Trankil (Tranukiol 1334)
’trankärr’, båda av kiol, kiöl ’skogskärr, sumpig
skogsmark’; Älgå vid Älgån och Saxån av sax i
dess urälsta betydelse ’flintkniv, vass sten’; Bogen
’kröken' i Bogsälven; Brattfors av det dialektala
bratt ’brant’, Munkfors (Ransäter) vid Munkerud,
varav namnet, Stöpafors (Sunne) vid Stöpälven
(av stöp ’brant stup’), Dejefors vid Deje (Deghyo
1346, ett från Norge i formen Deia känt älvnamn),
Lesjöfors vid Lesjöälven, Degerfors (Karlskoga) ’den
digra forsen’; Rottneros (Sunne) vid utloppet
(»oset») av Rottnan, d. v. s. rytandet, så kallad på
grund av sina bekanta mäktiga vattenfall, och Årås
(Sunne, N. och S. Råda; Åros 1610) ’åmynning’;
Åmot (Brunskog, Eda, Karlanda) ’å-möte’, d. v. s.
två åars sammanflöde; Fryksände vid Frykens norra
ända och Sjöänden (Varnum), vars ålderdomliga
biform Sjögeränden (N. Råda) såsom namn på
järnvägsstationen därstädes förvrängts till Sjögränd.

I andra fall har man upptagit namnet på en
terräng i eller vid vattnet, t. ex. Hammarö av
hammar i dess älsta betydelse ’klippa, sten’ och Ullerud
(förr Ullerö, se ovan s. 42; däremot hör Lurö i
Eskilsäter ej hit, eftersom det 1500 hette Ludhra,
gammal plural av ludhr ’lur’, här kanske i betydelsen 
’mistlur’); Huggenäs av hugg i den gamla
betydelsen ’skogshygge’, Stavnäs (Stauanäs 1353)
kanske av stav i den ovan s. 43 nämnda betydelsen 
’helig stolpe’, (Värmlands-)Näs; Ed ’ställe där
man måste dra sin båt ett stycke över land’ och
dess gamla plural Eda samt dialektala bestämda
plural Edane (Brunskog), Nyed, Skarped (Sunne)
troligen av skarp i betydelsen ’ofruktbar’, Jösse
(Judz Edhe 1394) ’edet vid Jut’, d. v. s. vattnet (jfr
Jutland, sjönamnet Jut, numera Juttern i Småland
m. m.), nämligen Jösseforsen; Tingvalla (nu
Karlstad), Edsvalla och Glava (Gladeuåll 1540) av ett
älvnamn Gladhi (nu Glaåkersälven), alla tre
sammansatta med vall i betydelsen ’strandvall’; Vitsand
’den vita sandstranden’; Sölje (Stavnäs; Sylio 1554),
som troligen haft betydelsen ’sank (sölig) mark’.
Väse och Ölme äro förkortningar av Vääsherad
(1390 och ännu i dialekten), d. v. s. bygden vid ett
vattendrag Väsa (nu ån Glumman, eller möjligen
sjön Panken), och Ylmahärad (1436), d. v. s.
bygden kring ån Ölman, som är att härleda av
dialektordet olm ’vild, rasande’; likså Grums (Gromshäret
1331), som troligen ursprungligen betydde ’bygden
vid fjorden Grum’.

Näst vattnet har skogen med berg och dal
spelat den största rollen vid våra namns bildning. Älst
bland hithörande namn äro de på -mark i detta
ords urgamla betydelse ’utkant, utmark, gränsskog,
skog’. Sådana äro Nordmark (härad och socken),
Östmark jämte Sörmark och Mellmark i samma
socken, Gräsmark vid Grässjön, Töcksmark vid
sjön Töck och Skillingmark (Skiringemark 1564), där
förra leden, som utgår från skir ’klar’, väl är ett
nu ur bruk kommet namn på något av socknens
vattendrag. I senare tid använde man i stället för
-mark det liktydiga -skog, t. ex. Svanskog vid sjön
Svan, Gunnarskog vid Gunnern, Värmskog
(Värmilscoger 1398) vid Värmeln, Östervallskog
(Östevalskog 1540) vid Östen, Mangskog vid Mangen,
Blomskog vid Blomsjön, Treskog (Gunnarskog) vid
Treen, Järnskog (Hierneskog 1540) vid
Järnskogsälven, som troligen ursprungligen hetat Hiärna ’den
hårt frusna’, Brunskog väl av ett sjönamn Brun(n),
Rudskoga (grannsocken till S. Råda), N. och S.
Finnskoga, Nyskoga, Karlskoga, uppkallat efter Karl
IX. I detta sammanhang må ock erinras om Tälle
(Eda, Köla) ’tallskog’; jfr Tällberg i Dalarna.

Berg och dal äro ävenledes rikligt företrädda,
det förra genom t. ex. Gillberga, troligen av det
fornnordiska gil ’klyfta’, Skäggeberg (Sunne) till
mansnamnet Skägge, Åmberg (Sunne; Åuenbärgh
1540) ’ovan berget’, lernberget (1413) eller
Vermelandzberg (1527), nu Färnebo — d. v. s. färneboarnas — 
härad kring Färnsjön utanför Filipstad,
Kroppa (äldre Kroppan) ’klumpen, klimpen’ (jfr
kroppkakor); det senare genom t. ex. Fryksdalen
kring Fryken, Holmedal vid Holmedalssjön, som efter
all sannolikhet ursprungligen burit det från andra
håll kända sjönamnet Holmen ’holmsjön’, Silbodal
(Silbyrdhädal 1396) ’dalen vid kanten’ (byrdhe) av
(sjön) Silen, Älvdalen utefter Klarälven, som 1347
nämnes Älf (jfr Elbe, som är samma ord i tysk
form), 1640 Tingvalla- eller Carlstadself och 1663
Storelfven.

Kuperad mark anges ock av sådana namn som
det ytterst vanliga Ås (Åsen, Åsarna) eller Fagerås
och det med en gammal genitiv av sjö sammansatta 
Sjögerås (By; jfr Sjögränd s. 47); det
ävenledes ytterst vanliga Backa (Backen, Backarna)
eller Älvsbacka (Elofsbacka 1614), Mölnbacka av
mölna ’kvarn’, Mårbacka (Ö. Ämtervik) av
växtnamnet måra eller av en gammal maskulin
motsvarighet till märr (jfr Mårön i Ölme); vidare av ett
sådant namn som Gåsborn (Gåsebohren 1634) ’höjden 
vid Gåstjärn’ av bor, ett gammalt ord med
betydelsen ’höjd’ och som ingår även i Sundborn
m. fl. svenska ortnamn.

Slättmark däremot anges av sådant som
Grinnemo (Gräsmark), troligen innehållande ett mot det
lågtyska grind ’grus’ svarande ord, och Sunnemo
(Sundmo 1779), tidigare med namnet Tutemo ’mon
vid sundet eller »tuten» (d. v. s. pipen)’ mellan
Lidsjön och Grässjön; vidare av t. ex. Björne
(Gillberga; Biörnhede 1488) ’björnheden’ och Ränkesed
(Älgå; Rinkishede 1419) ’heden vid (sjön) Ränken’.

De värmländska sockennamn, som ej redan i
det föregående nämnts, äro Ny (Jösse; Nyia kirkia
omkr. 1300), N. Ny (Älvdalen), S. Ny (Näs; Nya
sokn 1540), vilka förklara sig själva, Gustav Adolfs
kapell, som är uppkallat efter Gustav IV Adolf (jfr
sådana på andra håll vanliga ortnamn som Gustafs
socken i Dalarna, Skånings härad i Västergötland
o. d.).

*


Det hotande namnbarbariet och den
nya släktnamns-lagstiftningen.

Den 15 okt. 1918 ingav jag till dåvarande
statsrådet och chefen för
ecklesiastikdepartementet V. Rydén en inlaga, däri hemställdes, att
statsrådet måtte taga i övervägande, om ej lämpliga
åtgärder kunde vidtagas i syfte att stävja det med
var dag allt mer omkringsiggripande oskicket, att
personer som antogo nya släktnamn gåvo dessa en
allt annat än svensk prägel. Denna inlaga lydde:
»Det undgår väl ingen, som, om ock blott helt
flyktigt, genomögnar våra dagliga tidningars notiser
om »vad folk vill heta», att vårt svenska
namnskick snart sagt för varje dag som går antar ett
alltmera osvenskt skaplynne på grund av den
besynnerliga vurm för antagandet av ej blott
utländskt utan rent av exotiskt klingande namn, som
gripit de hrr Andersson, Pettersson o. a., vilka nu
lägga sig till med nya familjenamn. Ur blott ett
par tre tidningsnummer har jag antecknat följande
mer eller mindre tyskt präglade namn: Benderz,
Jetzel, Leine (tyskt flodnamn), Mühlenbock, Petzle,
Retze, Scherber, Weiden, Wonnertz; de franska
eller franskfärgade Diderot (den ryktbare
encyklo-pedistens namn), Monthemery (jfr Montgomery),
Ohné (jfr det franska Ohnet), det nederländska
Zeege (zeeg eller zege betyder get); de till hälften
tyska, till hälften svenska Eickengren och Wiegurd
(jfr Wieland och Sigurd); det halvnorska Eidefors
(Eide vanligt norskt ortnamn); och de om intet
mig bekant mänskligt språk påminnande Alveger,
Axh, Axyz, Caryll, Dawaur, Kodgge, Sincol, Taito,
Tohoman, Widalh. Att Farmin och Nymander trots
de ursprungligen utländska ändelserna (latinsk, resp.
grekisk) numera låta svenskt, medger jag villigt
men håller dock före, att de äro klumpigt tillyxade
efter kända mönster.

Och namn som de nyss anförda myllra fram
vecka efter vecka. Nu är det visserligen icke min
mening att utdöma namn med utländsk börd eller
prägel överhuvudtaget. Det är nämligen av icke
ringa historiskt och kulturellt intresse att redan
genom blotta namnet få upplysning om att släkten
De la Gardie är ursprungligen fransk, Böttiger tysk,
May engelsk, Weibull dansk, Leczinsky polsk o. s. v.
Därför må gärna en Andersson eller Pettersson,
vars t. ex. mor eller mormor hetat Zeege och varit
från Nederländerna, uppta detta namn. Men
liksom det är från historisk synpunkt allt annat än
tilltalande att en Friedrich Karl omdöpes till Väirtö
I. så är det från samma synpunkt vilseledande, att
en svensk, vars förfäder kanske ända sedan heden
tid varit i oavbruten följd svenska dannemän,
lägger beslag på det lysande franska författarnamnet
Diderot eller ger sig sken av att härstamma från
Leines stränder. Och vad annat än olägenhet
kunna hrr Taito, Tohoman och deras gelikar ha
därav, att var och en som något reflekterar över
deras namn, snarast måste gissa att de härstamma
från buschmäns, hottentotters, malajers o. d.
landsändar, men förvisso ej från gamla Sverge?

Förhållandet är visserligen lika urbota på
dopnamnens område — jag citerar blott från senaste
tider det tyska Ilse (flodnamn), franska Louisdor,
engelska Daily News, ryska Sergej, japanska Nogi
eller de av Gud vet vilka ingredienser tillskapade
Diadatia, Doffny, Eleo (väl av Eleonora),
Haravaida, Lacidy, Norrvor, Salvei, för att nu inte tala
om det blott alltför lättolkade Closetta Superfina —
men dels litar jag här rätt mycket på
dopförrättarens förmåga att bringa en alltför oestetiskt anlagd
namngivare på bättre tankar, och hoppas livligt, att
den prästman, som härom året åtalades för att ha
vägrat döpa en pojke till Lucifer, fick sin vilja
fram; dels springa dessa namn ju aldrig så
mycket i ögonen, helst som de ju ofta inskränkas till
blotta initialerna, en utväg, som jag hoppas bärarna
av flertalet bland de nyss citerade dopnamnen
begagna sig av. Men med familjenamnen förhåller
det sig annorlunda. Mot osmakliga sådana höjes
vid namnförändringens försiggående tydligtvis ingen
varnande röst, och sedan de godkänts gå de land
och rike över, väckande löje eller avsmak inom
landet och ingivande utlandet den ovanligt falska
meningen, att svenska nationen består av ett från
alla världens hörn hoprafsat följe. Det var också
med full rätt som den danska
släktnamnskommissionen år 1899 anmärkte, att det svenska
namnskicket »i høj Grad kan tjene andre Lande till
Advarsel».

Då jag nu tar för givet, att alla tänkande och
fosterländskt kännande äro med mig av den
meningen, att vi böra vara ej blott till gagnet utan om
möjligt även till namnet svenskar, och att de därför,
sedan det nu skildrade ofoget en gång påpekats,
önska att dess utveckling, som nu fortskrider med
jättesteg, måtte med första i görligaste mån
stävjas, så vågar jag hemställa, att hr statsrådet måtte
taga i övervägande om ej lämpliga åtgärder kunde
i detta syfte vidtagas. Jag tänker mig exempelvis
att vid sidan av den namnförändringen beviljande
myndigheten, vilken naturligtvis bör vara en och ej
såsom nu en månghövdad och därför inkonsekvent
sådan, ställdes en — eller möjligen ett par — i fråga
om vårt namnskicks karaktär och historia
sakkunnig person med rådgivande uppgift, och att
myndigheten ägde att vägra antagandet av namn, som
antingen redan bures av andra eller strede alltför
mycket mot svenska språkets skaplynne. Det
synes mig ock lämpligt och av behovet påkallat, att
vi följa det exempel som givits från Danmark, där
år 1902 utgavs en officiell, av en kommission,
bestående av en språkman och en historiker,
utarbetad »Navnebog til Vejledning vid Valg av nye
Slægtnavne», upptagande 16,700 nyskapade namn »af
dansk Form og Udseende» och föranledd av den
ledsamma erfarenheten, att »Ansøgerne om nye
Navne havde meget ringe Sans for at vælge Navne
af virkelig dansk Klang og Form». Att vi i Sverge
dagligen göra samma erfarenhet, synes mig kraftigt
mana till snabbt ingripande med liknande åtgärd.»

Denna vädjan förklingade ej ohörd. Redan den
29 nov. 1918 bemyndigade K. Maj:t chefen för
ecklesiastikdepartementet att tillkalla tre sakkunnige
för att inom departementet biträda med
utarbetandet av förteckningar dels över inom landet nu
brukade släktnamn, dels ock över namn lämpliga att
användas som släktnamn. Härtill utsågos den 18
dec. 1918 professor A. G. Noreen (förordnad till
ordförande den 31 jan. 1919), byråchefen E. H. N.
Arosenius och förste bibliotekarien A. W. Grape.
Sedan K. Maj:t den 16 maj 1919 medgivit
kallandet av en fjärde sakkunnig, utsågs därtill den 19
maj 1919 professor G. A. Eberstein, som redan förut
fått sig uppdraget att uppgöra förslag till ny lag
om släktnamn. Å departementets vägnar har med
dessa sakkunnige samverkat kanslirådet C. F. T.
Vougt.

Vid sammanträde den 31 jan. 1919 fördelades
arbetet mellan de sakkunnige så, att upprättandet
av förteckningen över inom landet brukade
släktnamn uppdrogs närmast åt Arosenius och
förteckningen över namn lämpliga att användas som
släktnamn åt Noreen och Grape. Det förra arbetet
(VII + 267 ss. 4:o) utkom från trycket mot slutet
av år 1920 under titeln »Sverges familjenamn 1920»,
upptagande samtliga i Sverge då av kyrkskrivna
personer burna släktnamn (i det närmaste 48,000)
samt såsom bilagor en av professor K. B. Wiklund
författad utredning rörande de svenska finnarnas
och lapparnas släktnamn, en av fil. mag. H.
Gustafson rörande de gottländska gårdsnamnens
användning vid personbeteckning jämte förteckning
över gårdsnamn på Gottland, vilka kunna användas
som tillnamn, samt en av fil. stud. O. Bannbers om
gårdsnamnen i Dalarna jämte förteckning å
därstädes i stället för släktnamn använda s. k.
gårdsnamn. Tvenne supplement härtill, upptagande
nytillkomna namn, ha utkommit 1922 och 1924. Det
andra arbetet (XI+ 113 ss. 4: o) utkom våren 1921
under titeln »Svensk namnbok till vägledning vid
val av nya släktnamn», upptagande över 15,000
nybildade, alltså icke förut i bruk varande, namn av
svensk prägel.

Granska vi nu det förra arbetets innehåll, så
finna vi till vår grämelse, att allra största delen av
våra nutida släktnamn bära en alldeles osvensk
prägel, som synes förbjuda varje tanke på att deras
bärare tala »ärans och hjältarnas språk». Jämte
massor av verkliga utländska — i bästa fall från
inflyttade familjer stammande — namn träffas mer eller
mindre lyckligt efterhärmade sådana t. ex.
Addberstone, Allywood, Alphonce (!), Azzirati; vidare
avläggare av den numera, som man gärna ville tro,
vanryktade typen Chronschough, t. ex. Ahlechranz,
Ahxner, Axzenth, och en stor hop som se ut att
vra fabricerade på dårhuset, t. ex. Aeimertohn,
Agtemalm, Ahngwé, Areldy, Arendartsik, Arnstadans,
Atoonsteier, Aumaho, för att nu icke tala om de
mer eller mindre stötande, t. ex. Arschbacher (ty.
arsch ’stuss’), Astarot (namn på otuktens gudinna),
Lortsch, Pissarewsky, Schitsman. Och att dylika
utsvävningar icke verka avskräckande, utan
fastmera alltjämt lockande till efterföljd, framgår därav,
att vår namnskatt under år 1920 riktats med bl. a.
följande nya namn, som av våra länsstyrelser
godkänts: Agerforz, Brideau, Browner, Bruilon,
Bartzner, Canow, Charliot, Dallbing, Dino, Dohlmar, Egor,
Ehmer, Fhin, Geimertz, Graab, Griinb, Gåije,
Harley, Holmi, Hygert, Ihlertz, llwars, Isendor, Jont,
Järhiem, Keife, Liljelovn, Lohréng, Loya, Milvard,
Orchidéen, Perers, Petrow, Peppendicker, Porathe,
Raumer, Röhj, Saiets, Seffon, Tejke, Tiebert, Tollwé,
Walenté, Walthérn, Weidor, Weins, Weivers,
Wildenhayn, Wittinkoff, Zoné.

Under sådana förhållanden torde allt vettigt
folk vara ense därom, att det ej var en dag för
tidigt att söka genom en »vägledning vid val av
nya släktnamn» och en ny, strängare namnlag hejda
denna språkliga smutsflod, som med tiden skulle
bringa det därhän, att så gott som alla svenskar
bure osvenska släktnamn (i fråga om dopnamnen
gäller detta gunås redan). I den ovannämnda
»Svensk namnbok» har därför till hjälp för den,
som vill ha ett svenskt namn, men icke kan eller
tror sig om att kunna själv skapa ett sådant,
erbjudits tusentals nya namn, de allra flesta bildade
efter hittills gängse svenska eller försvenskade
typer och av svenskt ljudmaterial samt med svensk
normalstavning. Det nybildade Albergsson hör
sålunda till typen Åbergsson, Aspe är att jämföra med
det redan befintliga Linde, o. d., Bjälkén med
Bjerkén, Bjälkander med Bjerkander, Hjortling med
Bjurling, Hubertsson med Albertsson, Klippare med
Flygare, Närking med Helsing o. s. v. Att dessa
och dylika namn verkligen tyckas fylla ett känt
behov och snart nog bli minst lika uppskttade som
de hittills så eftersökta trasgranna namnen med
utländskt kynne, torde man kunna hoppas, på grund
av den omständigheten att t. ex. bland de vid en
konselj i augusti 1921 godkända 43 nya namnen ej
mindre än 31 tillhörde namnbokens material. För
dem åter som vilja fortfara att trampa i de gamla
osvenska spåren uppställas oöverkomliga hinder
genom det Förslag till lag om släktnamn som redan
1921 av Eberstein utarbetats och är avsett att
föreläggas en riksdag, vars bifall man må hoppas, att
det kommer att vinna, men som märkvärdigt nog
ännu 1924 icke föredragits. Däri stadgas nämligen
bl. a., att intet namn som bär uppenbart osvensk
prägel må till antagande godkännas.

Vårt nuvarande namnskick lider emellertid som
bekant icke blott av det från patriotisk och
estetisk synpunkt så klandervärda felet att vara i hög
grad osvenskt, utan även av en praktisk och därför
så mycket kännbarare olägenhet, nämligen att
många namn äro så till den grad vanliga, att de
upphört att fylla ett namns egentliga uppgift, den
att vara särskiljande. Framför allt gäller ju detta
Andersson (Johansson, Pettersson m. fl. andra på
-son), om vilka man verkligen kan säga, som
någon uttryckt sig, att de ej längre äro namn, utan
bara en benämning. Men det gäller ock sådant som
Lundberg (Sandberg, Lindberg), Bergström,
Lundgren (Lindgren) m. fl. Denna så mycket besvär och
förargelse väckande olägenhet kommer att i
görligaste grad minskas — detta i den mån. hrr
Anderssöner, Lundbergar o. s. v. antaga nya namn,
något som de fleste av dem borde finna med sin
fördel förenligt — eller åtminstone kommer dess
ökande att förebyggas genom lagförslagets
stadgande, att i regeln intet namn som bäres av någon
inom riket bosatt person får till antagande
godkännas. Härigenom vunnes också en annan allmänt
efterlängtad fördel, nämligen den att var och en
må utan kostnad och besvär få behålla sitt ärliga
namn ograverat.

Såsom redan ovan antytts, äro våra dopnamn
i om möjligt ännu större utsträckning osvenska än
släktnamnen, liksom de ock tävla med dessa i fråga
om fantastisk och obegriplig bildning; jag nöjer
mig med att påpeka de för några år sedan i dopet
utdelade flicknamnen Aximia, Ebida, Editua, Sadara,
Setitia och många deras likar. Men då dopnamnen
ju i det dagliga livet äro mindre framträdande, så
vålla ju dylika missfoster jämförelsevis mindre skada,
varför en lagstiftning rörande dopnamn torde vara
i det stora hela mindre av nöden. I ett avseende
kräves emellertid härvidlag oundgängligen ett
ingripande från myndigheternas sida. Såsom S.
Wieselgren redan 1896 i en riksdagsmotion framhöll,
borde det förebyggas, att barn finge hela sitt liv
dragas med dopnamn, som gjorde dem till föremål
för gäckeri och åtlöje. Det synes därför — såsom
ock i det nu föreliggande lagförslagets motivering
framhålles — verkligen icke vara för tidigt, att i
kyrkoboksförordningen införes den i de flesta andra
länder förekommande bestämmelsen, att förnamn
icke får vara sådant, att detsamma kan väcka
anstöt eller allmänt åtlöje. Det är väl t. ex. icke för
mycket begärt, att en dopförrättare icke skall
behöva, såsom ju skett, ådraga sig åtal för att han
vägrat godkänna det hädiska Lucifer, eller att en
stackars flicka skall få slippa att bära det
oanständiga Closetta Superfina, med vilket hon för ej länge
sedan lyckliggjorts

*




Nordens älsta folk- och ortnamn.Föreläsningar hållna vid Köpenhamns universitet,
februari 1920.


De ifrågavarande namnen ordnar jag
kronologiskt efter deras uppdykande i våra källor (om
vilka se s. 95 ff.)Jag förbigår här de namn, i fråga om vilka
forskningen ännu icke lett till något antagligt resultat eller
ens någon rimlig hypotes, t. ex. Plinius Hillevioner,
Ptolemaios Daukioner m. fl..

Kimbrer.

Enligt Strabon omnämnas Kimbroi redan hos
Eforos (något som dock av L. Schmidt
betvivlas). Av historien veta vi, att största delen av
dem på grund av en stor översvämning utvandrade
tillsammans med teutoner och ambroner c. 120 f.
Kr. och efter vidsträckta strövtåg och segrar över
romarna tillintetgjordes av Marius 101 f. Kr.
Varifrån de utvandrat få vi veta genom Melas
upplysning, att cimbri bodde norr om Elbe vid »Sinus
Codanus», viken Kodan (kanske hörande till det
nyisländska kód ’fiskyngel’), d. v. s. Skagerak och
Kattegat samt möjligen en del av Östersjön
(»Kodans bølge» i dansk poesi). Jutland kallas därför
den »kimbriska halvön» av Ptolemaios — som
uppger, att kimbrerna där bodde längst i norr — och
senare författare, liksom Skagen hos Plinius kallas
den »kimbriska udden». Ännu år 5 e. Kr. träffade
en romersk flotta kimbrer vid Jutlands nordspets.

K- eller det därmed likvärdiga c- är en i
keltisk mun företagen omformning av det germanska
ch (varav senare blivit h), som av kelterna alltid
återgavs med k. Det är nämligen, såsom redan
norrmanen Keyser år 1839 påpekat, tydligt att detta
folknamn sammanhänger med det danska namnet
på trakten sydöst om Limfjorden, Himmerland,
forndanskt Himbersysæl. Älst har väl trakten hetat
blott Himber, ty ett dylikt namn uppträder i
fornsvenskan, skrivet Hymber 1429 (nu Himmer i Askers
socken, Örebro län) och Himbra (»in Himbro») c.
1400 eller Himbran 1636 (Ulleråkers socken,
Uppsala län), och det ingår i det norska Himbrim 1594
(nu Hemrum, Faavang socken, Kristians amt) samt
väl även i Himmerøien (Aalen socken, Kristians amt).
En släkting därtill ha vi förmodligen i fno. himbrin,
nisl. himbrini, no. dial. hymber, da. imber, no.
imbre ’islommen, Colymbus glacialis’ och en ännu
ursprungligare sådan i no. dial. him 'genomskinligt
lager, tunn beläggning’. Himbr- betyder således
troligen älst 'ljusning’ och har då använts om fågeln på
grund av dess färg och om landskapet —
ursprungligen väl blott någon del av detsamma — på grund
av dess glesa skog (jfr det ty. lichtung ’gles skog,
glänta’, ursprungligen ’ljusning’ av licht ’ljus’); att
kimbrerna bodde i ett skogigt land uppges
nämligen av Plutarkhos. Från ortnamnet härstammar i
sin tur folknamnet.

Thule.

Namnet, som ytterst förskriver sig från Pytheas,
anträffas tidigast hos Polybios och Strabon i
formen Thoule, därnäst hos Mela, skrivet Thyle, hos
Plinius åter och hans samtida Seneca Thule. Det
så benämnda landet upptäcktes som bekant av
Pytheas och beskrives i de klassiska källorna så,
att det — såsom Ahlenius övertygande uppvisat
— bör ha legat på Norges kust vid ungefär 65
breddgraden, alltså något norr om gränsen mellan
Trondhjems och Nordlands amt, där vid
Bindalsfjorden det gamla Hálogaland begynner liksom ock
samtidigt de för Nordland karakteristiska
fjällpartierna, som här nå upp till en höjd av 1,063 m.

Själva namnet är hittills oförklarat. Det bör
av de ovannämnda källornas skrivning att döma på
Pytheas tid ha hetat Þŭlā, en form vars ŭ i grekisk
skrift återgivits än med ov, än och väl
ursprungligen med v, varav förklaras att Mela skriver y,
ett ljudvärde som på hans tid för längesedan
antagits av det grekiska v. Detta Þŭlā förutsätter ett
före den germanska ljudskridningen befintligt tŭlā,
som jag vill återfinna i det fornindiska tulā ’våg,
vågarm, vågskål’, hörande till tulayati 'upplyfter’
och således ursprungligen ett verbalabstraktum med
betydelsen 'lyftning, upphöjning’ (jfr bildningar som
bhidā 'klyvning’ o. d.). Nära besläktade ord äro
det fornlat. tulo ’bär upp’, lat. tollere ’lyfta’, grek.
ana-tellein ’höja sig’, iriska telach ’kulle’, fnord.
þola ’uthärda, tåla’, ursprungligen ’bära upp’.
Ifrågavarande verbalabstraktum har sedermera liksom
så många andra övergått till konkretum; jfr särskilt
sv. upphöjning ’höjd’ och det till verbet bära i dess
gamla alternativa betydelse ’lyfta’ hörande, i ty.
empor ännu kvarlevande fhty. bor ’höjd’, vars
fnord. motsvarighet ingår i sv. Borlänge, Sundborn
m. fl. ortnamn.

Att ett forngermanskt þ'ulā ’höjd’ är ett lämpligt
namn på trakten vid och norr om Bindalsfjorden,
framgår av vad jag nyss anfört rörande denna nejds
natur. Samma ord ligger kanske till grund för
namnet på den hos Cæsar nämnda, med helvetierna
i Schweiz förbundna och troligen vid Rhen bosatta
stammen tulingi (keltiserad form för þulingi, jfr
teutoner i det följande), som i så fall betyder
’bergsbor’ och icke såsom Much (och Schönfeld) antagit
’die geduldigen oder ausdauernden’, en tolkning som
måste tillbakavisas, emedan det ej är uppvisat, att
suffixet -ing kan bilda avledning till ett verb,
varemot dess användning för avledning till ortnamn är
allbekant (jfr t. ex. isl. íslendingar, ags. centingas,
lat. northalbingi ’holsteinare’ o. s. v.). Skulle G.
Schütte ha rätt i sitt utan all motivering framställda
påstående, att tulingi äro identiska med »de af
Avienus nævnte Tylangii fra 6te el. 7de Aarh. før
Kristus» — något som emellertid Müllenhoff (och
Much) med skäl bestrider, placerande tylangii vid
Rhône i Lyontrakten — och skulle Schütte vidare
ha rätt i sitt likaledes utan all motivering fällda
påstående, att tylangii voro »en Stamme af sikkert
ligurisk Rod», så vore ju visserligen tulingi icke,
såsom dock hittills tämligen allmänt antagits, en
germansk stam och således väl ej heller namnet
germanskt. Men detta är föga sannolikt, eftersom
det i alla händelser funnits ett germanskt folk- eller
släktnamn þulungar, som förhåller sig till ett
þulingar som folkungar, skjoldungar o. d. till karolinger,
merovinger o. d. Detta namn föreligger nämligen i
det svenska gårdsnamnet Tullinge (Botkyrka
socken, Södermanland), som 1353 skrives Þulunge.
Detta härledes av Hellqvist från det runsvenska
mansnamnet Þuli(r). Men då Tullinge ligger
påfallande högt i förhållande till omgivningen, så
tolkar jag det med tillförsikt som »höjdbor». Kanske
är Tul(l)inge i Heds socken, Västmanland, samma
ord.

Teutoner.

Enligt Plinius hade redan Pytheas uppgivit, att
teutoni bodde på Nordsjö-kusten, och själv placerar
han dem mellan kimbrerna och Elbe. Deras
huvudmassa utvandrade såsom bekant ungefär samtidigt
med kimbrer och ambroner c. 120 f. Kr.,
genomströvade och förhärjade Gallien, tills de slutgiltigt
besegrades av Marius 102 f. Kr.

Teut- är en keltiserad form för det germanska
þeuþ-, ty folket har, såsom ofta framhållits,
tydligen sitt namn från det fda. Thiuth, numera Thy,
trakten nordväst om Limfjorden. Detta ord, vilket
ingår såsom sednare led i t. ex. Svitjod, betyder
ju ursprungligen ’folk’, och dess användning som
ortnamn är att jämföra med sådana bildningar som
fda. Vændlæfolk härad, sv. Vifolka härad, engl.
Norfolk, Suffolk o. d. (jfr ock de talrika
gårdsnamnen på -folk i Österbotten och, kanske genom finskt
inflytande, i Värmlands Älvdal eller Kinds härad i
Västergötland samt Banke-, Björke-, Hanekinds m.fl.
dylika härader i Östergötland av det gamla ordet
kind ’ätt’.

Haruder.

Harudes voro enligt Cæsar hjälptrupper åt
germanhövdingen Ariovistus år 54 f. Kr. Enligt
Ptolemaios bodde de i östra Jutland. Då nu emellertid
det tydligen till grund för folknamnet liggande
landskapsnamnet isl. Hǫrð (av *Haruð), fda. Harth
eller Harthesysæl, det nuvarande Harsyssel hör
hemma i västra Jutland, söder om Limfjorden, så
synes en förskjutning av folkets boplatser ha ägt
rum, varom kanske fda. Harz (nu Hads) härad i
östra Jutland (vid Horsens) bär vittnesbörd. På
den svenska Rökstenen (c. 850) nämnes en,
troligen dansk, sagokung Haruth. Såsom utvandrade
från Jutland till Norge före 500 e. Kr. betraktar
M. Olsen de fno. hǫrðarna i Hǫrðaland, trakten
kring Hardanger (av *Harða-angr) och Bergen,
vilka tidigast omnämnas hos Jordanes under
namnet arochi, felskrivning för harothi.

Namnets ursprungliga betydelse är troligen
'skogsfolk, de från Harth’, ty detta ord är identiskt
med ags. harað, fhty. harod, mhty. hart ’skog’, som
ingår i ty. Spessart och Harz (där en »harudorum
pagus» nämnes 852) samt sv. Hardemo härad (fsv.
Hardheem).

Ambroner.

Ambrones nämnas redan av Livius och hans
samtida Strabon. Detta folk var i sällskap med
teutonerna på dessas strövtåg 120—102 f. Kr. och
delade deras öde. De ha tydligen förut bott på
öarna vid Slesvigs västkust, dit friserna och
frisiskan först mycket senare (troligen på 800-talet)
nådde. Till deras namn ha vi nämligen tvivelsutan
en mycket nära släkting i önamnet Amrum, älst
Ambrum (1231), och det är sannolikt väsentligen
samma ord som de båda folknamnen lat. umbri och
ags. ymbre (i Widsith).

Langobarder.

Langobardi anföras av Velleius Paterculus
såsom boende år 5 e. Kr. vid nedre Elbe, i
Lüneburgtrakten. Men enligt deras egen tradition ha de en
gång i tiden utvandrat från »Scatanau», d. v. s.
Skandinavien — var de där bott, säges icke — och då
burit namnet vinniler, som förmodligen betyder
'arbetare’ eller kanske snarare 'krigare, segrare’,
hörande till det fnord. vinna 'arbeta, strida, segra’
såsom fsv. spinnil 'spinnare, spindel’ till spinna o. d.
I sina rättsförhållanden ha de också, som man i
så fall kunde vänta, vissa påfallande likheter med
de fornnordiska folken, särskilt svenskarna, men
deras språk är förtyskat, vilket tyder på att deras
utvandring ägt rum mycket tidigt. Efter år 300
drager tredjedelen av dem från Elbe söderut,
hamnande i det efter dem benämnda Lombardiet, där
ännu spår av deras språk föreligga i ortnamn som
Marengo, samma ord som det sv. Märinge, och
personnamn som Garibaldi. De i Nordtyskland
kvarblivna kallas barder och gå med tiden upp i
saxarna.

Då de i Widsith nämnda heaþobarderna
’stridsbarderna’, som troligen blott är ett annat namn för
(lango)barderna, sägas vara av »vikingars släkte»,
så kunde man kanske få antaga, att folkets urhem
varit Viken, d. v. s. Bohuslän och
Kristianiafjordens stränder (jfr i det följande om folknamnet
vikingar).

Vandilier, vandaler.

Plinius nämner vandili och Tacitus vandilii —
formen vandaloi träffas först hos den grekiske
historieskrivaren Cassius Dio c. 230 e. Kr. — i sådant
sammanhang, att de tydligen anses vara bosatta
någonstädes i nordöstra Tyskland. Också uppträda
de i överensstämmelse härmed vid Böhmens norra
gräns i Markomannerkriget (166 och följande år).
Men troligen ha de en gång i tiden utgått
åtminstone delvis från Jutlands nordspets, det fda.
Vændæl (hos Saxo Vandala, Vendila), Vændlæfolk eller
Vændlesysæl, nu Vendsyssel (jfr ock isl. vendilfolk
’beboare av Vendilskagi, d. v. s. Skagen’) eftersom
namnet ögonskenligen betyder ’Vendelbor, de från
Vendel’. Här kan nämligen icke gärna vara fråga
om det fsv. Vændil (nu Vendels socken) i Uppland
— där däremot den i Widsith och Beowfulf
omnämnda folkstammen Wen(d)las kunna, såsom Stjerna
gjort troligt, antagas ha bott — eftersom
vandalerna uppträda tillsammans med silingerna, vilka
väl ävenledes utgått från Danmark (se härom i det
följande). Enligt Kossinna ha vandalerna anlänt till
Tyskland redan c. 700 f. Kr., vilket passar bra till
deras sydliga läge vid inträdet i historien.

För ortnamnet Vendel vill jag snarast med
Hellqvist anta en ursprunglig betydelse ’plats i eller
vid vattnet’ (jfr möjligen find. vanam, lit. vandů
’vatten’ m. m.), något som utmärkt passar till läget
av såväl den danska som den svenska orten.

Skandinavien.

Plinius är den förste som omnämner
Scatinauia eller, som det i andra goda handskrifter
skrives, Scadinauia, varifrån det i en sämre
handskrift uppträdande, kanske av den strax härefter
nämnda formen Scandia påverkade, skrivfelet
Scandinauia utgår. Detta land är enligt Plinius en stor
ö i viken »Codanus» vid kimbriska halvön (d. v. s.
Jutland, se s. 62 f.). Han nämner även, men utan
närmare angivande av läget, andra öar vid namn
Skandiæ. Dessa uppträda även hos Ptolemaios
såsom fyra öster om kimbriska halvön belägna
Skandiai, av vilka den östligaste, »den egentliga Skandia»
är störst och de tre andra små. Samma form
ligger till grund för Jordanes Scandza, den stora »ö»
från vilken goterna en gång utvandrat. Den längre
namnformen uppvisar i den s. k. Fredegars
frankernas historia c. 625 varianten Scat(h)anauia och
i Paulus Diaconus langobardernas historia c. 775
Scadanauia (i andra handskrifter Scadinauia).
Beowulf åter har Scedenig (jämte Scedeland) och i
lapskan har Sverge eller hela Skandinavien länge
hetat Skadesisuolo, däri suolo betyder ’ö’ liksom
det nyssnämnda ags. -ig och det därmed identiska
urnordiska -auia, varav isl. ey och sv. ö.

De nu nämnda mångskiftande formerna för
ordets förra hälft tyda avgjort på att vi ha att göra
med ej mindre än tre olika stamformer, växlande
enligt bekanta urgermanska ljudlagar, nämligen
skā'ðan-, skăði'n- och skaðn- (hos de klassiska
författarna omstöpt till skand-); jfr got. aban-, abin-,
abn- o. d. Den första av dessa stamformer
föreligger, såsom av den långa vokalen framgår, i det
ur Scāthanauia utvecklade isl. Skáney, fsv. Skānø,
nu Skåne samt till sin första stavelse i de tyska
dialektorden schåden ’ge avkastning t. ex. av vete’
och schåd ’fiskrom’. Hit för jag ock i
överensstämmelse med de nyaste etymologerna (såsom Walde,
Torp, Holthausen) det mlty., mnederl. och mhty.
schade ’ränta’, som man förr sökt identifiera med det
bekanta ty. schade ’skada’. Den korta vokalen åter ha
vi troligen hos Plinius och i angelsaxiskan samt i det
nära besläktade fsv. sjönamnet Skaður (nu
Skagern) och latinets scatēre 'framvälla, vara ymnig’.
Av alla dessa släktingar synes framgå, att namnets
ursprungliga betydelse är ’ymnighetsön, ön av stor
bördighet’, en betydelse, som torde befinnas passa
för Skåne bättre än de förut föreslagna tolkningarna
’Skades ö, sillön, herdeön’ och nu nyligen ’skorpön’
eller ’skivön’.

Goter, gutar.

Det folk som av Plinius kallas gutones, av
Tacitus gotones, bodde enligt dessa författares
framställning — som ock av arkeologiska fynd
bekräftas — på deras tid vid Weichselmynningen. Dit
hade de emellertid, enligt egen, av Jordanes
meddelad, uppgift utvandrat från »ön Scandza», något
som enligt arkeologiska vittnesbörd måste ha ägt
rum allra senast ett halvt århundrade f. Kr. Till
en, troligen mindre, del kommo de väl icke från
fastlandet, utan såsom namnet torde ange från
Gottland, vars innevånare ännu i dag bära det mot
Plinius namnform direkt svarande namnet gutar, vilket
väl ock avses med det av Ptolemaios såsom namn
på en i södra Skandia boende folkstam anförda goutai.
Själva kallade goterna sig gutþjuda, d. v. s. ’folket
från Gut’, vilket sistnämnda ord, detsamma som det
tyska guss ’utgjutning’, jag är benägen att med
Lindroth anse vara det ursprungliga namnet på den
nuvarande Guteån, som rinner genom Gottlands älsta
huvudbygd. Denna har då efter samma älv fått namnet
Gutland, som sedan utsträckts till att beteckna hela ön.

Weichselgoternas huvudmassa drog omkring
150—200 e. Kr. ned till Svarta havet och kallas
sedan mitten av 200-talet vanligen goter, lat. got(h)i.
De i det gamla hemmet vid Östersjön
kvarstannande kallas sedan, såsom v. Friesen uppvisat, i fsv.
(på Rökstenen) hraiþgotar, isl.-fno. (h)reiðgotar,
d. v. s. ’hemma-goter’, egentligen 'goter i redet,
nästet, boet’. Härav förklaras ock, varför Snorre
i Ynglingasagan kan identifiera Reiðgotaland och
Gotland, som ju tillhör goternas urälsta hem.

Burgunder.

Såsom »en del av vandilerna» nämnas hos
Plinius burgondiones. Hos Ptolemaios heta de
bourgountes och förläggas till trakten mellan Oder och
Weichsel. Säkerligen ha de till stor del utgått
från Bornholm, vars innevånare nämnas tidigast i
angelsaxaren Wulfstans reseberättelse på 800-talet
och då med namnet burgendas, samma form som i
Widsith användes om burgunderna. I forntiden
kallades ön här i Norden Borgundar holmr, d. v. s.
holmen Borgund, ett ord som ännu i dag träffas
såsom ortnamn — stundom som i önamnet
sammandraget till Born — på flera ställen i
Skandinavien och ursprungligen betytt 'höjd, brant kulle,
terrass’. För folknamnets sammanhang med
Bornholm tala även gravfynd av bornholmsk typ, gjorda
mellan Oder och Weichsel. Utvandringen synes ha
börjat c. 200 f. Kr. och ledde så småningom till en
så gott som fullständig avfolkning av Bornholm på
300-talet e. Kr. Av denna tidiga skilsmässa från
stamförvanterna förklaras, varför burgundernas språk
hunnit bli så förtyskat som det är redan vid sitt
första framträdande på 300-talet, helst som
burgunderna redan c. 150 brutit upp från
Östersjötrakterna och tågat söder- och västerut för att
slutligen hamna i det efter dem uppkallade Bourgogne
och dess omgivningarMed det ävenledes av Plinius omnämnda »mons
Sævo» ha vi här alls icke att skaffa, ehuruväl det förr
allmänneligen och ännu så sent som i Nordisk familjebok
1916 och hos Much 1918 identifieras med den s. k. Kölen
eller som den förr på Plinius auktoritet även fick heta:
Seveberget. Ty frånsett att »Kölen», åtminstone om
man därmed menar en Norge och Sverge skiljande
fjällrygg, överhuvud icke existerar, så har redan 1888 Erslev
framhållit, att Seveberget är ett lärt fabrikat från
1500-talet, som lancerats av rudbeckianerna, och lektor J. V.
Svensson har 1919 (i Svenska Dagbladet 8/1) gjort rätt
sannolikt, att mons Sævo — det är uttytt 'Sjöberget’ —
avser den baltiska landryggen, som av tyskarna
benämnes »die Seenplatte», emedan den uppbär mycket mer än
tusen sjöar..

Svear.

Detta namn uppträder som bekant första gången
hos Tacitus och då i formen suiones, varemot
Jordanes har suehans och Adam av Bremen (c. 1025)
sueones. Dessa bodde enligt Tacitus »i siälva
havet», d. v. s. i den uppländsk-åländska
skärgården. Namnet är, såsom jag flerstädes i tryck
utvecklat, ursprungligen ett adjektiviskt swihones med
betydelsen ’de egna, vi själva’. Samma adjektiv
ingår i Svitjod 'vårt eget folk’ (senare övergånget
till ortnamn), isl. suiddáe 'självdöd’, fhty. gi-swio
’besvågrad’ och har nära släktingar i got. swikunþs,
ags. swital 'självklar’ m. m.
Sidoner.

»I omedelbart sammanhang med svearna» och
norr om esterna — om vilka jag strax skall tala
— bodde enligt Tacitus sit(h)ones. Då nu svearna,
såsom vi hört, bodde »i själva havet», d. v. s. uti
den skärgård, som då för tiden utgjordes av en
stor del av Uppland och av Åland, bodde väl
sidonerna på Finlands södra kust, som i isl. källor
nämnes (Bálagarðs) sida; jfr Sideby socken i södra
Österbotten och sida i betydelsen ’kust’ i isl.
litteratur och svenska ortnamn. Att finnarna vid sitt
framträngande till Finlands kust, vilket enligt nyaste
forskningar ägde rum allra senast vid tiden för Kristi
födelse, där träffade ett germanskt folk har senast
uppvisats av Wiklund, och att detta folk var en
utgrening av svearna framgår väl av Tacitus
ord, att sithonerna, »i allt övrigt lika svearna,
skilja sig från dem blott därigenom att en kvinna
härskar», en som bekant mycket omdebatterad
och svårtydd utsago. Men om vi, övergivande
denna gängse översättning, återge det dunkla
uttrycket »femina dominatur» helt enkelt med
»kvinnan dominerar», så finna vi kanske i dessa
ord ett visserligen något överdrivet uttryck för
Tacitus häpnad över den i hög grad gynnade
ställning, som kvinnan intog enligt gammal
svearätt, särskilt sådan den framträder i den för
Finland i historisk tid gällande Hälsingelagen, i
jämförelse med förhållandet i götarätten och den
senare svenska rikslagstiftningen. Och det är
ingenting som hindrar oss att anta, att denna motsats
förefanns redan på Tacitus tid, och att kvinnans
emancipation då var allra längst framskriden i
Finland.

Finnar och skridfinnar (lappar).

Öster om Östersjön bodde enligt Tacitus fenni,
varmed sannolikt måste avses finnarna, ehuruväl
hans skildring av folket snarare synes passa på
lapparna. Finnas i Widsith äro väl ock finnar. Med
Ptolemaios Phinnoi, som förläggas norrut i Skandia,
måste däremot menas lapparna, som ju i Beowulf
och ännu i dag i Norge bära finn-namnet. Annars
kallas dessa hos Prokopios skrithiphinoi, hos
Jordanes screrefennæ, i Widsith scridefinnas och hos
Adam av Bremen scritefini, d. v. s. skrid- eller
glidfinnar (jfr skridsko), så benämnda på grund av
deras färdande på skidor.

Folknamnet finnar torde vara en bildning till
ortnamnet Finland, som icke kan vara byggt på
folknamnet, emedan det i så fall borde i
fornspråket heta icke Finland, utan Finnaland, såsom
Lappmarken också verkligen benämnes i Beowulf; utan
landets namn (ursprungligen avseende blott
»Egentliga Finland», landskapet längst i sydväst) torde
såsom Lindroth och Wiklund antaga, innehålla ett
gammalt terrängnamn, som förmodligen också
föreligger i tyskans bergnamn Finne och skogsnamn
Vin m. m. samt i det keltiska penn ’topp’, dit
Penninska alperna i Schweiz och Penninska kedjan i
England höra. I så fall har emellertid säkerligen
folknamnet finne tidigt sammanblandats med ett
annat likalydande ord, hörande till verbet finna och
ursprungligen betydande ’uppsökare, hittare’. Det
är tvivelsutan detta ord som användes dels, såsom
vi sett, om de nomadiserande lapparna, dels om
den rörliga jägare- och fiskarebefolkning, som på
sina håll ännu långt ned i tiden stod väsentligen
på samlarens och flyttarens ståndpunkt, t. ex. väl
de av Jordanes nämnda finni i södra Norge, vilka
han dock på grund av förväxling beskriver snarast
som lappar; dels äntligen användes det som
mansnamn i formerna Finn och Finne, detta redan så
tidigt att vi i en urnordisk inskrift från 500-talet
träffa det därtill bildade kvinnonamnet Finno (det
senare Finna). Från dels dessa personnamn, dels
samma ord i den ursprungliga betydelsen ’jägare,
fiskare o. d.’ (v. Friesen översätter det med
’spårjägare’) förskriva sig de många sydskandinaviska
ortnamnen på Finn-, icke som man förr trott från
folknamnet. Suomi-finnar spåras nämligen icke
längre söderut än vid Finnerödja i nordligaste
Västergötland och i Kristiania-trakten, men dessa äro
samtliga sent invandrade från Finland, nämligen
först på 1500- och 1600-talen.

Ester.

Tacitus Æstii, Jordanes Æsti bo likaledes på
östra sidan av Östersjön, där de enligt Tacitus
bl. a. samla bärnsten och enligt Jordanes intaga en
»synnerligen lång kuststräcka» från och med
Weichselmynningen. De bebodde alltså åtminstone de
bärnstensrika kusterna av Ostpreussen och västra
Kurland, till vilka trakter även den redan i det
föregående nämnde resenären Wulfstan på 800-talet
förlägger Estland, som enligt honom är »ofantligt
stort». Det är därför möjligt, ja sannolikt, att
ester redan då bodde ända så långt norrut som i
det nuvarande Estland, till vilket ju senare namnet
inskränkts. Folknamnet, som i isl. uppträder som
eistr, utgår från landets namn, vars härledning är
oviss. Möjligen är, såsom österrikaren v.
Grienberger föreslagit, eist i Eistland en bildning till det
fnord. eið ’ed, stycke land mellan två vatten’ på
samma sätt som Tjust — varom i det följande —
till fsv. þiuþ ’folk’, om nu denna sednare härledning
är riktig. Det »ed» som här skulle vara i fråga,
vore då, såsom Wiklund föreslagit, bärnstenens
huvudort Samland, beläget mellan Frische och
Kurische haff.

I alla händelser är ordet rimligtvis av nordiskt
ursprung. Ty, såsom särskilt de av den tyske
forskaren Blume framdragna arkeologiska
omständigheterna avgjort tyda på, forntidens ester —
vilkas namn senare överförts på den finsk-ugriska
stam, som nu råder i Estland — voro troligen de
nämnda kusternas germanska (och väl närmast
skandinaviska) befolkning, utvandrare som
inblandats i de där redan förut boende preussarna,
litauerna och letterna. Till största delen voro väl dessa
utvandrare svenskar, ty att dessa hade skattland
därborta veta vi, såsom särskilt Schück framhållit,
av Ynglingatals uppgifter om Yngvar och
Braut-Anund samt av Ansgarius levernesbeskrivning. Ja
ännu Adam av Bremen uppger, att Kurland lydde
under svenskarna.

Rugier, ryger.

Rugii nämnas av Tacitus såsom goternas
grannar närmast Östersjön, och enligt Jordanes bodde
[h]ulmerugi, d. v. s. holmrugier ’ö-rugier’ vid
Weichselmynningen redan då goterna kommo dit,
åtskilligt före Kr. födelse. Omkring år 350 tåga de
söderut, och efter skiftande öden återupprätta de
på 400-talet i Neder-Österrike sitt rike: Rugiland
’råglandet’, varav folknamnet redan tidigare bildats.
Sedan detta rike snart störtats, förena de sig med
östgoterna och försvinna ur historien i och med
dessas undergång i Italien.

Samma namn råka vi nu emellertid också i
södra Norge, där det nuvarande Ryfylke ännu
vittnar därom. Rugi nämnas här av Jordanes, och
den fornvästnordiska litteraturen talar ju om ryger
i det efter dem uppkallade Rogaland. Holmryger
åter omtalas av den norske skalden Torbjörn
Hornklofe på 800-talet. Om Widsiths dativformer
rugum och Holmrycum (fel för -rygum) avse det
norska eller det kontinentala folket, är ovisst.

De norska rygerna antas av M. Olsen och
Hoops vara kolonister från Weichselmynningen, men
det omvända förhållandet synes mig liksom Kossinna
och Almgren vara mera sannoligt, såvida man icke
vill, såsom Much föreslagit, anta att båda folken
kommit från ett tredje håll. Det är sålunda ovisst,
var vi ha att söka det ursprungliga ’Råglandet’.
Men i alla händelser har arkeologien uppvisat
likheter mellan rugiernas kultur i Pommern, där de
en tid vistades, och rygernas i Norge. Om namnet
på ön Rügen, där enligt arkeologerna samma
kultur föreligger, har sitt namn efter rugierna eller är
av slaviskt ursprung är, såsom Almgren framhållit,
ännu en öppen fråga.

Liver, ljunar.

Rugiernas grannar, ovisst på vilken sida om
Weichsel, voro enligt Tacitus lemonii, som väl är
felskrivning för leiuonii. Bodde de mellan Weichsel
och esterna, så har namnet med tiden förskjutits
norrut, liksom efter vad vi sett fallet varit med
esternas. Ty namnet stämmer med
medeltidslatinets livones (i Livonia), d. v. s. liverna, som nu
finnas blott i nordöstra Kurland, men förr bott även
i Livland.

Samma folk är rimligtvis de av Ptolemaios
nämnda leuōnoi, väl felaktigt för leiuōnoi eller
liuōnoi, som av honom förläggas till mitten av Skandia.
De ursprungliga liverna voro i så fall liksom esterna
utvandrare från Sverge och ha liksom de senare
med tiden fått sitt namn överfört på ett
finsk-ugriskt folk. Var i Sverge de en gång bott, är på
grund av Ptolemaios svävande uppgift ej så lätt
att bestämma. Men om man med Karsten anser,
att leiuonii sammanhänger med lat. levis och grek.
leios (av ett lēivos) ’slät’, så översätter jag landets
namn — i motsats till Karsten, som tolkar Livland
som sumpmark, ’kustland’ — med ’slättland’ och
folkets med ’slättbor’, och jag anser, att man då
med skäl kan tänka på att förlägga folkets
ursprungliga hemvist till den stora och bördiga
centralsvenska Östgötaslätten (från Mjölby österut), där
vi redan från 1200-talet känna till en stor by vid
namn Ljuna (fsv. dativ Liunum) i närheten av
Mjölby järnvägsstation. Med detta ortnamn har
jag och ungefär samtidigt Lindroth sammanställt ej
blott folknamnet hos Ptolemaios — som Lindroth
dock tyder på helt annat sätt än jag — utan även
Widsiths léonas samt de tidigast i Ynglingatal
nämnda liónar, som man plägar översätta med
’män’, men som troligen, såsom redan Schück
antagit, varit ett folknamn, vilket passar bäst till
uppgiften, att de voro Vanlandes motståndare.
Emellertid tror jag icke som Lindroth, att därmed avses
de östgötska liunarna, utan fastmera såsom Svensson
gissat liverna (livones), eftersom Vanlandes
krigståg enligt Snorre gingo österut. Dessutom vågar
jag framkasta den förmodan, att vi ha det till
grund för folknamnet liggande liun i det ävenledes
på den bördiga östgötaslätten belägna Linköpings
namn (forngutniskt Leoncopungr, fsv. Lyunkøpunger
o. d.), som i så fall betyder 'slättköping’ och icke
såsom hittills (och ännu av Wessén 1921) i strid
med (åtminstone de närvarande) naturförhållandena
antagits 'ljungköping’. Och vidare förmodar jag att
en vid sidan av liunar (av *līwun-) stående yngre
bildning liungar (av *līwung-, jfr folkungar o. d.)
möjligen ligger till grund för det fsv. namnet på
det allmänna östgötatinget, lionga þing, där man
helt naturligt väntar sig ett folknamn i genitiv
liksom t. ex. i det västgötska »allra gøta þing»,
liksom ock för Linköpings i ett latinskt dokument c.
1120 anträffade namnform Liunga kaupinga.

Angler.

Detta folk nämnes tidigast hos Tacitus, som
förlägger anglii norr om Elbe. Tydligen har deras
egentliga hem varit, såsom Beda c. 700 uppger,
Angel, d. v. s. trakten mellan Flensborg och
Slesvig, och av ortnamnet är uppenbarligen folknamnet
att härleda. Om Angel här betyder ’krok, krök’,
syftande på halvöns kustlinje, eller ’bukt, smal vik’,
syftande på Slien, är ovisst.

Silinger.

De först hos Ptolemaios nämnda silingai
uppdyka tidigast vid Oder och följa sedan med sina
grannar och vänner vandilierna åtminstone till det
efter dessa uppkallade Andalusien och kallas i
Spanien »vandaler med tillnamnet silinger». Före
sitt uppbrott hade de dock hunnit ge namn åt
Schlesien (slaviskt slezĭ av siling såsom kūnezĭ av
kuning ’konung’ o. d.

Deras nära förbindelse med vandalerna visar
väl, att även silingerna ytterst härstamma från
Danmark och då helt visst från Själland. Namnet
silinger är nämligen, såsom Kossinna och jag hävdat,
rimligtvis bildat till Själlands fornnordiska
namnform Selund (tidigast hos Guttorm Sindre c.
955)Silund hos Sigvat c. 1036 är väl påverkat av folknamnet. eller Seland (först hos Adam av Bremen c. 1025)
såsom t. ex. de av Sahlgren framdragna fsv. villing
(av *vidhling) till Vidhund, gurung till Gurand o. d.;
jfr ock ortnamn som fsv. Weringia jämte — hos
Saxo — Verundia ’Värend’, Trälinge för Trälunda
o. d. Härmed stämmer, att enligt arkeologiens
vittnesbörd, såsom särskilt Almgren betonat, Själland i
rikaste mått bjuder på samma slags kulturfynd som
silingernas boplatser.

Vad den mycket omtvistade etymologien av
Selund beträffar, vågar jag föreslå att fatta
sel- som identiskt med det fornslaviska selo ’by’ och
således nära besläktat med sal ’rum’, förr även
’hus, bostad’. Då nu den särskilt i önamn vanliga
ändelsen -und betecknar rik tillgång på något (t. ex.
isl. Eikund ’den ek-rika ön’ o. d.), så får Selund den
som mig synes tilltalande betydelsen ’den
bostads-rika ön’.

Haidiner och finnhaider.

Chaideinoi ’hedbor’ omnämnas av Ptolemaios
såsom boende i västra Skandia. Detta folk har
hittills vanligen identifierats med de fno. heinir,
Widsiths hǽðnas, d. v. s. innevånarna i Heiðmǫrk,
det nuvarande Hedemarken vid Mjösen. Att detta
är orimligt, emedan alla Ptolemaios uppgifter röra
de östligare delarna av Skandinavien, har nyligen
uppvisats av Svensson. Men hans eget förslag, att
här är fråga om det folk i Dalarna, som givit namn
åt fsv. Henamora, senare såsom nu Hedemora,
tilltalar mig ej. I stället vill jag identifiera dem med
de av Jordanes såsom boende i södra Sverge
nämnda finnaithæ (för -haithæ), som tydligen äro
folket i vad som älst hette Finnheden (omnämnt
redan i en runskrift från 1000-talet som finhithi),
nu Finnveden, d. v. s. Östbo, Västbo och Sunnerbo
till stor del av hedar och sandmoar bestående
härader i västra Småland. De av Adam av Bremen
c. 1025 omnämnda finnedi (för -hedi) uppges
däremot bo mellan Sverge och Norge, vadan de väl
äro identiska med de av Jordanes nämnda finni
i södra Norge. Jfr för övrigt artikeln finnar i det
föregående.

Eruler.

Eruli, först senare och sämre skrivet heruli,
nämnas av »Scriptores historiæ augustæ» såsom
sjörövare i Arkipelagen år 267 och i Gallien år 286.
På 300- och 400-talen förekomma uppgifter om att
deras ursprungliga hemvist legat »längst bort (i
oceanen)», Redan före 300 måste väl sålunda ha
inträffat vad Jordanes berättar, nämligen att de
fördrivits från sitt gamla hem av de från Sverge
kommande danerna. År 512 har enligt Prokopios
en del av erulerna från Ungern, där de bildat ett
rike, efter dettas störtande begivit sig hem till
Norden, varvid de vandrat genom Danmark och sedan
seglat vidare samt slutligen slagit sig ned bredvid
gautarna, således förmodligen i Blekinge och
Värend, varav man velat förklara mycket av
Värendsbornas (virdarnas) från andra sydsvenskars
avvikande seder.

Erulerna ha således väl, såsom v. Friesen visat,
ursprungligen bott i Sønderjylland och på Fyn
samt väl även på Själland och i Skåne. Härmed
stämmer, att ordet erilar ’erul’ träffas i
runinskrifter omkring år 400 i Skåne och på Fyn (först
mycket senare även i Värmland och Norge).
Förmodligen är detta väsentligen samma ord som jarl
(fsax. erl, ags. eorl) ’förnäm man’, och troligen
sammanhänger detta, såsom Nordenstreng
föreslagit, med isl. iara ’strid’. Det betyder i så fall
ursprungligen — liksom i angelsaxiskan — ’krigare,
soldat’.

Jutar.

Eucii, d. v. s. eutii, som tidigast nämnas i ett
brev av den frankiske konung Theudebert år 534,
anges där såsom varande grannar till saxarna, och
Venantius Fortunatus c. 550 placerar dem mellan
daner och saxar. I angelsaxiskan uppträder ordet
dels som ýte (t. ex. i Widsith), dels som éotas
(t. ex. hos Alfred den store) eller latiniserat iuti
(t. ex. hos Beda c. 700), en klyvning som beror på
en ursprunglig böjning ýtir, gen. ióta (jfr isl. rygir,
men Roga-land o. d.) och i isl. givit upphov till
två olika ord: ýtar ’män’ och iótar ’jutar’.

Namnet tillkommer troligtvis ursprungligen en
anglofrisisk stam, som utvandrat till England år 428,
varefter daner ryckt in på dess gamla boplatser
och övertagit namnet; jfr utvecklingen av de i det
föregående behandlade namnen ester och liver. Det
utgår från ortnamnet Jutland, som jag för
längesedan tolkat som ’vattenlandet’ och sammanställt med
de svenska sjönamnen Juten, Jutern och Juttern (jfr
ock det besläktade litauiska flodnamnet Audra,
varav den tyska formen Oder). Jutland är alltså en
fullkomlig parallell till det nederländska Zeeland.

Daner.

Tidigast nämnas hos Jordanes dani och strax
därefter hos Prokopios danoi. I Beowulf heta de
dene och i fsv. danir eller dænir. Namnet utgår
från ortnamnet Dania, tidigast anträffat hos den s. k.
Ravenna-geografen i slutet av 600-talet. Senare
sammansättes detta med mark ’gränsskog’ och får
så formen Danimarca, hos Alfred den store
Denemearc, i iriska källor från 900-talet Danmargg, på
Jællinge-stenarna från 900-talet Tanmaurk, d. v. s.
Danmǫrk. Namnet Danmark, som för övrigt råkas
på en mängd håll både i Sverge och Norge och
därför omöjligen kan överallt vara lån från danska
rikets namn, kan ej vara bildat av folknamnet
daner, emedan dess älsta form i så fall måste heta
ej Dani- utan Dana-mark. Dan- av Dani- måste
i stället, såsom jag för längesedan påpekat, vara
en terrängbeteckning. Man kan då tänka antingen
på en av mig föreslagen nordisk motsvarighet till
fsax. denni (ty. tenne), äldre danea ’fast mark,
öppen plats o. d.’, i vilket fall vi ha
betydelseparalleller i sv. Vallskog, Flathult, no. Flatmark m. m.,
eller kanske snarare med Much, v. Friesen och
Wadstein på en motsvarighet till lågty. dane ’sankt
lågland’, engl. den ’däld’ m. m., vilket senare
förslag passar bra till läget av åtskilliga av de många
orter som i Sverge bära namn på Dan-, t. ex.
Danderyd (förr Danar-ör), Dannemora, Dannkumla m. fl.

Denna rika förekomst av namn på Dan- i
Sverge, men icke i Danmark, talar i sin mån för
riktigheten av Jordanes uppgift, att danerna voro
av svensk rot. Ty så måste väl hans ord »ex
ipsorum stirpe» uppfattas, i det att man låter
»ipsorum», d. v. s. ’deras egen’, syfta på de näst förut
nämnda suetidi (väl fel för suetiudi), d. v. s. Svitjod
’sveafolket, uppsvearna’, icke — såsom man ock
föreslagit — på de längre bort nämnda »Scandzæ
cultores», d. v. s, 'Skandinaviens innevånare’. Var
i Uppsverge deras urhem varit beläget är
emellertid ovisst. Redan före 300 ha de begivit sig söderut,
eftersom de, såsom vi hört, ju vid den tiden ha
undanträngt erulerna och tagit i besittning såväl
Skåne som öarna, varefter de på 400-talet även
efterträdde jutarna på Jutland. I alla händelser
befunno de sig på de danska öarna åtminstone år
512, då ju enligt Prokopios de hemvandrande
erulerna måste tåga genom danernas stammar, innan
de nådde havet för att på detta bege sig till
gautarnas grannskap.

De daukiones, som Ptolemaios nämner som
boende i södra Skandia, kunna av språkliga skäl
ej, såsom dock ofta antagits, ha något med danerna
att skaffa.

Tjuster.

Att Jordanes theustes avser folket i Tjust
härad (fsv. þiust), är sedan länge allmänt antaget.
Ortnamnet — varifrån folknamnet utgår — är
antingen en bildning till þiuþ ’folk’ (jfr Est-land i det
föregående) eller möjligen, såsom v. Friesen
föreslagit, samma ord som isl. þióstr 'våldsamhet’,
syftande på ett i huvudbygden befintligt vattenfall.

Liuthider.

Liothida nämnas av Jordanes såsom »boende å
bördigt slättland», helt visst Skåne, såsom ock alla
hittills antagit. Såvida man icke vill med v. Friesen
här antaga ett grovt skrivfel för fda.
Lyuthgudh-(hæreth), det nuvarande Luggude härad i norra
Skåne, så måste man, såsom ock allmänt skett,
med Läffler sammanställa ordet, vilket bör
regelbundet utveckla sig till fda. lydd-, med
Löddeköpinge (förr Lydde-) vid Lödde å nära Lund.
Folknamnet — bildat som virdar m. fl. — utgår då
från åns namn, som förr även skrevs Lyde-å och
säkerligen älst hetat Liudha, liksom fallet i fsv. tid
var med den vid Lödöse i Götaälv utmynnande å,
som nu nämnes Gårdaån. En nära släkting är då
det no. älvnamnet (H)lióð, ursprungligen 'böljan'.

Bergier.

Bergio hos Jordanes avser utan tvivel, såsom
Svensson påvisat, befolkningen i det fda. Biærghæ,
nu Bjäre härad i nordligaste Skåne på Hallandsås.
De äro sålunda 'bergsbor'.
Haller.

Jordanes hallin är, såsom jag för längesedan
påpekat, helt säkert namn på befolkningen i
mellersta Halland, så benämnt efter de särskilt i
trakten kring Varberg så starkt framträdande
»hallarna», berghällarna. Möjligen höra de av
Ptolemaios på Jutland placerade chaloi rätteligen hit.

Ferver.

Jordanes fervir åter äro, såsom Läffler för
längesedan funnit, nordhallänningarna i det
nuvarande Fjäre härad kring Kungsbacka. Folknamnet
är som så ofta bildat till ortnamnet, det
fornnordiska fiara ’havsstrand’, som, efter vad dess i
urnordisk tid till lappskan lånade form fiervva visar,
älst och, såsom av fervir framgår, ännu på
Jordanes tid ljöd ferwo.

Götar.

Prokopios nämner gautoi såsom en »folkrik
stam i Thule». Jordanes däremot talar om
gaut(h)igoth[æ] skrivit med samma förkortning som
det nedan nämnda Vagoth[æ] — som tydligen
liksom de fyra föregående folken förläggas till
Sverges västkust. De äro sålunda naturligtvis
västgötarna, isl. gautar, Widsiths och Beowulfs géatas,
vilka fått sitt namn av Gautland, d. v. s. troligen
landet vid Gautelfr ’forsälven’, det gamla namnet
på Götaälv. Tillägget -goth[æ] innebär möjligen,
att Jordanes ansåg gautarna liksom de av honom
ävenledes såsom svenska stammar nämnda
ostrogothæ (se nästa artikel) och de till sitt läge så
omtvistade vagoth[æ] vara underavdelningar av
goterna, som han ju visste hava utvandrat från
Skandia.

Östgötar.

Ostrogothæ bo enligt Jordanes »bortom
gaut(h)igoth[æ]». Vanligen antas namnet syfta på
Östergötlands innevånare. Men då Jordanes, frånsett
uppgiften om theustes, uteslutande håller sig till
Skandinaviens västkust, finner jag detta oantagligt.
Jag förmodar i stället, att det här är fråga om de
längst borta vid Vättern boende götarna, vilka helt
naturligt i motsats till de vid Götaälv boende
västliga götarna måste ha kallats »östgötar». Det är,
efter vad arkeologerna uppvisat, dessa som
väsentligen koloniserat Östergötland, begynnande vid östra
Vätterstranden, vilken är landskapets älsta bygd,
och som efter min mening, sedan de undanträngt
ljunarna, om vilka jag i det föregående talat, givit
sitt namn åt hela landskapets befolkning och
medelbart även åt själva landskapet.

Ranrikier.

Jordanes ragnaricii, däri agn torde beteckna
nasalerat a+n, avser tydligen, såsom ock alla
forskare antagit, innevånarna i det fno. Ranriki,
d. v. s. Bohuslän, speciellt norr om Uddevalla.
Detta ortnamn har hittills av de allra flesta
skrivits Ránriki, vilket lett till att man för att förlika
denna form med Jordanes ragna- ansett detta vara
fel för rahna-, som ju dock gåve yngre rān-. Men
då nu det fno. namnet på Ranrikes folk, renir, vid sitt
uppträdande i fornnordisk skaldediktning visar sig
enligt för denna gällande metriska regler ha kort
vokal, så måste man även i Ranriki ha att göra
med kort a. Det däri ingående ran synes då
lämpligen kunna identifieras med det mhty. ran ’lång
och smal’, vartill vi ha nordiska släktingar i no.
dial. ranen ’lång och mager’, rane ’stång, lång
räkel’ och sv. dial. rana ’skjuta upp i vädret’ m. m.

Raumarikier.

Jordanes raumariciæ motsvara uppenbarligen,
såsom ock allmänt antas, nutidens romerikingar,
fno. raumar i Raumariki, som innehåller genitiven
av folknamnet. Detta åter är bildat till Raumelfr,
det gamla namnet på Glommens nedersta lopp,
liksom gautar till Gautelfr (se artikeln Götar i det
föregående.) En utgrening av raumarna voro väl
de haðuraumar, om vilka se artikeln Hadar i det
följande.

Granier.

Jordanes gra(n)nii antas allmänneligen och väl
med rätta vara de fno. grenir, innevånarna i
Grenland och Grenmarr, d. v. s. sydligaste Telemarken
och kusten därutanför.

Agandier.

Jordanes aganziæ (i andra handskrifter Augandzi),
med z för di såsom i burgunzones m. m., utgår väl
från ett ortnamn Agand, bildat som fsv. Värand
’Värend’, Koland ’Kullings härad’, fda. Seland
’Sjælland’ m. m. Men liksom vid sidan av Värand stod
ett folknamn virdhar, så har man vid sidan av
Agand ett folknamn egðir, genitiv agða (i
Agðasysla), vartill sedan en nom. agðir, som med
utträngande av Agand övergick till att beteckna
egdernas land; jfr hurusom Baiern, Sachsen, Närke m.fl.
ortnamn ursprungligen äro folknamn.

Det till grund liggande ag, som bl. a. ingår i
fsv. aghborre ’aborre’, betyder ’spets’ (jfr
släktingarna egg och ax), vadan Agand väl betytt ’det
udd-rika landet’ — liksom t. ex. Koland betyder
’det kol-rika’ — ett lämpligt namn för Norges
sydspets med dess många uddar.

Raumer.

Jordanes ran(n)ii är väl, såsom S. Bugge
antagit, felskrivet för raumi, d. v. s. det folk som
senare kallades raumdøler i Romsdalen.

Háleyger.

Att det hos Jordanes förekommande underliga,
till norra sidan av Skandia förlagda folknamnet
adogit måste vara en felform, råder sedan länge
full enighet om, ehuru efter min och de flestas
mening ingen tillfredsställande tolkning av formen
hittills givits. Om Jordanes fått denna sin uppgift
liksom så många andra från den av honom ofta
citerade författaren Ablabius, och om denne för
övrigt okände författare är, såsom man förmodat,
samme man som en c. 400 levande grekisk talare
med namnet Ablabios, så antar jag, att i det
grekiska originalet stått ΛAOΓIP (d. v. s. Laogir),
vilket fellästs som AΔOΓIT (d. v. s. adogit).
Dessa laogir eller i germansk form laugir måste ha
åtminstone delvis bott långt norr om polcirkeln,
eftersom Jordanes uppger, att hos dem förekommit
om sommaren 40 dygns oavbruten dag och om
vintern 40 dygns oavbruten natt. I denna uppgift är
väl dock 40 fel för 14, som Adam av Bremen
uppger för »Halagland», d. v. s. det fno.
Hálogaland (nu Helgeland, södra delen av Nordlands amt,
men förr hela detta och en del av Tromsö amt), för
vilken trakt sistnämnda uppgift passar utmärkt. Hit
ha vi helt säkert, såsom man ock för längesedan
gissat, att förlägga här ifrågavarande folk, som i
fno. källor ju heter háleygir, gen. háloga (senare
háleygia, jfr rygir, gen. roga, senare rygia). Denna
namnform återgår på ett äldre hauha-laugir, vilket
jag med H. Koht tolkar som de ’höga (d. v. s.
resliga) laugerna’ och anser syfta på att
innevånarna i dessa trakter voro, såsom än i dag är
fallet, bland de allra resligaste norrmännen.

Det ursprungligare folknamnet lauger
återfinnes tvivelsutan, såsom Koht och jag oberoende av
varandra funnit, i det -laugr som ingår i så många
fno. mansnamn, särskilt inom de från Halogaland
stammande Lade-jarlarnas ätt, t. ex. Guðlaugr,
Gýlaugr, Herlaugr; jfr andra folknamns användning
såsom slutled i mansnamn, t. ex. Algautr,
Eyvendill, Hagbarðr, Halfdanr o. d. Vidare är namnet
rimligtvis nära besläktat, om icke rentav identiskt
med det folknamn som hos Strabon skrives louioi
(för lougioi), hos Tacitus lygii, hos Ptolemaios
loug(i)oi och betecknar ett grannfolk till silinger och
vandilier. Då nu dessa båda folk efter all
sannolikhet stamma från Skandinavien, så frestas man
starkt att anta detsamma även för lugierna.

Trönder.

Þrowendas i Widsith avser naturligtvis folket,
fno. þrǿndr (nu trönder), i Trondhjemstrakten, fno.
Þróndheimr ’den frodiga bygden’, så kallad på
grund av sin bördighet. Þrónd- (av *thrōwund-)
är samma ord som isl. þróndr ’gödd galt’
(egentligen ’den frodige’), ett gammalt particip till þróask
’frodas’, bildat som bonde till bo (jfr pl. bönder
liksom trönder).

Hadar.

Widsiths och Beowulfs heaðoréamas, som i
samtidig nordisk form skulle heta haðuraumar
’stridsraumar’, förlägger jag till det fno. Haðafylki
eller Haðaland, trakten runt omkring Randsfjorden
och Tyrifjorden, omedelbart gränsande till
Romerike. I nämnda landskapsnamn ingår genitiven av
det fno. folknamnet haðar, som jag antar vara en
kortform av haðuraumar, bildad såsom ags.
wederas av wedergéatas, hréðas av hréðgotan o. d. Jfr
artikeln Raumarikier i det föregående.
Vikingar.

Widsiths wicingas, som nämnas i sammanhang
med andra nordiska stammar, är väl befolkningen
i Viken, varmed tidigast avsågs Kristianiafjordens
båda stränder, men som senare begränsades till
östra kusten, speciellt norra Bohuslän. Som Viken
var ett beryktat sjörövarnäste fick ordet viking
tidigt betydelsen ’pirat’, varefter det som folknamn
ersattes av vikverjar.

Hälsingar.

Widsiths hælsingas äro förmodligen de
hälsingar, som givit namn åt Helsingör och
Hälsingborg och sålunda bott vid den trånga passagen,
»halsen», i Öresund. Möjligen är detta den »flod»
Chalousos som nämnes av Ptolemaios, men oriktigt
av honom placeras mellan Elbe och Oder. Om
möjligen de av Ptolemaios på Jutland placerade chaloi
höra hit — jfr dock i det förgående under Haller
— så ha vi väl att göra med ett kortnamn (eller
felskrivning) för chalousoi.

De huvudsakliga källorna för vår kunskap om
Nordens älsta folk- och ortnamn äro före
vikingatiden, med vars inträde (c. 800) jag här gjort halt,
följande:

Eforos på grekiska c. 350 f. Kr. skrivna
världshistoria, nu förlorad, men i utdrag citerad av
Strabon m. fl.

Pytheas ävenledes på grekiska avfattade
beskrivning på den resa, han c. 330 f. Kr. företog till
höga Norden. Även detta arbete är förlorat, men
citeras eller refereras av Strabon, Mela, Plinius
m. fl.

Polybios c. 150 f. Kr. på grekiska författade
historia.

Cæsars år 51 före Kr. författade redogörelse för
det galliska kriget.

Livius omkring Kr. f. författade romerska
historia.

Strabons troligen samtidigt utarbetade sjunde
bok av hans stora på grekiska författade geografi.

Velleius Paterculus år 29 e. Kr. avslutade
romerska historia.

Pomponius Melas på 40-talet e. Kr. författade
geografiska arbete.

Plinius den äldres år 77 e. Kr. offentliggjorda
naturalhistoria.

Tacitus år 98 e. Kr. utgivna ryktbara skildring
Germania.

Ptolemaios inemot 150 e. Kr. utarbetade
kartverk med tillhörande på grekiska avfattade
beskrivning.

De av sex romerska historieskrivare (de s. k.
Scriptores historiæ augustæ) i slutet av 200- och
början av 300-talet författade levnadsteckningarna
över kejsare under tiden 117—284.

Goten Jordanes år 551 på latin författade
skildring av sitt folks ursprung och bedrifter, egentligen
blott ett utdrag av romaren Cassiodorus c. 530
författade gotiska historia, som gått förlorad.

Prokopios under 550-talet på grekiska
nedskrivna framställning av bysantinernas krig mot
östgoterna.

Den angelsaxiska dikten Widsith, författad c.
650, men föreliggande först i handskrift från c. 1000.

Det angelsaxiska eposet Beowulf, författat
troligen senast c. 700, men bevarat först i handskrift
från 900-talet.

*



Våra ortnamns vittnesbörd om jordbruk.

Vår älsta metod för idkande av jordbruk är
svedjande. Detta har hos oss bedrivits alltifrån
urälsta tider, och det har på sina håll fortlevat uti
våra skogsbygder, särskilt Norrlands, ända inemot
våra dagar. Det kan därför icke förvåna, att vi
träffa så många ortnamn bildade med ett ord, som
nära sammanhänger med verbet svedja. I
Post- och telegrafortförteckningen av år 1909 samt dess
Supplement av 1920 upptagas ej mindre än 91 enkla
ord — mest inom Dalarna och Norrland — med
någon av formerna Sved, Svedarna, Sveden,
Svederna, Svedjan, Svedje, Svedjorna, vartill
naturligtvis komma åtskilliga därmed sammansatta namn,
t. ex. Kullsveden o. d. Andra namn med
väsentligen samma innebörd äro: Bråna, Brånan, Bråne,
ursprungligen samma ord som bränad »brand», med
12 fall antecknade; Bråte, ursprungligen »fällda
träd», Bråta, Bråtane, Bråtarna, Bråten, 114 fall —
oberäknat Ängbråten o. d. — mest från Värmland,
Västergötland, Närke, Södermanland och
Östergötland; Bränna, Brännan, Bränne, 58 fall —
dessutom Storbränna o. d. — mest i Jämtland och
Västerbotten; Fall, d. v. s. svedjefall, Falla, Falle,
Fallen, Fallet med 95 namn — utom Sjöfallet o. d. —
mest i Värmland, Västmanland och Östergötland;
Kasen, ursprungligen »hög av avhuggna kvistar o.
d.», 15 exempel — jämte massor av typerna
Ängkasen, Skattekaserna — nästan blott i Dalsland och
Bohuslän; Våla, av ett i vårt riksspråk utdött ord
vål »bråte», Vålarna, Våle, 13 fall — jämte typerna
Torrvål, Östervåla — mest i Värmland,
Västmanland och Jämtland.

Åtminstone delvis höra ock hit Rum, Rumma,
Rom, Romma, Romme med 15 fall jämte omkring
300 namn på -rum, t. ex. Överum, de allra flesta i
Småland och dess grannskap; ävenså Tvet, Tveta,
Tveten med 38 fall, mest i Bohuslän och Dalsland.
Det förra av dessa namn synes älst betyda
»(avröjd) öppen plats», det sednare »(ut)huggning» eller
»avsöndring».

Intet av alla dessa namn når dock på långt när
samma talrikhet som de med verbet rödja nära
besläktade ord med betydelsen »röjning», vilka,
väsentligen tillhörande Götaland och Värmland,
uppträda i ett 50-tal olika former: Rud, 56 fall, mest i
Värmland, Dalsland och Västergötland, Ruda,
Rudan, Rudet, Rudor, Rudorna, Rudu, Rudun, Ry,
mest i Halland, Rya, mest i Småland, Ryen, Ryet,
Ryn, Ryd, 90 fall, mest i Västergötland och
Östergötland, Ryda, Rydet, båda mest i Västergötland,
Rydja, Rydjan, Ryr, mest i Bohuslän, Ryra,
Ryrane, Råd, Råda, mest i Värmland, Rådan, Rådane,
Rådene, Rådom, Rö, Röa, Röan, Röane, Röd, 50
fall, nästan blott i Bohuslän, Röda, Rödane, Röde,
Rödet, Rödja, Rödjan, Rödje, Rödjorna, Röe, Röra,
Rörarne, båda blott i Bohuslän; Runningen,
Rynninge, blott i Närke, Rynningen, Rödinge, Rödingen,
Röinge, Rönning, Rönninge, Rönningen, mest i
Värmland och Dalarna; summa 526 fall. Men härtill
kommer dessutom ett otal av sammansatta namn på
flera hithörande former: -red, särskilt i Halland,
t. ex. Knäred, och Västergötland, t. ex. Öxnered;
-rud, mest i Värmland, t. ex. Långserud, och
Dalsland, t. ex. Mellerud; -ryd, mest i Östergötland, t. ex.
Landeryd, Småland (jämte -ryda, -rida,- reda, -rda),
t. ex. Markaryd (Hagrida, Tjureda, Hörda), och
Blekinge, t. ex. Backaryd; -röd, mest i Skåne, t. ex.
Linneröd, och Bohuslän, t. ex. Kåröd.

På de skoglösa slätterna har naturligtvis
svedjande aldrig förekommit. Därifrån stamma också
företrädesvis sådana namn som t. ex. Åker, Åkern,
Åkra, Åkre, 71 fall, nu mest i Hälsingland,
Södermanland, Småland, Västergötland och Bohuslän.
Härtill komma många på -åker, -åkra, -åkre o. d.,
t. ex. Vingåker (äldre Vikingåker), Vallåkra,
Söråkre, Harjager (älst Harthakra). Av dessa är ett
flertal så gamla, att de tillhöra hednatiden, såsom
tydligt framgår av att de äro sammansatta med
gudanamn, t. ex. Friggeråker, Frösåker, Odensåker,
Torsåker, Ulleråker, d. v. s. den åt Friggs, Frös,
Odens, Tors och Ulls dyrkan anslagna åkern. Med
åker-namnen ungefär likställda äro Vall, Valla,
Vallarna, Vallen, 130 fall, spridda överallt utom i
Sydsverge, och det däremot företrädesvis i Skåne
brukliga Vång »åkerfält», Vånga, Vången, 27 fall
antecknade. Andra dylika, åtminstone ursprungligen
endast mindre områden avseende, namn äro Vret
»mindre begränsat område», Vreta, Vretarna,
Vreten, 80 fall — frånsett Storvreta o. a.
sammansättningar — mest i Södermanland, Uppland,
Västmanland, Västergötland och Östergötland samt ett par
med rätt begränsad spridning uppträdande namn.
Det ena är det för södra Östergötland, Småland
och Blekinge karakteristiska Mål, Måla, Målen »för
viss tid arrenderad nyodling» (kanske att härleda
av mål »mått»), 59 fall utom de mångfaldiga av
typen Siggemåla o. d., varav 28 ensamt i Ydre. Det
andra är det nästan uteslutande i Värmland och
Dalsland förekommande Takan, Takane »intaga»,
13 fall jämte en mängd sammansatta på -takan,
-tan, -ta, t. ex. Mosstakan, Äsketan, Gunnita.

Talrikare äro emellertid de namn som från
början betecknat inhägnad jord. Sådana äro Gärde,
Gärdet, 55 fall — frånsett Näsgärde o. d. — mest
i Jämtland, Dalarna och Västergötland; de över hela,
riket spridda Hag, Haga, Hagarna, Hagarne, Hagen,
Haget, 331 fall jämte ett otal sammansättningar av
typerna Stehag, Nolhaga, Enhagen m. fl.; Lycka
»åkerlycka» (jfr »lyckta dörrar»), Lyckan, Lycke,
Lyckorna, 90 fall — frånsett sammansättningar som
t. ex. Mölnlycke — mest i Bohuslän, Halland,
Västergötland, Värmland och Östergötland; Tun
»inhägnad» (tyska zaun »gärdsgård»), Tuna, 63 fall,
mest i Uppland, Västmanland, Södermanland och
Östergötland, vartill komma många på -tuna
(ensamt i Uppland över 40, t. ex. Håtuna), sällan -ton,
t. ex. Grimeton i Halland. Av -tuna-namnen visa
sig många härstamma från hednatiden, i det de
liksom de ovan nämnda namnen på -åker
innehålla gudanamn, t. ex. Fröstuna, Närtuna,
Torstuna, Ulltuna, d. v. s. Frös, Njords, Tors och Ulls
hage.

Namn som visserligen förutsätta, men icke
direkt hänvisa på jordbruk, måste jag av
utrymmesskäl här förbigå och vill blott erinra om tre av
de viktigaste grupperna: By, Bya, Bye, Byn,
Bynom, Byom, Bö, Böen, Bön — de tre sistnänmnda
formerna blott i Bohuslän, Dalsland och sydvästra
Värmland i likhet med Norge, där Bø(en) är vida
vanligare än By — 126 fall, vartill komma några
tusen namn på -by, mest i Uppland (över 650),
Södermanland och Östergötland; det till norra och
östra Sverige hörande Tomt, Tomta, Tomte,
Tomten, Tomterna, Tömta, Tömte, 126 fall, och det
därmed ursprungligen identiska till södra och västra
Sverge hörande Tofta, Toften, Tofter, Tofterna,
Tyft, Tyfta, Tyfter, Töfta, Töfte, 50 fall, jämte de
på samma sätt fördelade typerna Stigtomta
(Södermanland) och Örtofta (Skåne); äntligen de otaliga,
över hela riket, men framför allt på slätterna i
Östergötland, Mälarprovinserna (i Uppland omkring
500, Västmanland över 200) och Norrland spridda
namn, som äro sammansatta med det aldrig som
enkelt namn förekommande -stad eller — i
synnerhet i Mälarprovinserna — -sta uti den gamla
betydelsen »ställe» (jfr bostad, eldstad, gödselstad
o. d.), t. ex. Ingelstad (i Skåne, Småland och
Östergötland) och Ingelsta (i Uppland, Södermanland,
Västmanland och Närke).

*


Segernamnen i vår almanacka.

Det torde vara allmänt bekant, att de flesta av
våra almanacksnamn varit ursprungliga
helgonnamn och därför med få undantag av hebreiskt,
grekiskt och latinskt ursprung. Detta förhållande
har emellertid icke obetydligt ändrats genom den
1901 företagna revisionen av namnlängden, i vilken
då nordiska namn, som förut varit mycket fåtaliga
i rätt stor utsträckning infördes. En bland de
största av hithörande grupper är den, där ordet seger,
oftast i den gamla formen Sig-, ingår, i det den
med sina nio namn blott överträffas av grupperna
på Tor- med tio och Hild-, -hild med tolv namn.
I fråga om sin betydelse ha dessa seger-namn många
likar i främmande språk, t. ex. de ursprungligen
från grekiskan stammande Nikolaus (Nils) och
Nikodemus av nike ’seger’ eller det latinska Viktor
’segrare’ och Viktoria ’seger’.

Ordet seger hette i de germanska språken
fordom sigis, en form som tidigast träffats hos
burgunderna i namnet Sigismund, vilket sedan över
Tyskland och Polen spritt sig till Sverge, där det
ända tills 1901 stod i almanackan, väl emedan det
burits av en svensk konung. I svenskan hette
däremot ordet älst sigher, i dopnamn förkortat till
Sigh-, en form som genom inflytande från
fornspråket bevarats såsom Sig- i de flesta dopnamn,
men annars blivit seger — så även i familjenamn,
t. ex. Segerstedt — och i några få dopnamn Seg-.
De hithörande namnen i den nutida almanackan äro
följande.

Det ojämförligt vanligaste av dem alla är
Sigrid, som vid en år 1888 företagen räkning befanns
bland 32,286 kvinnor bäras — om formen Siri
medräknas — av ej mindre än 280. Också har namnet
uråldriga anor, alltifrån Sigrid storrådas och Sigrid
den fagras dagar. Det är ursprungligen en
sammansättning med det fornnordiska adjektiv frid
’skön’ (med långt i i motsats mot frid ’fred’ med
ursprungligen kort i), som vi också ha i Frida,
Ingrid, Valfrid och i Astrid, Estrid med samma
utveckling som i hustru av husfru. Bland
»smekformer» (barnkammarformer) av Sigrid har jag
iakttagit Sissan och Titti.

Därnäst vanligast är Signe, som vid den
nyssnämnda räkningen 1888 bars av åtskilligt mer än
hundra kvinnor. Det är sammansatt med samma
-ni, isländskt -ný, som vi ha i Gunni (förr Gudhni)
och det från isländskan lånade Dagny, och som här
sannolikt står i betydelsen ’ung’.

Därpå följer Sigfrid, som 1888 bland 37,191 män
bars av över sextio. Det har av ålder tillhört
almanackan, emedan det burits av »den helige
Sigfrid», den engelske missionsbiskopen i början av
1000-talet, vilken förmodligen är den förste bäraren
av namnet hos oss och den som föranlett dess stora
spridning. Dess andra led är ordet frid ’fred’, som
vi ock ha i de från tyskan inlånade Alfrid (men
icke i det helt annorlunda bildade, från England
komna Alfred), Ehrenfrid, Gottfrid, Helmfrid,
Hemfrid, Valfrid (mansnamnet), Vinfrid och Fredrik
(Frits), Frideborg, Fridolf, Fridolin och de från
isländskan lånade Fridkulla och Fritiof (Fridtjuv). I
förkortad form ha vi Sigfrid i de från tyskan lånade
familjenamnen Seifert och väl även Sievers, Sivert
(även som dopnamn), Siewert, Siwertz m. m.

Sigurd bars 1888 av minst femtio män. Det
härstammar i denna form från isländskan, till vars
allra vanligaste namn det hör — bars 1855 av 1533
bland 30,869 män — tack vare forntidens
ryktbaraste hjälte Sigurd Fafnesbane. Dess svenska form
ha vi i våra dialekters Segol, varav bl. a.
familjenamnet Zegolsson. Slutstavelsen är ursprungligen
samma ord som nu heter vård, förr vardh, och i
namn har betydelsen ’vakt’ liksom i gårdvar, förr
även gårdvard. Sigurd är sålunda samma ord som
det nedan behandlade Sigvard. Andra namn med
samma slutled äro Halvar eller Halvor (älst
Halvardh), det från engelskan lånade Edvard och det
troligen från tyskan lånade Adalvard.

Sixten, 1888 representerat av fyrtiosju män och
särskilt ofta brukat inom ätten Sparre, hette älst
Sighsten. Stavningen med x torde väsentligen bero
på förblandning med det latinska Sixtus. Slutleden
är sten, som vi ha i Gusten (älst Gudhsten),
Sten, Torsten, Östen och det gamla kunganamnet
Stenkil.

Det tämligen sällsynta Signild är upptaget från
folkvisan om »Hagbard (Habor) och Signe», senare
(t. ex. hos Messenius) kallad Signill, som troligen
är en förkortning av det i folkvisorna vanliga
Signe-lill (jfr Anna-lill o. d.). Stavningen Signild visar
emellertid, att namnet ofta uppfattats såsom hörande
till bildningarna på -(h)ild, t. ex. Gunnil(d),
Rag-nil(d) o. d.

Det sällsynta, nu i vår kungaätt inkomna
Sigvard är, såsom ovan nämnts, ursprungligen samma
namn som Sigurd. Den förra formen är sannolikt
lånad från danskan och tyskan, där namnet heter
bl. a. Sigvard, Sigwarth — så i Kellgrens »Sigvarth
och Hilma» — Siward (så särskilt ofta i ätten
Kruse), Siwart (någon gång Sivart i nutida svenska).

Seved, särskilt vanligt i ätten Ribbing, är det
fornsvenska Sighvidh med samma slutled vidh,
senare ved ’trä’, som i Arvid, Arved(sson) och det
skånska Trued(sson), älst Thorvidh.

Sigmund är, såsom redan ovan antytts, samma
namn som det utifrån lånade Sigismund. Slutleden,
som också förekommer i Asmund, Germund,
Gudmund, det gamla kunganamnet Emund (gamle) samt
det från engelskan lånade Edmund, torde betyda
’gåva’, så att t. ex. Asmund och Gudmund betyda
alldeles detsamma som de ursprungligen grekiska
Teodor och Dorotea ’gudagåva’. Namnet har
stundom förblandats med Simon, t. ex. i Simonstorp
för äldre Sigmundatorp.

Ett urgammalt »kortnamn» till mansnamnen på
Sig- är det särskilt i Sparresläkten vanliga Sigge.

Många gamla namn på Sigh- ha med tiden
försvunnit, t. ex. Seger (fornsvenskans Sighar), som
ännu omkring 1700 brukades i släkterna Burensköld
och Ehrenklou och som är bevarat i sockennamnet
Segerstad.

*


Tidevarvet.

Man har bett mig behandla ordet tidevarvet, och
som själva saken ju mer än väl tarvar att
tas under behandling, torde ordet ej heller böra
slippa undan att synas i sömmarna, helst som det
vid första påseende förefaller att vara hoplappat av
ganska osammanhängande bitar: tid och varv. Vad
tid är veta vi ju alla eller åtminstone tro oss veta,
såvida ej Einsteins relativitetsteori på det yttersta
av dessa tider gjort oss alldeles vimmelkantiga.
Men vad är varv i denna sammanställning? Samma
ord som vi känna till från »sista varvet» på en bal,
varvtals m. m. För att förstå den betydelse det har
inom tidevarvet få vi emellertid nog lov att en
smula granska dess upprinnelse och älsta betydelse.
Det är en bildning vid sidan av verbet värva på
samma sätt som arv jämte ärva eller valv jämte
välva, svall jämte svälla o. d. Men värva har ju
en från varv vida skild betydelse! Ja, numera.
Men ursprungligen betydde värva »gå runt, gå
omkring, kretsa», och härtill ansluta sig vårt omvärva
och kringvärva samt varv »rundgång, kretslopp»,
förr även »förändring, växling». Hit hör nu vårt i
början av 1700-talet bildade och t. ex. hos fru
Nordenflycht några gånger uppdykande tidevarv, som
sålunda ursprungligen betyder »tidernas växlande
lopp». Men liksom det från grekiskan stammande
period, som också ursprungligen betydde »omgång,
(tidens) kretslopp», senare antog betydelsen
»tidrymd», så har detta ock skett med tidevarv, som
nu är så gott som liktydigt med period. Verbet
värva åter har undergått en helt annan
betydelseskridning. Från betydelsen »gå omkring och syssla
med något» har utgått vårt värv »syssla, uppdrag»,
och från »gå omkring för att skaffa sig något»
utgår vårt värva (soldater, röster, anhängare o. s. v.)
samt det från lågtyskan lånade förvärva. I
högtyskan, där ordet som bekant heter werben, har denna
betydelse fått en intressant specialisering, nämligen
till »fria», som sålunda kan översättas med »gå
omkring för att söka vem man uppsluka månde»,
något som ger oss en lustig inblick i frieriets
historiska utveckling, åtminstone på tysk botten.

*



Fredrik Tamm.

En av Uppsala universitets och Uppsala
samhälles prydnader avled efter långvarigt lidande
30/3 1905, på sin födelsedag. Fredrik August Tamm,
var nämligen född den 30 mars 1847 och således
vid sin bortgång jämt 58 år. Efter att ha
genomgått Uppsala läroverk avlade han studentexamen
1863 och inskrevs i Göteborgs nation, blev filosofie
kandidat 1873, disputerade för filosofie
doktorsgrad 1874, promoverades 1875 och anställdes samma
år som e. o. amanuens vid Uppsala
universitetsbibliotek. Denna befattning lämnade han
emellertid redan följande år, då han efter ny disputation
sökte och vann anställning som docent i nordiska
språk (1876). Läsåret 1878—79 vistades han i
Leipzig för språkstudier. År 1880 förklarades han
kompetent till den då nyinrättade e. o. professuren
i svenska språket, vilken han sedan fick såsom
vikarie uppehålla under läsåren 1883—5, 1887—9,
1890—4 och 1896—8, tillsammans alltså i tio års
tid. Även för ordinarie professuren i nordiska
språk uppehöll han föreläsningar under en del av
1883. Sedan humanistiska sektionen redan 1891
föreslagit upprättandet av en personlig professur i
svenska språket för T:s räkning, upprepades denna
anhållan av både sektion och konsistorium åren
1894 och 1895, men ledde ej till annan åtgärd från
överhetens sida än att T. år 1897 tilldelades
professors namn, heder och värdighet, samtidigt med
att han fyllde 50 år. Vid samma tillfälle hyllades
han mera privat, medelst en visserligen enkel,
men originell och för hans hjärta mycket kär
minnesgåva, av 90 äldre och yngre, manliga och
kvinnliga, svenska, finska och danska
»studiekamrater».

Med 1898 inbröt för Tamm en sorgens och
lidandets tid. Hans 1885 ingångna äktenskap med
Lisen Lundkvist, ett Uppsalabarn, upplöstes genom
den unga makans död, och alldeles samtidigt måste
han själv undergå en operation för ansiktskräfta.
vilken för honom omöjliggjorde all vidare
lärareverksamhet och till ett minimum nedsatte hans
förmåga att överhuvud meddela sig med sina
medmänniskor. Också framlevde han sina sista år i
en viss tillbakadragenhet och ensamhet, som för
hans sällskapliga natur helt säkert kändes
påkostande, men som ej nedbröt hans själsstyrka,
icke ens i förening med den snart sig inställande
vissheten om att han gick mot döden med raska
steg. Visserligen lyckades man genom gång på
gång upprepade operativa ingrepp fördröja
sjukdomens utveckling, och man hade till och med en
gång, tack vare tillstötande ansiktsros, skäl att
hoppas, det sjukdomsfröet vore utrotat, men efter
några års fullständig vila började det 1904 åter
att gripa omkring sig och kunde nu ej längre
avlägsnas genom några operationer. Omedelbart
före den farligaste av dessa hade han trätt i nytt
äktenskap med Hedvig Wenngren, även hon ett
barn av Uppsala samhälle, vilken jämte de två
döttrarna och två sönerna av förra giftet i främsta
rummet stod sörjande efter den man, vars sista
tunga tid hon med öm omvårdnad förljuvat.

Tamms författarskap är alltför omfångsrikt för
att här kunna mera detaljerat omnämnas. Hans
största och viktigaste värk är Etymologisk svensk
ordbok, vars 8:de häfte (slutande på bokstaven K)
i manuskript avslutats och av mig enligt författarens
uppdrag utgivits. Man måste livligt beklaga, att
detta högst nödiga och nyttiga arbete, som icke då
ägde någon annan föregångare eller medtävlare än
Ihres berömda Glossarium av 1769, sålunda avbröts
halvfärdigt. Utom sin grundliga kännedom om
äldre och yngre svenska ägde Tamm nämligen en i
sådan utsträckning mycket sällsynt förtrogenhet
med de allehanda slaviska, baltiska, romanska,
germanska (i all synnerhet lågtyska och holländska)
m. fl. språk och munarter som påverkat svenskan,
särskilt dess yngre skeden. Därför handlar ock
ett flertal av T:s mindre skrifter — utom om
svensk ordbildning i allmänhet — just om våra
lånord. I alla sina arbeten framstår han som den
kunnige, grundlige, men framför allt redbare
forskaren och flärdfrie framställaren. I hög grad
betecknande är det svar han några dagar före sin
död gav på min anhållan om att få till
vetenskapens fromma utge ett hans efterlämnade
manuskript: »Nej, materialet är ofullständigt och på
flera punkter osäkert, och jag vill inte lura någon».
Nej, det ville aldrig Fredrik Tamm, vare sig i
vetenskapen eller livet för övrigt. Dels därför,
dels även av naturell arbetade han långsamt, men
säkert; var ytterst villig att lyssna till motsatta
meningar och tillgodogöra sig dem; tog aldrig
humör över kritik, om ock sakligt skarp, och
uppgav utan spår av missmod, ja med glädje sin
mening, då den vederlagts. Men å andra sidan var
han som vetenskapsman liksom i livets andra
förhållanden mycket bestämd i sina åsikter, då han
fattat sådana, och i uttalanden, då han gjorde
sådana, samt var oblidkeligt sträng mot vad han
ansåg såsom ovederhäftiga påståenden eller
lättsinnigt prat. Han var alltigenom en kolerisk
flegmatiker. Han var som Nord: slog trögt sin virvel,
men slog hårt.

Tamm var vida betydligare som vetenskapsman
än som lärare. I det sednare avseendet hade
han emot sig dels en viss tvärhuggen ordkarghet,
dels en utpräglad obenägenhet och väl även en
viss oförmåga att påverka andra. Detta
sammanhängde med hela hans psykiska läggning. Han var
i hög grad vad man på Uppsala-språk kallar
munter och tystlåten. Få personer torde ha varit
så roade av sällskap, helst glatt sällskap, som
han, och få, om ens någon, kunde så ur svenska
hjärtats djup skratta: hjärtligt, ja stundom
våldsamt, men alltid — tyst. Ingen kunde vara en
bättre åhörare än han, detta vare sig det gällde
roliga historier eller vetenskapliga föredrag, vilka
sednare han in i det sista troget besökte, var helst
de bjödos. Men i såväl samtal som diskussion var
han genomgående fåordig, en egenskap som
emellertid märkligt nog betydligt ändrade sig på hans
sista år, då hans tungas band löste sig i samma
mån som hon fysiskt sett vägrade honom sin tjänst,
och han blev mer meddelsam ju färre han fick att
meddela sig med.

Till sin världsåskådning var Tamm utpräglat
frisinnad och deciderad reformvän. Han var en
fullblodsdemokrat, trots eller kanske rättare sagt
emedan han själv var av gammal god adel. Han
bar nämligen den sanne adelsmannens särmärken,
väl icke i utvärtes måtto, men så mycket mer till
sinnelaget. Den kärva uppsynen och det korta,
nästan buttra sättet, som var hans vänner så kärt,
men för den främmande tvivelsutan stundom tedde
sig rätt kuriöst, förrådde ej för den ytlige
betraktaren den blidhet, ja ömsinthet gentemot andra,
som ständigt fanns på botten av hans själ och
endast någon gång spårades i en kraftig
handtryckning, oftare i en blick från ett par sällsynt
trofasta ögon. Vad man lättare märkte var hans
djupa respekt för andras frihet och
självbestämmelserätt, hans månhet om att värna den svage och
hävda dennes rätt — det moderna ridderskapets
sanna uppgift — hans glada beredvillighet att ställa
sig och sitt till disposition för allt som han ansåg
ägnat att främja framåtskridandet, särskilt i fråga
om det allmänna människovärdets erkännande.
Därför, varhelst något med dylikt syfte planlades,
var alltid Fredrik Tamm att påräkna såsom
kraftigt bispringande, om ej så mycket i råd, så desto
mera i dåd, d. v. s. personligt och ekonomiskt
ansvar. Därom kunna t. ex. Uppsala enskilda
läroverk, rösträttsrörelsen, rättstavningssällskapet,
religionsfrihetsagitationen, arbetareorganisationerna
och vissa strejkrörelser samt icke minst Uppsala
Nya Tidning ha åtskilliga vittnesbörd att
frambära.

Störst var emellertid Tamm såsom privat
personlighet och karaktär. Att dennas grundval
utgjordes av en djup, ehuru i det yttre föga
framträdande känslighet, är redan ovan antytt.
Härmed stämmer väl, att han älskade musik, om ock
icke själv utövade denna ädla konst; ehuruväl
Göteborgs nations mytbildning vet förtälja, det »Figge»
i sin studenttid till landsmännens ogemena
förtjusning vid högtidliga tillfällen förmåtts att kväda
Tegnérs »Jätten». Fantasilivet torde hos honom ha
varit mindre rikt utvecklat, men så mycket mera
viljelivet, och detta i den bästa av alla riktningar.
Alla hans handlingar präglades av målmedveten
godhet. Otaliga äro de, icke blott vänner utan
även honom fjärran stående, som han ekonomiskt
understött, ofta i en efter våra förhållanden
storartad utsträckning. Men uppträdde en notorisk
»slarv» med anspråk på hans pung, kunde han i
rätt brysk form »köra ut» en sådan, vilket icke
hindrade, att han, därest han någon gång fann sig
ha varit för bister, kunde sticka ut huvudet genom
fönstret och ropa den utkörde tillbaka för att
sedan be honom hålla till godo med mer än han
själv begärt. Att en, som i den grad hade hjärtat
på rätt ställe, skulle förvärva vänner och särskilt
vara en man efter ungdomens sinne, säger sig
självt. Väl torde helt naturligt antalet av hans
förtrogna vänner icke ha varit så stort, men de han
vunnit voro i stället vänner för livet, om än de icke
i trofasthet våga mäta sig med Fredrik Tamm, än
vilken ingen bättre vän torde kunna finnas. Mera
på avstånd ägde han däremot vänner i vidsträckt
och vanlig mening uti alla som i någon mån
kommit med honom i beröring. Först och främst inom
Göteborgs nation, om vilken han inlagt stora
förtjänster, bl. a. som mångårig kassaförvaltare. Men
dessutom mer eller mindre inom alla lager av
Uppsala samhälle och även därutom, ty även de
som ej kunde gilla hans ståndpunkt och
uppträdande i vissa av dagens, alltid omtvistade, frågor,
erkände oförbehållsamt, att Tamms guldrena heder
och oskrymtade flärdfrihet voro uppenbara. Och
en sådan man måste aktas av alla, vördas av dem
som kände honom, älskas av dem som fått stå
honom nära.

Skulle mänsklig storhet bestämmas efter
karaktärens ädelhet, så kunde vi med allt skäl säga, att
vi med Fredrik Tamm förlorat en stor man. Varom
icke så var han vad bättre är: en sällsynt god
man. Icke minst man. Därför må till sist på den
gamle studenten lämpas vår främste
studentsångares ord:

Man var han.
Nu vår sorg faller vida.

*


En veteran i vettets sold.

Den 15 november 1917 var en bemärkelsedag
för allt vad nordiska språkvetenskapsmän
heter. En av deras främste fyllde då 70 år, av
vilka de 45 sista fyllts av ett rastlöst och i
ovanlig grad fruktbringande arbete i den fosterländska
forskningens tjänst. I det klöverblad som bildats
av syskonen Gösta Mittag-Leffler, Fritz Läffler och
Anne-Charlotte Leffler-Cajanello var det mellersta
bladet förvisso icke det i svenska odlingens häfder
minst åminnelsevärda, om ock av naturligt skäl det
av den stora allmänheten minst observerade. Det
var nämligen till stor del ett liv i det fördolda, ja
i sjuksängen, som det blev 70-åringens tunga lott
att genomleva.

Vid 25 års ålder docent i nordiska språk vid
Uppsala universitet (1872) förestod han redan tre
år senare professuren i ämnet efter att under
mellantiden i halvtannat år ha idkat studier vid
Leipzigs universitet, där språkforskningen då liksom
långt därefter hade en centralstation. Jag erinrar
mig ännu livligt och tacksamt, hurusom den av
tysk och dansk forskning inspirerade docenten L.
i sina föreläsningar över »Allmän forngermansk
grammatik» (1875) göt nytt vin på de gamla
flaskorna, utan att dessa sprängdes. Ja man måste i
sanningens intresse hävda, att den strängt
vetenskapliga metod inom de nordiska språkstudierna,
som sedan slutet av 1870-talet tillämpats vid
Uppsala universitet och manifesterats i och genom en
alltjämt rikt blomstrande facklitteratur, inaugurerats
av L. Redan i sin docentavhandling »Om
konsonantljuden i de svenska allmogemålen» hade han
tagit hänsyn till den då ännu i sitt vardande stadda
fonetiken, och i sina nyssnämnda föreläsningar tog
han det viktiga steget att knyta det nordiska
språkstudiet samman med det västgermanska
(tysk-engelska). Att han sedan icke fick såsom högste
ledare vårda de studier, till vilka han sålunda
givit första impulsen, det vållade en oblid norna.

Efter att redan 1877 ha uppförts på förslag till
professur i nordiska språk och 1880 till professur
i jämförande språkforskning — ett talande bevis
på mångsidigheten av L:s studier — utnämndes
han 1881 till förste innehavare av professuren i
svenska språket vid Uppsala universitet. Men en
genom överansträngning framkallad sjuklighet
nödgade honom redan 1883 att ta tjänstledighet, som
räckte i 21 år, tills han slutligen år 1904 erhöll
avsked med pension. Nästan hela denna tid måste
han tillbringa i sin säng, men, en ny Samuel
Ödmann, följde han från sitt Tusculum vid Djursholm
med iver sin älskade vetenskaps framsteg och
utvecklade en rastlös författarverksamhet, som i
stället för att avtaga, ju mer åren tilltogo, fastmera efter
pensionerandet fick större dimensioner, så att man
i sanning häpnar för den vitalitet som ännu vid
70 års ålder doldes i en så bräcklig kroppshydda.
Hans avhandlingar och talrika smärre uppsatser
voro nästan alla av så strängt vetenskaplig
hållning, att — om vi frånse hans åtskilliga inlägg till
förmån för en förbättrad stavning, för vilken han
ock demonstrerat genom att sedan 1886 skriva sig
Läffler — deras innehåll ej torde kunna fröjda
andra än rena fackmän. Här må därför blott
erinras om hans för den forngermanska ljudläran
högviktiga »Bidrag till läran om i-omljudet» (1875—8),
som vunnit europeiskt renommé; den intressanta
utredningen rörande »Den gottländska
Taksteinar-sägnen» (1903); hans för lönnrunors tolkning
epokgörande »Bidrag till tolkningen av
Rökstensinskriften» (1904); den grundlärda
mytologisk-demologiska avhandlingen om »Det evigt grönskande trädet
vid Uppsala hednatämpel» (1911); och sist men icke
minst den uppseendeväckande och uppslagsrika
metriska undersökningen »Om några underarter af
ljódabáttr» (1913—14).

*




Vetenskapernas bildningsvärden.Diskussionsinlägg 1899.

För att få en fast utgångspunkt måste man börja
med att noga bestämma, vad man menar med
»bildning». Liksom de flesta ord brukas nämligen
detta i flera olika betydelser. De flesta
människor torde därmed mena, vad jag vill kalla
salongsbildning, d. v. s. besittningen av en hop,
stundom ganska ytligt tillägnade, kunskaper och
färdigheter, vilka alltefter modets skiftande krav
anses utgöra kännetecken på en »överklassare»,
och som i alla händelser ådagalägga förtrogenhet
med de högre samhällsklassernas sällskapsvanor.
Sådana bildningskännemärken äro framför allt
konsten att stava såsom de flesta — alltså t. ex.
icke någodt eller huvutitel — och att använda
främmande ord i överensstämmelse med
vedertaget bruk i fråga om uttal, form och betydelse,
alltså t. ex. icke säga koléra för kólera, fakta för
faktum eller byst, när det är fråga om en staty.
Vidare att hava tämligen god reda på de färskaste
företeelserna inom skönlitteraturens, teaterns och
måleriets områden samt känna sådana äldre
herrar som Shakspere, Beethoven och Rafael
åtminstone till namnet; att kunna konversera med
en främmande utan att precis behöva tillgripa
väderleken såsom samtalsämne; att ha rest, helst
utomlands och i all synnerhet till Paris eller Rom;
att kunna dansa, spela kort och — för all del! —
aldrig sticka kniven i mun m. m. d. Fråga vi nu efter
de olika vetenskapernas värde för förvärvande av
detta slags bildning, så måste svaret tydligtvis
bliva det, att de vetenskaper äro i främsta
rummet värdefulla, som bibringa oss sådana kunskaper,
av vilka vi jämförelsevis ofta och i större
utsträckning kunna slå mynt i umgängeslivet och dymedelst
förvärva och bevara en aktad plats i
»societeten», alltså framför allt litteratur- och
konsthistoria, kulturhistoria, sociologi, psykologi,
främmande levande språk, under det att t. ex. nordiska
språk, kemi, matematik, romersk rätt o. d. äro så
gott som värdelösa.

En helt annan innebörd har uttrycket
»bildning» för de — förmodligen jämförelsevis få —
personer, som i likhet med en av mina forna
lärare definiera detta begrepp på följande vackra
sätt: »bildning är den riktiga uppfattningen av vad
till det sant mänskliga hör». Detta vill jag kalla
human bildning och sådan äger man alltså, när man
rätt fattat, vad det vill säga att vara människa i
detta ords bästa mening, och väl även söker att i
sitt liv förverkliga detta ideal. Men för en dylik
bildning — den mänskliga kulturens skönaste
blomma — äro vetenskaperna samtliga av ringa
betydelse, i ty att den ju vinnes vida mera genom
karaktärens än genom intelligensens odlande, mera
genom liv än genom lära. Visserligen kunna de
s. k. humanistiska vetenskaperna, de vilkas
forskningsföremål är det för människan i motsats till
den övriga naturen egendomliga, sägas vara av en
jämförelsevis stor betydelse i nämnda avseende;
men även dessa spela ju en ofantligt underordnad
roll i jämförelse med det personligt upplevda livets
lärdomar, vilka ensamt kunna utmejsla människan
i oss och ur oss, och detta dess bättre ju rikare
beröring vi haft med andra människor. Och en
dylik rik beröring är ju som bekant vetenskapens
stilla idrott icke särskilt ägnad att framkalla. Huru
ofta träffa vi icke också på lärda barbarer, som
äro oanvändbara icke blott i societetens salonger,
utan även, gunås så visst, i det fulla, levande
människolivet. Ty vetenskapen har det gemensamt
med sin tjänare bokstaven, att den icke »gör
levande», utan — renodlad — om också icke »dödar»,
så dock dämpar, kyler och, därest icke human
bildning på annat sätt vinnes, förstelnar. Om det
vetenskapliga ögat såsom sådant gäller Silverstolpes
ord, att »det ser kallt allt vad det ser». Men den
humana bildningens förnämsta förutsättning är, för
att tala med Paludan-Müller, »at hjærtet i vort
bryst ej bliver koldt».

För egen del knyter jag, och väl mången med
mig, vid ordet bildning i regeln en tredje betydelse,
tydligare angiven genom uttrycken formell
bildning och allmänbildning. Därmed förstår jag den
allsidiga uppodling av själens och kroppens alla
förmögenheter och den därav följande fysiska och
psykiska rörelseförmåga (färdighet att allt efter
olika förefallande behov omplacera sina kroppsliga
och andliga tillgångar), som gör, att dess ägare
kan — för att uttrycka sig paradoxalt — skicka
sig som en konung bland konungar och som en
bonde bland bönder, eller, för att taga konkreta
exempel, ena dagen vara ciceron åt en främmande
furste, andra dagen, därest så behöves, sela sin
häst och laga sin avbrutna fimmerstång. För
förvärvande av en dylik bildning utgör vetenskaplig
sysselsättning på sätt och vis ett hinder. Ty
under det att den förra kräver mångsidighet och
rörlighet, fordras av vetenskapsmannen liksom av
varje annan, som vill förvärva yrkesskicklighet, en
i viss mån ensidig utbildning och ett envist
fasthållande vid en enda livsuppgift. »In der
beschränkung zeigt sich erst der meister», säger ju
med rätta Goethe. Också är det redan nu mycket
få och blir väl med tiden allt färre, som lyckas
lösa det vanskliga problemet att vara på en gång
framstående vetenskapsmän och allmänbildade
personer. Ty »min nåd och din nåd rymmas icke
vid samma bord», åtminstone icke ofta. För
vetenskapsmannen betyder detaljer om icke allt, så
dock oändligt mycket; för den bildningssökande
har den blott den övergående betydelsen av ett
övningsexempel, bokföres aldrig för sin egen skull
och efterlämnar såsom behållning blott en ökad
färdighet att vid ett annat tillfälle handskas med
en annan detalj. Detta har den riktigt känt, som
först formulerat den ovanligt lyckade gamla
paradoxa definitionen på bildning: ’det har man kvar, då
man har glömt allt vad man har lärt’. Vad man då
har kvar, är nämligen just den odling, som
vunnits genom jordmånens uppluckring och
bearbetning för mottagande av allehanda utsäden, ju
talrikare och mera olikartade, desto bättre. Under
sådana förhållanden är det givet, att bland
vetenskaperna det största bildningsvärdet — i nu
angiven mening — tillkommer dem, som vädja till
relativt många av våra förmögenheter
(observationer, minnet, fantasien, eftertanken o. s. v.), eller
som ha relativt många anknytningspunkter till
andra vetenskaper. Av ålder har man gjort den
viktiga iakttagelsen, att en hedersplats i nämnda
avseende intages av språkstudiet — med vilket
man visserligen ofta naivt nog identifierat det
själlösa grammatikplugg, som i våra skolor mestadels
ända tills dato bedrivits. Genom sin nära beröring
med å ena sidan vetenskaper sådana som akustik,
anatomi och fysiologi, å andra sidan
»geisteswissenschaften» sådana som psykologi, etnologi,
demologi, sociologi, retorik, metrik,
litteraturvetenskap och historia tvingar språkvetenskapen sina
idkare att, på samma gång som de fördjupa sina
kunskaper, även utbreda dem över ett område,
som förmodligen är större än det de flesta andra
vetenskaper ha att för sin del spänna över. Bland
något yngre vetenskaper torde detsamma gälla
företrädesvis om geografien, som också numera
med rätta tillskrives ett stort bildningsvärde, väl
även till god del om fysiken samt vissa medicinska
vetenskaper såsom t. ex. fysiologi och patologi. Att
det höga bildningsvärdet i vissa fall delvis beror
på, att den ifrågavarande vetenskapen icke är en
strängt enhetlig sådan, utan snarare ett
konglomerat av flera dylika, är blott ett nytt bevis på den
redan framhållna motsättningen mellan ren, djup
vetenskaplighet och allmänbildning, en strid som
kännes djupast av den, vars anläggning är sådan,
att han måste såsom sin livsuppgift betrakta att
»det ena göra och det andra icke låta».

*




AbsolutismDiskussionsinlägg 1900.


Det har framhållits av ett par talare, att den
s. k. absoluta nykterheten har att förete ett
och annat fult drag i ett för övrigt vackert ansikte.
Det synes mig emellertid vara vida mer på sin
plats, att det i dag säges något, som framhåller
den alldeles motsatta sidan av saken, och det skall
troligen glädja absolutisterna att få höra detta från
en person sådan som jag: jag som aldrig har
varit, inte är och förmodligen icke heller någonsin
kommer att bli absolutist. Den här i dag förda
diskussionen, med sin sakkunskap och sin frihet
från överdrifter synes mig vara ett det vackraste
bevis på, att den absolutistiska nykterhetsrörelsen
nu lämnat slyngelåren bakom sig och framträder
med en mans anletsdrag. Den har i dag visat, att
den är i stånd att med framgång upptaga kampen
även med värdiga motståndare. Det var därföre
rent av som om en gengångare från forna grönare
tider uppenbarat sig, då d:r Wretlind nyss kom
fram med det påståendet, att alkoholen ej vore
en Guds gåva, därföre att den ej är hämtad direkt
ur naturen. Och det var verkligen en gengångare,
ty jag tillåter mig erinra d:r Wretlind om,
huruledes vi redan för 12 år sedan disputerade
offentligen här i Uppsala om samma sak, varvid jag
tog mig friheten påpeka, att om d:r W. skulle ha
rätt däri, att alkoholen inte är en Guds gåva,
därför, att den inte hämtas direkt ur naturen, så
är inte buljong det heller. — Låt därför dylika
gottköpsargumenter nu äntligen vila i ro!

Och nu till saken.

Åtskilliga anföranden under diskussionen synas
mig ha lidit av en viss tvetydighet med avseende
på ett av de använda uttryckens betydelse. Må
det därför tillåtas mig i min egenskap av
språkman att söka bidraga till klarerandet av denna
tvetydighet. Då det är fråga om dryckenskap äro
alla fullständigt eniga om, att detta är något
mycket förkastligt, en last. Men angående
absolutismen gå meningarna vitt isär, i det att några
anse den vara något mycket gott, andra däremot
anse raka motsatsen, ja den uppfattningen tyckes
ha framträtt på allra sista tiden, att den rent av
vore av djävulen. Men det hänger väl här som i
allmänhet annars ihop på det viset, att då
hyggligt folk disputera och icke kunna bli ense, så
beror det på, att de mena helt olika saker med det
varom striden rör sig.

Med absolutism menar man nu tydligen två
olika saker, nämligen dels en åsikt, dels ett
handlingssätt. Om man med absolutism menar den
åsikten, att någon »Guds gåva», d. v. s. något av
vad som finnes skapat, vare sig av naturen eller
människan, särskilt något s. k. njutningsmedel,
skulle i och för sig vara ett ont, så att det vare
syndigt eller orätt av människan att begagna det
— i så fall ha vi tydligtvis att göra med vad som
väl vanligast kallas asketism, och det är en åsikt, som
jag lika livligt som någon vill fördöma såsom varande
»en farlig villomening». Ja, jag går verkligen så
långt, att jag säger, att till och med stryknin
(rävkaka) och arsenik äro förträffliga saker, nämligen
om de användas för rätt person, vid rätt tillfälle och
med rätt måtta. Alkohol är också nyttig,
visserligen icke i så hög grad som arsenik, men den
har sitt värde och detta — såsom jag vid ett
föregående tillfälle framhållit — företrädesvis såsom
njutningsmedel. Och märk väl: njutningsmedel
hava sitt berättigande, måttligt, d. v. s. rätt,
använda. Alltså: den som säger, asketiskt, att något
av vad som finnes skapat är i allo fördömligt eller
förkastligt, honom vill jag bekämpa nu och alltid.

Men nu till den andra sidan av saken!
Därest någon med absolutism menar det att icke
smaka alkoholhaltiga drycker, då är det ett
handlingssätt det är fråga om, och då är det mig
fullkomligt obegripligt, huru någon av kvinna född
skulle kunna förneka en person rättigheten att
vara absolutist i denna mening. Att någon sådan
person skulle kunna finnas här i staden, det kan
jag icke tro. Det har också här offentligen
förnekats, och jag känner mig därför övertygad om,
att så icke heller är fallet.

Men nu säger jag vidare. Om en person, när
han — med all rätt — bekämpar asketismen, gör
det på ett sådant sätt, att han kan missförstås
därhän, att han tros söka hindra det absolutistiska
handlingssättet — då handlar han ovisligt. Och
vidare: skulle det mot förmodan finnas en person,
som går därhän vid sitt uppträdande mot det
asketiska åskådningssättet, att han söker bibringa
sina åhörare den meningen, att alla Guds gåvor
böra brukas av alla, då handlar han icke blott
ovisligt utan även syndigt. Ty han besinnar då
icke, att det är rätt märkligt beställt med de där
Guds gåvorna, i det att nämligen vad som lämpar
sig för en del människor, alls icke lämpar sig för
alla eller ens av alla får brukas. I paradiset fanns
det — därom äro vi väl ense — bara Guds gåvor,
men där växte dock ett träd, om vilket vår Herre
— som nog kände sin Adam — själv sade: »Vad
dag du därav äter, skall du döden dö». Och så
lyder budet än i dag. Vad som passar för den
ena personen, passar icke för den andra, allra
minst i vår nuvarande värld, som ju icke längre
är något paradis. Vi hava alla vårt frestelseträd,
men detta är något olika för varje människa; för
Adam var det kunskapens träd på gott och ont,
för mig är frestelseträdet av en annan art, och för
en tredje är det av en tredje art. Men för en
stor, en mycket stor del av vårt folk är detta
förbannelsens träd alkoholen. Därför, ehuru jag
fördömer asketismen, som just felar genom att skära
allt över en kam, är jag glad över absolutismens
framgångar, och jag önskar varmt och innerligt,
att vi i Sverge måtte få se allt flera, som icke
begagna sig av alkoholhaltiga drycker. Och det
är mig obegripligt, hur man kan se saken på
annat sätt, om man verkligen tänker och handlar
som en sann fosterlandsvän.

*



Reseintryck från Norge, juli 1905.

Återkommen från en elva dagars resa i Norge,
tror jag mig möjligen kunna göra mina läsare
en tjänst genom att meddela de erfarenheter, jag
under denna min resa hade tillfälle att samla,
särskilt rörande norskt tänkesätt och norska
stämningar i fråga om dagens framför alla andra
brännande fråga. Visserligen har jag ingenting alldeles
nytt eller märkvärdigt att förtälja, men mina
upplysningar torde dock vara av ett visst värde såsom
grundande sig på iakttagelser i första hand och —
jag vågar påstå det — fullt tillförlitliga, något som
man beklagligtvis icke kan säga om alla i våra
tidningar 1905 influtna korrespondenser från Norge o. d.

Inledningsvis må då nämnas, att
turistströmmen i Norge denna sommar visst icke, såsom i
åtskilliga svenska tidningar uppgivits, visar sig
vara svagare än vanligt, än mindre på något sätt
tynande, om ock svenskarna med få Undantag
lysa med sin frånvaro. Tvärtom fann jag överallt
hotellen, järnvägarna och landsvägarna lika livligt
befolkade som vanligt vid denna tid. Och jag
kan med någon sakkännedom yttra mig härom,
eftersom jag allt sedan 1881, sålunda i 25 års tid,
vart eller vart annat år vistats någon tid i Norge
under den egentliga turistsäsongen.

Vidare får jag, i likhet med vad professor Otto
Pettersson redan i Göteborgs Handels- och
Sjöfartstidning gjort, på det bestämdaste intyga, att
det i vissa svenska tidningar synliga samt även
muntligen här i Sverge framställda påståendet, att
svenskar skulle denna sommar i Norge vara
utsatta för allehanda obehag från den norska
befolkningens sida, rimligtvis saknar varje spår av
befogenhet. Åtminstone är det visst och sant, att
varhelst jag färdades — i Smålenene, Kristiania,
Hadeland, Valders, Ringerike, Drammen o. s. v. —
mottagandet och bemötandet överallt var lika
välvilligt som någonsin förr, ja, kanske till och med
en smula hjärtligare än vanligt. Allmänt
uttrycktes glädje över att åtminstone något tillfälle
erbjöds att ådagalägga, det svenskar fortfarande äro
välkomna i Norge. Och att dylika yttranden icke
till äventyrs hade avseende blott på resande
professorer, är alldeles visst. En gammal allmogeman
i Valders, som med synbar glädje begagnade
tillfället att utbyta tankar med mig i dagens frågor,
betonade kraftigt, att svenskar i allmänhet äro väl
sedda i Norge. »Vi ha ju», sade han, »t. ex. en
mängd svenskar vid våra järnvägsarbeten, bl. a.
nu här i trakten vid Valdersbanan; vi tycka
genomgående bra om dem, och förhållandet mellan
dem och deras norska kamrater är det bästa».
Och en gammal ångbåtskapten, som nu under en
hel mansålder befordrat massor av svenskar —
bl. a. mig för 25 år sedan — kunde icke nog
lovorda dessa sina passagerare. Att dessa välvilliga
tänkesätt återgäldas av de 50,000 svenskar, som,
enligt professor Bröggers uppgift stadigvarande
vistats i Norge, känner jag själv många exempel
på, och det vitsordas för övrigt av åtskilliga
nyligen offentliggjorda massuttalanden.

På möjligheten av krig mellan Sverge och
Norge trodde man, trots de norska tidningarnas
idkeliga tal om svenska krigshotelser, alldeles icke,
detta väl dels emedan man nog i själ och hjärta
icke satte synnerlig tro till dessa färglagda
framställningar, dels och i synnerhet emedan man
ansåg saken alltför gräslig för att kunna bli
verklighet. »Hur skulle det komma att kännas», yttrade
en yngre man ur medelklassen, »för de många,
många som i likhet med mig ha sina kanske flesta
släktingar i Sverge? Jag skulle ju ständigt löpa
fara att skjuta ned någon av mina talrika kusiner».
Att man i Sverge kände på ungefär samma sätt,
därom var man övertygad. Ett isolerat undantag
bildade en yngre järnvägsresande dam, som visst
ansåg svenskarna för något slags människoätare,
men som hennes norske interlokutör med ett
överseende småleende sökte kalmera.

Att mången allra helst sett, att unionen
förblivit beståndande, därav gjordes ingen hemlighet.
»Men», sade mannen med de många svenska
släktingarna, »vi unionsvänner måste ju slutligen medge
nödvändigheten av unionsupplösning på grund av
de alltmer sig hopande förnärmelser, för vilka vi
blevo föremål från svensk sida och som nådde sin
höjd i dessa Boströms sex punkter, vilka voro för
oss mera kränkande än något, vi förut i den
vägen upplevat, och överträffade allt vad en
norrman någonsin kunde föreställa sig vara möjligt i
fråga om orimliga överhöghetsanspråk». Då jag
för den ovannämnde allmogemannen i Valders
påpekade det opraktiska, ja, sjukliga, för att icke
säga löjliga, i en till sådan grad uppskruvad
själv- och självständighetskänsla, så log han en gammal
vis mans leende och sade: »Ja, ja. Ni kan ha
rätt. Jag kan häller inte för min del inse detta
politiska ävlandets stora vikt, än mindre dess
välsignelse. Men ser Ni, sådana äro nu en gång vi
norrmän, åtminstone de flesta av oss och framför
allt de som skriva i tidningarna. Det är
äregirighet, ser herrn, äregirighet och stolthet, som
behärskar oss mer än allt annat. Och då så är, kan
resultatet ej bli annat. Ni får ta oss sådana som
vi äro, om Ni vill ha något med oss att göra».

Att vi svenskar kände oss så djupt kränkta av
det brutala sätt, på vilket stortinget satt i gång
unionsupplösningen, hade man tydligen svårt att
riktigt förstå och sätta sig in i. Man hade
nämligen ej velat såra oss. Att man valt det
tillvägagångssätt, som använts, förklarades ha berott därpå,
att man varit enhälligt och fast övertygad om att,
därest från norsk sida ett förslag om
unionsupplösning framställts, detta skulle ha mötts av ett
bleklagt nej från svensk sida. Och då nu
situationen blivit sådan, att enligt så gott som alla
norrmäns mening unionen måste upplösas, så hade man
velat göra pinan kort genom att avhugga den
gordiska knuten i stället för att söka lösa den.
Om hugget lyckats, därest konungen i rätt tid
infunnit sig i sin norska huvudstad, var föremål för
vissa tvivel. Kung Oscar åtnjöt i Norge så stora
personliga sympatier, att hans närvaro i det
kritiska ögonblicket möjligen kunnat förändra
åtskilligt av händelsernas gång. I Norge trodde man, att
konungen velat infinna sig, men av sina svenska
rådgivare avhållits därifrån. Men även frånsett
detta rykte om »svensk inblandning» i sista stund
hade det förhållandet, att Norges konung dröjde
fjärran, då riket stod på branten av revolution, väckt
åtskillig bitterhet — och det kan man ej undra på.

Jag nämnde, att kung Oscar var personligen
uppburen i Norge. Hans »felgrepp» — enligt norsk
syn på saken — tillskrevos icke honom, utan hans
svenska »rådgivare», som ofta lära »sätta honom
kniven på strupen». Man var därför hjärtligt
ledsen över att man »nödgats» bedröva honom. Och
dessa personliga sympatier sträckte sig även till
hans söner och sonsöner. Man försäkrade
enständigt och som jag tror fullt uppriktigt, att man
värkligen av hjärtat önskade få en ung Bernadotte
på norska tronen, och man hade ännu ej helt
uppgivit hoppet om att få ja till sin anhållan härom.
Man ville ju så gärna tro på en ny, manlig
upplaga av Margareta Fridkulla.

Och dock, trots dessa uppriktiga sympatier
för den gamla dynastien och trots allt
oförbehållsamt erkännande av dess nuvarande medlemmars
obestridligen ådagalagda välvilliga sinnelag mot
Norge, dolde man icke för sig, att det dock
djupast sett torde ha varit just konungahuset, som,
visserligen mycket mot sin vilja, förnämligast vållat
unionens undergång. Min gamle sjökapten, som
var en erfaren och reflekterande man, hade bl. a.
följande nog så tänkvärda uttalande: »Det norska
folket är i grund och botten mycket konungsligt
sinnat, i synnerhet gemene man. Det hade därför varit
för konungahuset mycket lätt att vinna folkets kärlek
i sådan grad, att den aldrig kunnat förloras. Konung
Oscar hade ju av naturen särskilt stora gåvor för
att vinna folk, och han vann även norrmännen, så
ofta han behagade vara tillsammans med dem. Men
även kronprinsen, som från början var ganska
impopulär här i Norge, blev ju nästan dyrkad av
allmogen, när han härom året på sin resa genom
landet lät den träda sig något närmare. Det hade
därför blott behövts, att vårt konungahus vistats
hos och bland oss en större del av året, att det
sökt lära känna och förstå oss, att vår konung
varit med oss såsom vår konung, åtminstone vid
kritiska tillfällen, och icke styrt oss från ett
främmande land. Kort sagt, hade konung Oscar levat
ungefär lika mycket i Norge och bland norrmän
som i Sverge och bland svenskar, så hade aldrig
det skett, som nu skett».

*


Tillhör uppsatsen Nordens älsta folk- och ortnamn.

