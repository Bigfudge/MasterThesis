

5:te Årgången.


Innehållsförteckning:

Julfrid. Poem af ritläraren FR. ENGELKE. Med titelvignett af 
Jenny Nyström-Stoopendahl.

Julbetraktelse. Af pastor LARS HÄGGSTRÖM. Med vignett, tecknad af 
Jenny Nyström-Stoopendahl.

Drottning Sofia i Honnef.  Af församlingsföreståndare A. OHLDÉN. 
Med porträttgrupp af h. m:t jämte uppvaktning.

Gör mig ödmjuk! Poem af missionseleven ERIK DAHLHIELM.

Guds ord. Af pastor KARL PALMBERG. Med illustration: bibeln och påfvedömet

Jubla min ande! Poem af pastor AXEL SANDIN.

Jakten efter guld. Af redaktör CARL BOBERG. Med illustration, 
tecknad af Jenny Nyström-Stoopendahl.

Min gamle vän Johan. Berättelse af MARK GUY PEARSE.

Missionärskonferensen i Stockholm 1901. Af missionär AUG. BERG. Med porträttgrupp.

Några gudstjänstlokaler. Af redaktör J. PETERSON. Med vyer af Skeppsholmens
kyrka (exteriör och interiör) samt S:t Paulskyrkan i Stockholm, Tabernaklet i 
Göteborg, Kristinehamns och Umeå missionshus.

Från sjömanskonferensen. Af pastor EFR. RANG.

Missionen i Värmland. Af banktjänsteman O. BÅNG.  Med vy af ansgariiföreningens
årsmöte sommaren 1901.

Andra tider — andra seder. Af redaktör J. HAMRIN. Med vy af pansarbåten Vasas
sjösättning.

Huru högtidlighålla vi julen? Af distriktsföreståndare C. M. JOHANSSON.

Hemlängtan. Af kyrkoherde S. E. HAGBERG.

Tre hemförlofvade Guds vittnen. Af apotekare EFR. SANDBLOM. Med porträtt
af aflidne predikanterna Carl Andersson, Anders Lundmark och Nils Månsson samt
vyer öfver Soldathemmet å Kronobergs hed och Växiö missionshus.

Hvad är Julfrid för något? Julbild af BETTY JANSSON.

Vårt lif. Af banktjänsteman O. BÅNG. Med illustration, 
tecknad af Jenny Nyström-Stoopendahl.

På kyrkogården. Poem af ERIK BERGQVIST. Med teckning af 
Jenny Nyström-Stoopendahl.

En jul bland småfolk. Af redaktör AUG. DAHLHIELM. Med illustration af 
Jenny Nyström-Stoopendahl.

Barmhärtighet. Poem af apotekare K. NILENIUS.



*

Utgifven och redigerad af O. BÅNG och AUG. DAHLHIELM.


JÖNKÖPING 1901.

TRYCKT HOS H. HALLS BOKTRYCKERI-AKTIEBOLAG





JULFRID.

Du heliga barn, som i krubban jag ser,
För dig i tillbedjan jag vill falla ner,
Och sjunga med änglar om frid och om fröjd,
Som kommit med dig ifrån himmelens höjd.

*

Du trofaste Jesus, blef fattig som vi,
Att rika för evigt vi arma få bli,
Det gjorde din kärlek att villigt du gaf,
Ditt lif att oss frälsa från död och från graf.

*

Det ljus, som nu lyser min ensliga stig,
Den kraft, som mig skänkes att lefva för dig,
Allt kommer från den, som i krubban man lagt,
Men nu öfver världen för spiran med makt.

 Fr. E.




Julbetraktelse.

Af pastor LARS HÄGGSTRÖM.

Himmelriket är likt en köpman, som
sökte efter goda pärlor; och när han hade
funnit en kostbar pärla, gick han bort och
sålde allt det han hade och köpte henne.

Matt. 13: 45, 46.

Man vill så gärna i juletid gifva en liten gåfva eller,
om man ingenting har att gifva, åtminstone tillönska
hvarandra det bästa man vet. Men det största och bästa, som
någonsin kan tänkas, är himmelen; och nu sändes dig,
käre vän, en innerlig önskan, att den högtid, som snart
ingår, måtte bland ditt lifs dagar blifva ett litet
himmelrike på jorden.

Vi bruka säga, att julen är barnens himmel, och nog
vilja vi, hvar och en på sitt vis, göra julen till ett
himmelrike för våra barn. I juletid likna vi lite hvar
den där köpmannen, som sökte efter goda pärlor —
med hvilka vi kunna glädja våra kära. Men julen
är en glädjens högtid också för oss äldre, och den
brukar bära litet af himmelriket till alla. Då träda
bilderna från våra egna barnaår på ett så lefvande
sätt fram för oss; vi se stugan, brasan och granen;
vi se far och mor. Det gamla förflutna och det
närvarande nya flyttar liksom tillsamman och flyter
ihop till ett, och utan att vi själfva veta det, bli vi
nästan såsom barn på nytt. Då glömmer husfadern
för en stund sina bekymmer, husmodern sitt slit och släp,
tjänaren sina svårigheter, barnen sina små sorger, den ene
sina motgångar, den andre sin nöd, den ensamme sin
ensamhet, sjuklingen sina plågor, den fattige sin fattigdom.
När julhelgen ringes in, när ljusen tändas i granen eller
på bordet, när vi i vår tur få taga emot en eller annan
god pärla, som kärleken sökt ut åt oss, då bruka de där
skuggorna, som lägrat sig öfver vårt hvardagslif,
för en stund vika undan; ja, då få äfven vi äldre liksom
vara med i en liten vrå af barnens himmelrike.

Men ack! Det är med det där himmelriket alldeles såsom med
barnens leksaker: de hålla knappt öfver jul. Bäst det är, har
hästen förlorat en fot eller dockan fått sitt hufvud spräckt.
Fattigdomen, som drog sig tillbaka, då måhända det enda
julljuset tändes, smyger sig åter in genom samma dörr,
genom hvilken julen går ut; plågorna infinna sig ånyo,
bekymret, det tunga arbetet, lifvets verkligheter. O, det var
ju icke något himmelrike, åtminstone icke det himmelrike,
om hvilket det står: »Guds rike är rättfärdighet och frid
och fröjd i den helige Ande», på hvilket liknelsen om den
kostbara pärlan egentligen syftar! Det är, käre vän, ett
sådant himmelrike vi alla behöfva, om det skall blifva någon
riktig jul; och en himmel af detta slag vill julen bära till dig.
Vi läsa om köpmannen, att han under sökandet efter goda
pärlor fann en kostbar pärla, så kostbar, att han gick bort
och sålde allt det han hade och köpte henne. En sådan
dyrbar pärla finnes, Gud vare lof, här på jorden, och pärlan
är — Jesus, »som har blifvit för oss till visdom från Gud
och till rättfärdighet och till helgelse och till förlossning».

En jul utan Jesus är icke någon verklig jul. Det
finnes människor, som lefvat många, många år, men aldrig
i sanning firat någon jul, emedan de icke funnit julens

kostbara pärla; och dock finnes den midt ibland oss, så
att den som beder, han får, och den som söker, han finner.
Gud ägde därhemma en kostbar pärla, som uppfyllde hela
himmelen med sin glans, ende sonen. Den tog han och
släppte i kärlek ned till jorden, och den föll ned i
Betlehems krubba den första julnatten. Där låg den gömd i
ett litet barns ringhet, såsom den äkta pärlan är gömd i
pärlmusslans skal, men herdarne funno den och buro
budskapet om dess tillvaro ut i världen.

Vi förstå, att Johannes fått en lefvande förnimmelse
af dess tillvaro, då han förkunnade: »Himmelriket är nära»,
och att han förstod eller åtminstone anade pärlans höga
värde, då han pekade på den med orden : »Se, Guds lamm,
som borttager världens synd!» Det år om denna juleskatt
Paulus skrifver så hår: »I kännen vår Herre Jesu Kristi
nåd, att han, ehuru rik, vardt fattig för eder skull, på det
att I genom hans fattigdom skolen varda rika», och som
köpmannen fann, under det han sökte efter goda pärlor.
Att äfven du måtte finna den och, om du redan funnit, i
jul riktigt glädjas öfver den såsom öfver ett himmelrike,
är den innerliga önskan, som ligger innesluten i denna
julhälsning. Men glöm icke, att liksom goda pärlor, som
göra julen rik och ljus, icke äro gåfvorna vi sökt, arbetat,
fått eller gifvit -- allt detta är endast skalet, och skalet
kan lika väl vara en skallra som ett guldsmycke -- utan
glädjen i ögat, tacksamheten i blicken, medvetandet af det
goda man velat eller kunnat, så är den kostbara pärlan
icke högtiden i hemmet, julottan i templet, sången,
högtidsstämningen, icke ens julordet, utan -- JESUS. Såsom
han den första julen låg gömd i Marias sköte i Betlehems
krubba, ligger han nu gömd i julens evangelium; och där
är det, du och jag finna den kostbara pärlan, som gör
julen till ett himmelrike på jorden. Det är mången, som
nu i jul måste undvara mycket, som andra få äga och
fröjdas öfver, men ingen enda behöfver vara utan Jesus.
Han är kommen för alla, räcker till för alla, och det
gifves möjlighet för hvar och en att under denna julhelg få
säga: »Af hans fullhet hafva vi alla fått, och nåd för nåd.
Må du och de, som i ditt hus äro, kunna säga så! Det är
många, som under denna frälsarens födelsefest tänka på allt
möjligt, men icke hafva något lefvande behof af en
frälsare. De likna icke köpmannen. Då han fick syn på den
kostbara pärlan, grep denna tanke honom: »jag måste hafva
henne. Jag kan undvara de goda pärlorna, men denna
måste jag hafva.»

Om du fått syn på att du behöfver en frälsare och sedan
genom evangelium fått veta: i Jesus är allt hvad jag
behöfver -- försoning för min skuld, förlåtelse för min
synd, rening för min natur, hjälp för upprättande af min
karaktär, nåd som gör mig duglig för himmelen, så tänker
du förvisso som köpmannen: »Jag måste hafva henne.»
Och lika angelägen som du är att köpa, lika villig år Gud
att sälja. Men Gud säljer på ett eget vis: han gifver, han
gifver i barmhärtighet fritt och för intet, fastän detta
gifvande i liknelsen beskrifves under bilden af säljande. Vi
få mottaga. Om du i tron så gjort eller nu i jul vill af
hjärtat mottaga julens kostbara pärla, så säger du nu i jul:
»O, hvilken frälsare jag har!» Och så sjunger du: »Jag nu
den pärlan funnit har, som är min själs begår. Du
frågar hvad? Hör då mitt svar: Min frälsare det är.» Var
viss om, att en sådan visa icke skall komma din julgran
att tindra mindre klart, göra alt ljuset på bordet lyser
med mattare sken, eller visa på dörren barnaglädjen i ditt
hem. Den skall tvärtom göra julfröjden större och
framför allt -- renare och stämma väl öfverens med
uppmaningen: »Låtom oss nu gå fram till Betlehem och se detta,
som har skett och hvilket Herren har kungjort för oss.»

Men ännu ett ord, du vet att om en kostbar pärla
skall komma till sitt rätta värde och framstå i sin fulla
skönhet, måste den hafva en god infattning, och äkta
pärlor bruka infattas i guld. Men guldet hos oss människor
sitter icke i hufvudet utan i hjärtat. »Med hjärtat tror
man till rättfärdighet.» Barnet kan icke fatta mycket med
hufvudet, men det kan med sitt hjärtas lilla kärlek fatta
om sin moders stora kärlek; och när Guds helige Ande,
den rätte guldsmeden, får falla in din frälsare i ditt
hjärtas kärlek, då får julens kostbara pärla den rätta
infattningen. Då lyser den icke blott i hjärtat, utan den
sprider sin glans öfver hela ditt lif.

Det finnes en berömd tafla af Corregia, som heter
natten. Den föreställer julnatten i Betlehem. Allt är där
försänkt i mörker, men det lilla frälsarebarnet är ljuset i
mörkret. Det finnes icke något annat ljus på hela taflan
ån barnet, men det ligger där som en sol och från barnet
utströmmar ljus öfver Maria. Josef och herdarne. Vore
ett hjärta än aldrig så mörkt, eller är ett hem träffadt af
den mörkaste sorg, Jesus vill bära ljus dit in, -- sitt stilla,
heliga ljus! Om han får ett rinn i ditt hjärta och får
blifva ditt hjärtas skatt, skall ifrån honom öfver både hjärta
och hem strömma ut ett underbart ljus, som gifver det
rätta värdet äfven åt de andra goda pärlorna. Och när
efter jul hvardagsbestyren vända tillbaka och med dem
omsorgerna och kanske -- sorgerna, skola de förvisso te
sig i ett annat ljus -- i ljuset från Jesusbarnet. Må så ske!
Må den kostbara julgåfvan JESUS komma med frid till
ditt hjärta, med glädje till ditt hem, med nåd in i ditt lif,
med ljus öfver din julhelg och såsom den kostbaraste af
pärlor lysa öfver de kommande dagarne -- ända in i himmelen!

Och i samma ängd voro några herdar
ute på marken och höllo vakt om natten
öfver sin hjord. Och se, en Herrens ängel
stod bredvid dem, och de vordo storligen
förfärade; och ängeln sade till dem:
Varen icke förfärade; ty se jag bådar eder
stor glädje, som skall vederfaras allt
folket; ty i dag är eder född frälsaren, som
är Kristus, Herren i Davids stad.

Luk. 2: 8-11.

Han kom till sitt eget, och hans egna
mottogo honom icke. Men åt alla dem
som mottogo honom gaf han makt att
blifva Guds barn, dem som tro på hans
namn, hvilka äro födda icke af blod, icke
heller af kötts vilja utan af Gud.

Joh. 1: 12, 13.




Drottning Sofia jämte uppvaktning i Honnef.

DROTTNING SOFIA I HONNEF.

Vidstående teckning visar H. M:t drottning Sofia jämte
uppvaktning vid ett af hennes besök i Honnef.

Såsom allmänt är kändt, har vår älskade drottning
sedan många år fått vandra på de kroppsliga lidandenas
törnbeströdda stig. Stundom hafva dessa lidanden antagit
en mycket allvarlig karaktär, såsom 1887, då endast en
ytterst svår operation kunde rädda drottningens lif.

Dessa lidanden hafva dock icke brutit hennes själs
spänstighet utan istället kommit hennes rika, ömma hjärta
att i ännu högre grad än förut känna ett djupt och
innerligt deltagande för de lidande, hvars tunga lott hon sökt
och i mycket vidsträckt mån äfven lyckats lindra genom
sitt omfattande arbete inom välgörenheten och sjukvården.

Såsom ledande och beskyddande af samt medverkande
i många välgörenhetsinrättningar och filantropiska stiftelser
bland Nordens brödrafolk på båda sidor om Kölen, har
hon dock i sin älsklingsskapelse Sofiahemmet, beläget vid
Vallhallavägen i Stockholm, rest sig den vackraste minnesvård.

I lidandenas pröfvande skola har hon äfven vunnit
den fromma och förtröstansfulla undergifvenhet samt den
oskrymtade gudsfruktan, som prägla hennes hela väsende.
Drottning Sofia är en sann kristen, som känner och lider
med sitt folk. Och utom det bland alla samhällsklasser
för lefvande kristendom mäktigt verkande exemplet af
hennes höga kristliga personlighet, har hon säkert äfven varit
de troendes vise förespråkare vid bedömandet å högsta ort
af de andliga lifsrörelsernas rätta innebörd och stora
betydelse för vårt folk.

Drottningens vacklande hälsa har sedan många år
tillbaka tvungit henne att tillbringa längre tider i utlandet.
Och en af de platser, där hon sedan 1892 med förkärlek
tillbragt vårtiden, är den lilla staden Honnef, belägen på
högra Rhenstranden omkring en timmes järnvägsresa
nordost om det uråldriga Köln. Omkransad af Siebengebirges
betydliga höjder, från hvilka en vidsträckt utsikt öfver
Rhen provinsens natursköna trakter fägnar besökarens öga,
är Honnef, ehuru i öfrigt obetydlig, en under alla tider af
året lifligt besökt turistort. Sedan drottning Sofia började
vistas därstädes, har staden äfven erhållit ett stort
uppsving och besökes nu årligen af ett stort antal badgäster.

Af Honnefs 4,000 innevånare äro de allra flesta
katoliker. Protestanternas antal uppgår endast till 400. Dessa
uppförde förlidet år en vacker kyrka, till hvilken
drottningen skänkte en fin och dyrbar glasmålning.

Honnefs innebyggare äro, som man lätt kan förstå,
storförtjusta öfver vår drottnings vistelse därstädes. Vid
hennes ankomst och afresa kläder sig det lilla samhället i
rikaste festskrud. Och under hela tiden vistelsen varar
svaja svenska och norska flaggor dag och natt öfver staden.

Drottningen tillbringar vanligen förmiddagarna i
parken i ett från Stockholm medfördt större tält, där äfven
middag intages vid half tretiden, såvidt vädret tillåter.
Efter middagen föreläses något af uppvaktande
kammarherren, hvarpå vid femtiden på e. m. i vanliga fall en
utflykt företages, hvarvid drottningen i allmänhet brukar
begagna sig af en åsna, hvarpå hon rider, under det
uppvaktningen medföljer till fots. Vid ett på förhand
öfverenskommet ställe är vagn beordrad att möta, hvarmed
hemfärden sker. Dessa turer räcka vanligen två à tre timmar.

Efter hemkomsten intages gemensam  supé,  hvarefter
H. M:t drager sig tillbaka till sina rum.

Drottningens uppvaktning, som ses jämte henne på
vidstående teckning, utgöres af kammarherre Stjernsvärd,
hotfröken Stjerncrona samt norska hoffröken Bull.

A. O--én.




Gör mig ödmjuk.

Ett jag beder: gör mig ödmjuk, Jesus,
mera ödmjuk under lifvets öden,
ödmjuk när det går mig väl i allting,
ödmjuk uti glädjen som i nöden,
nöjd och stilla, då du vill mig fostra
för det lif, som segrar öfver döden.

Gör mig ödmjuk; ty mitt eget hjärta
är så stolt, att det vilt knappast taga
mot den hjälp,  du mig för intet skänker.
Gif mig mod att jag må tidigt draga
korset, som du lagt uppå min skuldra!
Gif mig sorg och glädje, nåd och aga.

Jesus, ack, jag vet vid dina fötter
är det bäst, att ständigt vara stilla.
Men  så mycket, mycket finns, som söker
att mig locka bort, mig göra illa.
Lär mig därför alltid vara ödmjuk,
att jag måtte undfly världens villa.

Herre, blif du själf mitt föredöme,
ty det finns i hela världen vida
ingen  ödmjuk såsom du, min Jesus;
du har vandrat vägen, lärt att lida,
du har tåligt låtit världen smäda
och du vet hur hjärtesåren svida.

Blott uti ett ödmjukt, helgadt hjärta
kan din kärleksmakt du uppenbara.
Endast den, som ödmjukt här vill lefva,
kan ditt rikes hemlighet förklara;
därför ett jag beder: o, min Jesus,
lär mig ödmjuk, ödmjuk, ödmjuk vara!

ERIK D--LM.



GUDS ORD.

Af Karl Palmberg.

Guds ord! -- Ja, hvad år Guds ord?

Hvad är då i allmänhet ett ord?

Tank då efter: hvad äro alla af människor danade
verk, från Babels torn och Egyptens pyramider till
nutidens mäktigaste skapelser, städer, fästningar, palats,
kanaler, skepp, järnvägar, maskiner o. dyl. -- hvad äro de
annat ursprungligen än en tanke eller plan i en
människas hjärna, som förverkligats? Utan en sådan tanke eller
plan år det blott sten, tegel, lera, trä, järn o. s. v.,
kanske liggande det ena ämnet långt ifrån det andra; men
ihopförda genom en sådan plan eller tanke, äro samma
materialier en stad, en fästning, ett palats eller dylikt.
Men vidare: hvad är själfva jorden med allt skapadt på
henne och hvad är himmelen med allt, som år uti honom
-- hvad annat än en tanke eller plan, fattad af Gud före
all tid och förverkligad i tiden? Naturforskarne kunna
nu efteråt utfinna de särskilda materialierna i jorden, men
att dessa materialier ordnats ihop till just en sådan jord,
det beror allenast på en plan eller tanke af Gud. Kanske
hafva äfven de himmelska varelserna utfunnit de
beståndsdelar, hvaraf himmelen är danad, men att af dessa
beståndsdelar danats just en sådan himmel, det beror, äfven det,
allena på en plan eller tanke af Gud. Allt sålunda som
finnes eller någonsin kommer att finnas, jordiskt eller
himmelskt, har till sitt ursprung en plan eller en tanke af Gud
eller af någon människa.

Men för att kunna förverkligas måste hvarje plan
eller tanke nödvändigt kläda sig i ord, talade eller skrifna.
Om t. ex. en arkitekt vore döfstum och därtill saknade
förmåga att genom skrift eller tecken gifva sina tankar
tillkänna, så kunde han vara aldrig så skicklig, men något
som helst verk af honom finge man aldrig skåda. Ja, om

än tusende verkmästare funnes som kunde bygga, och
penningar i högar låge redo att bygga för, så finge man ändock
aldrig se något verk af honom. Nej, först när den i
själens djup födda tanken kläder sig i ord, kan den sätta
verkmästare i rörelse och förverkligas. Hvarför vi ock se,
huru hvarken himmelen eller jorden vordo till, förr än
Gud, som hos sig bar planen till dem, hade sagt ord —
varde efter varde. Hvarmed sålunda är betygadt och
fastslaget, att intet i himmelen eller på jorden kommer till,
utan att tanken och planen därtill förut klädts i ord. Ord,
ord, ord äro alltså det viktigaste, det mäktigaste och det
nödvändigaste, som finnes, så hos Gud som hos människor.

Men emot detta påstående reser sig hela världen.
Ty hvar finnes en enda som icke vågar tryggt försäkra,
att ord tvärtom äro intet. Särskildt käckt försäkra de det,
hvilka bedragits med ord.

Huru är det då? Äro ord allt eller äro ord intet?

Ord äro allt; men naturligtvis gäller detta icke
tomma ord utan med sak uppfyllda ord, således ord, i hvilka
äro tankar och planer.

Om vi nu lämna människors ord och fästa oss vid
Guds ord, så äro de alltid så uppfyllda, d. v. s. i dem är
en fullkomlig öfverensstämmelse, mellan innehållet och det
som säges om det innehållet. Ingen lucka eller tomt rum
finnes i dem, utan, liksom i ett till brädden fylldt kärl,
är allt i dem uppfylldt med tankar och planer. De äro
sanning. Och detta äro de äfven i den meningen, att de
äro uppfyllda med just det som de säga sig vara uppfyllda
med. Ormens ord till Adam och Eva voro nog uppfyllda
med innehåll, men ur dem kom annat innehåll än som
lofvats skola komma ur dem. Det sades, att Adam och
Eva skulle, genom att lyda ormen, varda lika Gud; men i
stället blefvo de därigenom riktigt olika honom. Där var
således väl innehåll men ett annat eller falskt innehåll.
Orden voro sålunda lögn. Ur Guds ord åter kommer alltid
just det som (kid lagt in i dem. Såsom Luther säger, »de
hafva hvad de innehålla och lofva». Sanning äro de
sålunda, från hvilken synpunkt man än betraktar dem.

Något bättre, än den tanke och plan som innehålles
i Guds ord, gifves icke, ja, kan icke ens tänkas för oss
människor. Den är ingenting mindre än Guds egen
bestämmelse, att vi skola varda lika honom och få evigt bo hos
honom. Och i ordet beskrifves fullständigt sättet, på
hvilket en sådan lycka kan nås. Där säges ock, att det
medel och offer, som fordrades för en sådan vår lycka, är
gifvet, nämligen hans egen son. Ur Guds ord strömmar
därför den ljufligaste inbjudning emot oss: Allting är redo;
kommen till mig; kommen till min måltid; kommen till
bröllop! Och hvar och en, som lyssnar till inbjudningen
och kommer, blir ovillkorligen mottagen och mottagen på
det sätt, som är lofvadt. Annars vore innehållet i ordet
ett annat än det gifver sig ut för att vara, hvilket är omöjligt.

På Guds ord kan man sålunda lita fullkomligt tryggt.
Det gifver bestämdt hvad det innehåller och lofvar. Om
någon därför, likt Luther och andra, inrättar sitt lif efter
Guds ord, eller rättare går in på den väg, dit Gud kallar
honom, så kommer en sådan aldrig på skam, om än hela
världen säger, att han kommer på skam och han själf
ofta fruktar det. Nej, om han har ställt och ställer sig
efter Guds ord, så går det honom efter Guds ord. Och
detta gäller äfven lifvets små mötande frågor. Det, hvari
vi efter Guds ord lita på Gud, svarar Gud för, såsom vore
det hans egen sak. När han då själf icke kan komma på
skam, så kommer icke heller du på skam uti det, som du
lagt på honom och som han åtagit sig.

Af denna ordets vikt, ställning och betydelse följer
äfven, att ordet, Guds ord, det och intet annat, måste
predikas, om själar skola frälsas; men äfven att själar
verkligen skola frälsas, hvarhelst det ordet predikas. Det är en
ytterst betydelsefull utsaga, då ordets säd i Matt. 13: 38
kallas rikets barn. Den goda säden, det är rikets barn.
Detta måste ju betyda, att hvarhelst ordets säde sås, där
uppstå rikets barn; men det måste ock betyda, att sådana
icke uppstå genom någonting annat. Däraf följer, att om
någon predikar, utan att några själar vinnas för Kristus,
så är det fel med predikan. Å andra sidan får man icke
vänta omvändelser genom någonting annat än genom ordets
predikan. Visst kunna själar påverkas genom ett helgadt
lefverne; men det sker då, just emedan lefvernet i detta
fall är lika med ordets predikan. Dock uträttar ofta äfven
det mest helgade lefverne ingenting, där det icke åtföljes
af munnens vittnesbörd. Det blifver vid apostelns utsago:
Tron är af predikan och predikan genom Guds ord (Rom.
10; 17.)

*

Vidstående tafla om bibelns värde talar i all sin
kostliga naivité för sig själf. Jämförelsevis oskyldigt, ehuru
barnsligt, är då konstnären försett Luther och hans
medreformatorer med — svenska prästkragar. Värre är, att
dessa Kristi stridsmän, hvilka väl sällan unnade sig någon
ro, fått utseende af äkta goddagspiltar. Värst dock, att
Luther där främst måste stå och se uppåt och lyfta
handen såsom fariseen i templet, ehuru han väl i verkligheten
icke hade en skymt gemensamt med honom. — Att på
andra sidan om vågen kardinalen där främst, med sin
! röda hatt, har ett så bedröfvadt utseende, som ville han
brista i gråt, är ej att undra på; ej heller att biskopen,
med sin krumstaf och sitt hvita pallium, strax bakom
honom, ser ut som vore han nyss vaken; eller att
domprosten, som tränger på honom, ser rädd och ängslig ut.
Ingen undrar heller på, att påfven där hiterst, med sin
mitra, sitt korsbanér och sin hvita skrud, ser ytterst
betänksam bort emot den vägda bibeln; eller att domherren
bakom honom ser ond ut, och den lille munken med
händerna vid kinderna, förskräckt ut, och mannen med det
hvita skägget längst bort vid taflans kant nyfiken ut. Allt
detta må vara.

Men se nu hufvudsaken, det djupa, sköna och sanna,
som uttryckes med den vägda bibeln. Det är en predikan,
väldig som få.

Handen ur molnen säger, att domen, som fälles genom
vägandet, skall blifva rättvis. Och så ligger han nu där,
den alltid angripne, ofta hånade och förkättrade bibeln,
ensam på vågskålen närmast Luther! Intet hjälpmedel
har han bredvid sig, ingen förordande anmälan, ingen
belysande kommentar; kanske är han icke ens bunden i
präktigt sammet eller sirad med guldsnitt. Hjälpe han
sig nu själf, såsom det en gång hette till mästaren. Och
han hjälper sig själf. Se, vågskålen tryckes mot jorden,
så långt hon någonsin kan komma.

På andra vågskålen ligger påfvens dekret och
kyrkomötenas beslut, den s. k. kanoniska lagen, en tunn och
mager bok. Men hvilka hjälpmedel! Draken själf, tung
och vred, söker draga vågskålen nedåt. Munken, full af
oro och nit, hänger sig med hela sin kroppsvikt på änden
af balansstången. Den andre munken öser gulddukater
öfver boken, liksom ville han säga: »Du reder dig nog
icke genom inre halt, det måste ske genom mutor». — Dock
går det icke. Boken är för lätt. Den sak, hon
representerar, är förlorad.

Bibeln åter, Guds bok, måste vinna seger. Gud vare
tack, som gifver oss segern genom vår Herre Jesus Kristus.





JUBLA MIN ANDE.

Jubla min ande! Ur seklernas dimma
Morgonen randas för människosläkt,
Hjärtan, som längtat, sen gryningens strimma!
Väktare, ropa ut morgonens väkt!
Rösten, som höres från Seir, besvara:
Världen skall Israels frälsning förfara;
Änglarnes skara
Sjunga att dagen, den signade, bräckt.

Jubla min ande! Se himmelen remnar,
Frälsaren nalkas vår bidande jord;
Änglarnes lofsång han jublande lämnar,
Bringar vårt släkte Guds eviga ord.
Vägen han banar till sällhet och ära,
Kärlekens lag vill han syndare lära,
Frid hem Beskära,
Duka vår ande i öknen sit bord.

Jubla min ande! Fullkomnad är tiden,
Född utaf kvinna är frälsaren här.
O, I, som sörjen, er natt är förliden!
O, I, som svikten, er konung är här!
Evigt hans hjärfa för syndare glöder,
Trofast han städse de vacklande stöder,
Kallar dem bröder
Och deras väl på sitt hjärfa han bär.

Jubla min ande! Till himlarnes boning
Banad en väg genom skyar du ser;
Råd och förlossning, lif och forskoning
Sänker ur öppnade skyar sig ner;
Allting i enfödde sonen du finner,
Allt genom honom du bedjande vinner.
Kärlek som brinner,
Skådar mot korset i tårar och ler.

Jubla min ande! Från slott och till koja
Knytes i broderlig kärlek hvar hand;
Slafven, som suckat i blodbestänkt boja,
Sträcker mot himlen sin friade hand;
Romas Cesarer e] längre förtrycka
Eller med slafvar sin segervagn smycka.
Frihet och lycka
Bjöd du, o Konng, som slet våra band!

Jubla min ande! Se, vildmarken glädes,
Lilja vid lilja här doftande står;
Brännheta öknar i vårfägring klädes,
Karmel och Saron, det stunda, till vår!
Sjunkanhe händer — o, lyften hem båda!
Ögon, som slutits, Öppnens att skåda
Den som skall råda!
Sion! din konung bland liljorna går.

Jubla min ande! Se ljuset sig tänder,
Sprider kring jorden sin strålande krans;
Samlande folken i dödsskuggans länder
Skåda med undran och gå i dess glans.
Betlehemsstjärna, o tänd i vårt sinne
Barndomens sköna och heliga minne,
Ljuset därinne,
Trones och kärlekens himmelska glans.

Jubla min ande! Ja, jubla de orden
Fram i hvart flyktande andedrag:
"Ära i höjden och frid öfver jorden,
Till människosläkte Guds välbehag!"
Fjärran de jordiska sorgerna vike
Sällhet för själar i andarnes rike,
Fröjd utan like
Skänkes när konungen kommer en dag.

Axel Sandin.



Jakten efter guld.

Konstnären har här sökt framställa en scen ur
striden om penningen eller guldet. Om vi hade haft
gåfvan att i bild åskådliggöra våra tankar eller
föreställningar om samma sak, så hade taflan nog blifvit något
annorlunda. Ty denna synes oss något svår att fullt
förstå. Bäst skulle det ha varit, om konstnären själf skrifvit
texten också.

Så mycket se vi dock, att striden är förlagd till en
trång och farlig valplats. Höga klippor med djupa
remnor och afgrunder; svårt att komma fram och upp;
lätt att falla och störta ned; trängsel och strid — så ter
sig taflan i bild. Så ter den sig äfven i verkligheten.

Utan guld kunna vi icke vara, ty det behöfs för resan
ända från vaggan och till grafven. Föda, kläder, böcker, 

Jakten efter guld.
bostäder, skolor, resor, skatter — till allt behöfves
penningar, Ja, vi komma ingenstädes ens med missionen utan
penningar. Penningen är ett sällskap, som vi ha behof
af ända till vår begrafning. Men det är ett farligt
sällskap, om vi förälska oss däri, så att vi icke kunna skilja
oss därvid, då så påfordras. Och det sker dagligen och
stundligen. Men å andra sidan böra vi icke göra som den
förlorade sonen, slösa och bortkasta penningen till onyttiga
och syndiga syftemål. Slöseri år en väg till fördärfvet
lika väl som girigheten. Slöseriet är den breda vägen,
girigheten är den smala vägen till förtappelse. Den girige
förstör mera sig själf; slösaren förstör både sig själf och
andra, åtminstone i ekonomiskt afseende. Vi borde
begagna penningen och de ekonomiska tingen, som krymplingen
begagnar sina kryckor. Han måste nyttja dem för att
komma fram och kan icke vara dem förutan på vägen.
Men han är glad, då han får kasta dem ifrån sig och
lämna dem. Penningen är bra som medel men högst
farlig och fördärflig, då den blir mål. Och penningen är bra
som medel, endast då den användes för ett rätt och
nyttigt mål.

Att förvärfva penningar är en god sak, då det sker
på ett rättfärdigt och aktningsvärd! sätt. Härför måste de
flesta, synnerligen yngre personer sträfva. Det är godt att
de unga börja tänka på att förtjäna sitt eget bröd och
skaffa sig sysselsättning och inkomst, så att de icke
betunga sina föräldrar och uppfostrare allt för länge, såsom
somliga göra, hvilka aldrig tyckas få ben, på hvilka de
kunna stå på egen hand. De äro lata och slöa, hafva inga
anspråk på sig själfva, men stora fordringar på de sina
Dessa barn skaffa sina föräldrar liten glädje, men många
bekymmer, många grå hår, men ingen uppmuntran.

Men när det gäller att bryta sig väg och skälla sig
utkomst, då visar det sig redan i början, huru trångt det
är. Många sökande och få platser — så ser det ut. Då
blir det först att fäkta för att få en plats och, om möjligt,
en bra plats. Men dessa äro de mest eftersökta. Så
uppstår då en stor trängsel och en frestelse att på ett eller
annat sätt komma förbi dem, som stå före eller vid sidan.
Den starkare knuffar då undan den svagare, den slugare
lurar den mera enfaldige. Häri ligger faran och synden:
att med orätta medel vinna fördelar framför andra. Afund,
lögn, förtal och falskhet blanda sig uti leken, som växer i
allvar och omfattning, ju högre platser det gäller, ju större
vinster som stå på spel. Vilja vi nu bli bevarade för att
från början komma in i en skef och farlig ställning, så
måste vi sätta vår förtröstan och lit till Gud, att han äfven
i lekamligt afseende har omsorg om oss, utstakat vår väg
och afmätt vår lott. Men lita på Gud kunna vi icke göra
med ett uppriktigt hjärta, därest vi icke vilja lyda honom
och göra hans vilja, så att vi äro rädda för att på
oredliga vägar och med i hans ögon misshagliga medel öka
vår framgång och vinna fördelar framför andra.
»Bortläggen skrymteri, afund och allt förtal», säger skriften,
Men är det svårt i början af vägen, så blir det dock
ofta trängre och svårare längre fram. De unga tänka t. ex. på
att få ett eget hem. Strax måste de ock tänka på att få
större och stadigare inkomster. Pretentionerna äro också
i detta fall så uppdrifna nu — både då det gäller
lysningspresenter, bröllop, eget hem, möblering och dylikt — att
det fordras en god ekonomisk grund till att uppbära den
anspråksfulla byggnaden. En återgång till mera enkla och
anspråkslösa förhållanden är ovillkorligen nödvändig, om
icke äktenskapen skola aftaga år för år. Ty huru många
våga eller kunna till sist gifta sig, då de ekonomiska
anspråken på hem och familjelif varda allt större?
Frestelsen att gifta sig till rikedom, att slå efter förmögna flickor
blir allt större för de unge männen. Och frestelsen för
flickan att välja den man, som kan bereda henne ett bättre
och finare hem, framför den fattigare, som hon dock
kanske invärtes mest drages till, är också öfverhängande.
Guldet spelar därför en ganska stor och allvarlig rol vid 
frierier, förlofningar och äktenskap. Det har skiljt många
hjärtan åt och lagt mången med sorg i grafven.
Konstnären har framställt en kvinna, som ligger med utslaget
hår och händerna krampaktigt slutna, döende, på planchen.
Har hon sålt sin dygd för guld? Har hon svikit sitt löfte,
sin tro, sin vän för guld? Nu har hon emellertid vaknat
— men för sent. Så skola alla guldets dyrkare göra. De
skola vakna och finna sig bedragna af den gud, de tjänat.

Det är, dock icke alltid de unga själfva, som låta
bedåra sig af penningens makt. Deras föråldrar visa sig
ofta mera bundna i girighetens snaror, så att de söka rika
mågar eller sonhustrur vid giftermålen. Många unga tvingas
rent af af föräldrarne att uppgifva sin kärlek och gifta sig
med dem, de icke älska, för penningens skull.

Stundom tvingas en ung flicka i en gammal rik gubbes
famn af denna orsak. Detta vållar många hjärtekval och
många olyckliga äktenskap. Kyla och trolöshet komma
in, och hemlifvet blir fullt af suckan som det var under
Israels träldomstid i Egypten.

Hvad strider och oegentligheter, penningen medför i
altarslifvet, känna vi till. Det är snart sagdt, ett allas krig
mot alla i en hejdlös, vild konkurrens. Lögn och
oredlighet spela in som undertråd i väfven oupphörligen. De
moderna orden »aktiejobbare» och »finanshajar»
känneteckna en klass människor, som helt och hållet gifvit sig
penningen i våld. Som gäddorna lura på hvitfisken för
att vid lämpligt tillfälle uppsluka den, så lura dessa på de
godtrognas och enfaldigas slantar för att draga dem öfver
i sina kassakistor. Oupphörligen komma dylika
svindelaffärer i dagen. Rättrådighet och heder bli snart sällsynta,
om det moderna affärslifvet får utveckla sig till ett vildt
jagande efter guld och vinning utan hänsyn till sanning och
nästans bästa. Som gunstlingen Potemkin narrade
kejsarinnan Katarina med sina konstgjorda byar, så narra en
del finansmän genom allehanda blomstermålningar och
konstgrepp folk att köpa aktier och insätta penningar i
företag, som snart visa sig hafva kommit till stånd endast
och allenast för att rikta iscensättarne. Vinsten blir en
såpbubbla; förlusten står ensam kvar som ett magert nöt.

Se på denne herre, hvilken konstnären framställt som
en hufvudperson på planchen! Hans ansikte tyder på
intelligens, hans dräkt på den fine, moderne mannen. Men se
hans blick, huru den lyser af lystnad efter guldet, som den
onda frestande makten räcker ut mot honom! Han har
icke tid att tänka på Gud, icke tid att tänka på sin själ
eller sin nästa. Han är bedårad af guldets glans.
Jagande undan, störtande alla i vägen, ilar han mot
bråddjupet, i hvars afgrund hans lik snart skall ligga krossadt.
Det är vinningslystnaden och girigheten personifierade.

Och se de två, som slåss. Se de vilda ögonen och
de spända musklerna! Är det ett par svågrar, som skola
skifta arf? Det kan mycket väl hända, ty intet frestar
vänskap och släktskap mera än frågan om mitt och ditt
vid arfskiften och i affårer. Många dittills goda vänner ha
då råkat i strid och ovänskap för lifvet.

Se den gamle mannen, som hvilar på händerna, i
taflans förgrund. Han ser med vemod och sorg efter den
flyende guld vinsten. Han har lupit sig trött. Han hann
aldrig, hvad han tänkte och ville vinna. Han måste dö
fattig. Det är missräkning, det är ett förfeladt lif. Och
åt korset har han vändt ryggen. Arme man! Han är i
sanning förlorad och bedragen. Men hvem har bedragit
honom? Han har bedragit sig själf.

Äfven på det religiösa området möta oss dystra,
varnande bilder. Akan och Gehasi blefvo båda olyckliga
genom tjufnad och svek. Bileam höljde sitt namn med
synd och förbannelse, därför att »han älskade
orättfärdighetens lön». Judas sålde den renaste af människors barn
för trettio silfverpenningar. Fariséerna voro giriga och
uppåto änkors hus, under det de för skens skull läste
långa böner. Ananias och Safira ljögo inför apostlarne i
en ekonomisk fråga. Tusen kristna ha ljugit efter dem,

om de än icke fått sin dom så omedelbart, som de fingo.
Huru många missionskassörer ha icke intrasslat sig under
årens lopp! Huru många troende ha icke lämnat Kristus
för jordisk vinning! De ha sålt sin själafrid och sitt
evighetshopp för ganska billigt pris. »Säg till min broder,
att han skiftar arfvet med mig!» ropade en gång en girig
man till Jesus, då han hörde honom tala. Den
vinningslystne och girige tänker oupphörligen på vinst, affärer,
arfskiftcn och dylikt. Icke ens i kyrkan och bönehuset
får han ro. Hans tankar flyga ut och in genom hans själ,
såsom ugglorna i en gammal ruin eller såsom korparne
från och till aset.

Penningen är en bra tjänare, men en dålig och farlig
herre. Den gäller på jorden, men icke i himmelen. Icke
ens i grafven får den rike och girige taga sina
penningpåsar med sig. Må ingen därför låta sitt hjärta växa fast
vid denna bedrägliga skatt, som ofta tar vingar och far,
innan resan är slut. Må vi få vårt förvärf på ärlig väg,
så att vi kunna tacka Gud därför och njuta det i frid.
Oredlig vinst är en råtta i pungen. Den gnager hål däri.

Det står ett kors i taflans fond. På det korset
hänger han, som, ehuru han var rik, blef fattig för vår skull.
Han led och dog, rättfärdig för orättfärdiga för att föra
oss till Gud. Kring honom stå några, som fått syn på
bättre skatter än det förgängliga och bedrägliga guldets.
De ha fått frid och evighetshopp genom tron på Jesu namn.
Det är mer än guld och timlig vinning. Må vi finnas
bland dem, som stå kring korset eller sitta vid mästarens
lotter och som sätta själens frälsning främst. Med det
andra blir det nog väl. Jesus försäkrar, att Gud har
omsorg om oss. Med Kristi kärleks guld i vårt hjärta skola
vi vara lyckligare och rikare än jordens bankirer. Äga vi
detta guld, då skola ock de medel, vi hafva eller förvärfva,
stå i hans tjänst, liksom vi. Gods och penningar skola då
icke behärska oss, utan vi skola råda öfver dem — om
de nu skulle falla på vår lott. Och uteblifva de, så skola
vi lefva tills vi dö en naturlig, salig död i alla fall. Och
då vi skiljas vid denna världen, skola vi lia andliga vingar,
som bära oss upp och hem den väg, som Jesus for. Sedan
få de, som varit giriga och älskat guld mer än Gud, stanna
kvar som vålnader och spöken i tidens natt, plågade af
den drakeld, i hvars sken de lefde och dogo. »Ty där
eder skatt är, där är ock edert hjärta».

C.  B-g.





Min gamle vän Johan.

Af MARK GUY PEARSE.



En troende man
berättar: Då jag var barn hade
jag ganska oklara
föreställningar om människors
religiösa ståndpunkt.
Jag hörde mycket talas om att
somliga voro »religiösa»,
och så hörde jag talas om
kyrkliga, metodister och
baptister. Den och den,
sade man, går och hör
metodisterna, min gamla
faster gick till
baptistkapellet och morfar gick i
församlingens kyrka. Jag
och mina syskon undrade ibland hvarför de »stora» hade så olika
tankar, och hvad det kunde vara för skillnad på dem. Vi
funderade, om skillnaden möjligen kunde bestå i klädseln; och så
kommo vi först till den slutsatsen, att de som hade uppstruket hår
och gammalmodiga kläder voro metodister, de som sågo stränga ut
voro baptister och de, som ej utmärkte sig alls i detta voro
kyrkliga. Men snart växte vi ifrån dessa tankar. Hvad vi härnäst
kommo till var, att olika religioner var detsamma som olika
karaktärer. Efter det sätt hvarpå folk sågo på oss, talade till oss och
det intryck vi fingo af hela deras uppträdande, bedömde vi nu
deras religion. Och detta tror jag ej var så orätt. Träffade vi en
glad och lycklig människa, så slöto vi att han hade en skön och
god religion, men en butter och grälaktig hade en falsk och
oriktig. En man kände vi, som vi mycket höllo af, och hans religion
önskade vi för vår egen del äga. Vi kommo öfverens om, att när
vi blefvo gamla nog att tänka på sådant, så skulle vi gå i gamle
Johans kyrka, tro detsamma som han trodde och göra som han
gjorde.

Gamle Johan predikade aldrig eller höll några långa
förmaningstal till oss. Men vi kände, att han älskade oss, och vi visste
att hvart ord han talade var sant. Då han talade om Gud med oss,
gjorde han det på ett så enkelt och tilldragande sätt, att vi tyckte
mer om det än då andra berättade sagor.

Johan hade varit grofarbetare. Det hårda arbetet hade tärt
på hans af naturen svaga kroppskonstitution; han kunde nu mera
icke utföra mycket arbete. Men i sitt hem hade han fullt upp att
syssla med, emedan hans hustru var ganska oduglig och de hade
många barn. Aldrig kunde man af Johans utseende ana de tunga
bekymmer, som ofta nog tryckte på honom; han såg alltid glad
och nöjd, ja, lycklig ut. Vi tyckte alltid att han såg ut, som om
han nyss slutat sjunga en lofsång. Det fanns många veck och
rynkor kring Johans ögon och mun; men de voro alla uppåtvända,
liksom om han skickat alla sina sorger upp till Gud och de så
blott lämnat spåren kvar efter sig.

En gång fick Johan vandra till fängelset. Äfven detta tog
han såsom något som fick »samverka till godo». Det var för oss
ett förskräckligt slag, då en granne en dag kom springande till oss
och berättade att en polis kommit och fört bort Johan, anklagad
för tjufnad! Men vi antogo genast att här måste föreligga ett
misstag, icke ett ögonblick tvifladc vi härpå. Men tänk om misstaget
icke upptäcktes — hur skulle det då gå? Skulle då Johan aldrig
komma hem igen, och hvad skulle hans stackars barn då taga sig
till? — Gud måste väl dock hjälpa Johan — men det talades ju
ock i bibeln om många goda män, som måst sitta i fängelse! Så
växlade hos oss hopp och fruktan. Men jag skall låta Johan själf
berätta.

»Jag stod vid mitt arbete, lugn ocb lycklig; jag tänkte på

att jag var så klen, och på mina
stackars barn, det var nog
bekymmersamt. Men så tänkte
jag ock på, att jag alltid tick
något lätt arbete, som passade
för mig, och att Gud alltid på
ett underbart sätt skaffade oss
alla kläder och föda. Och jag
sade till mig själf: »Lofva Herren
min själ och förgät icke hvad
godt han har gjort dig!» Då
kände jag en hand på min axel
och när jag såg upp, stod där
en polisman.



»Är ert namn Johan Vestman?»
frågade han.

»Ja», svarade jag. Då drog
han fram en skrifvelse och sade,
att han måste häkta mig såsom misstänkt för stöld. »Det är helt och
hållet ett misstag», sade jag. »Det finns flera som heta Johan
Vestman. Jag är ingen tjuf, det kunna alla mina arbetskamrater
intyga.»

De andra arbetarne kommo nu fram och frågade hvad som
stod på. Polismannen förklarade saken för dem och ville föra bort
mig; då ropade kamraterna, att de ville själfva gå i fängelse förr
än jag finge föras dit; polismannen skulle genast släppa mig, eller
skulle de tvinga honom. Men naturligtvis kunde jag ej tillåta detta.
Jag sade dem, att det var ett misstag på person, och att det nog
skulle rättas med första, och så följde jag polismannen. Då jag
kom utanför gårdsporten, sade jag polismannen att jag var oskyldig
och bad att få träffa min hustru och mina barn. Detta ville han
dock ej tillåta; jag måste genast gå med honom, sade han, och vi
hade att gå omkring två mil till en annan stad, där han bodde.
Nu började det bli svårt för mig, jag gick bredvid
rättstjänaren, ett föremål för allas deras blickar, som vi mötte. Jag hade
tungt bröst, och det kostade mycket på mig att gå så långt.
Sorgsna tankar fingo äfven makt med mig. »Tänk om jag anses skyldig
— då bli vi för alltid utskämda — stackars min hustru och mina
barn! Och hvilken skam sedan för församlingen som jag tillhör!
Jag tänkte på, att mina vänner skulle vända mig ryggen, mina
barn skulle få svälta — jag skulle nödgas vara i sällskap med
grofva brottslingar, mitt goda namn och rykte skulle släpas i
smutsen, och jag blef vid dessa tankar så ängslig, att jag ej såg någon
annan räddning undan allt detta än grafven. Midt under alla dessa
öfverväldigande sorgliga tankar och förnimmelser upplystes
plötsligt mörkret därinne liksom af ett himmelskt ljus, och de orden
stodo lefvande för mig: »Allt samverkar till godo för dem som
älska Gud». Jag var viss på, att jag älskade Gud — således fick jag
ock vara viss på, att äfven detta skulle samverka till mitt bästa.
Jag blygdes för min klentro och min ångest. Guds löfte kom mig
att känna så som Daniel måste hafva känt det, då Herrens ängel
steg ned oeh tillstoppade lejonens mun. Jag såg visserligen ej
någon utväg, men jag litade på Herrens löfte. Hvad behöfde jag mer?
Sålunda kunde jag nu vandra vidare, lika lugn och lycklig som jag
hade känt mig innan jag häktades. Paulus och Silas lofsjöngo Gud
i fängelset; skulle då icke jag kunna lofva honom här under hans
höga himlahvalf? Jag tyckte, då jag blickade upp, att Herrens öga
log emot mig; hvarje löf, grässtrå och blomma tycktes hviska:
»Din himmelske fader sörjer för dig.» Och hvarje liten fågel
tycktes mig kvittra: »Du är mera värd än många sparfvar.» Så det
var mig nu alldeles omöiligt annat än att prisa och tacka Gud.
Hans godhet öfverväldigade mig så, att jag ej mera kände min
tunga andhämtning eller min trötthet, Min himmelske fader skulle
också sörja för mina barn där hemma och bevara dem mycket
bättre än jag kunnat göra. Inte heller för dem kunde jag nu
ängslas; och hvarje steg mot fängelset var ju endast en länk i detta:
»samverkande till det bästa».

Tiden gick under dessa ljufliga tankar så fort, att jag blef
helt förundrad då jag snart stod vid dörren till det hus, där
polismannen bodde.

Hans hustru kom ut, och då hon såg mig, utbrast hon:
»Jaså, du har då ändtligen fått tag i honom!»

»Ja, nog har jag fått tag i en karl med samma namn, men
jag är inte säker på att det är den rätte», svarade hennes man,
»Jag är rädd det här kommer att sluta värre för mig än för
honom.»

Hustrun såg förskräckt ut och gick närmare intill mig; hon
betraktade mig forskande en stund och sade sedan: »Nej, hör du
Erik, nu har du allt gjort en dumhet! Det syns ju på hans
ansikte, att han inte är en tjuf!»

»Ja, inte vet jag hur jag eljest skulle ha burit mig åt,»
svarade hennes man urskuldande. »Det finns inte någon annan med
det namnet på flera mils omkrets och så måste jag väl taga den
här eller — ingen alls.»

»Mycket bättre hade det varit om du då tagit — 'ingen alls',
i stället för den här mannen. Men nu få vi emellertid inte låta
den stackaren svälta.» Och den goda kvinnan bad mig sitta ned
med dem till aftonmåltiden.

De voro båda, hvar på sitt sätt, vänliga mot mig; men de
tycktes vara så invanda att misstänka och ge akt på alla, att jag
kände mig glad, då mannen sade, att jag måste gå till sängs. Han
följde mig upp till ett litet afskildt rum, och efter att hafva stängt
dörren, tillsade ban mig att lägga mig.

Jag sade, att jag plägade bedja innan jag gick till hvila, att
jag behöfde känna Guds välbehag öfver mig innan jag kunde
somna i frid, och att jag måste anropa hans beskydd. »Vill ni böja
knä med mig?» frågade jag.

Men sannolikt var detta någonting alldeles främmande för
konstapeln, ty han ryckte till sig ljuset och skyndade ut ur
rummet utan ett ord. Dörren stängde han väl utifrån.

Jag kan aldrig tänka på denna natt utan glädjetårar.
Hemma kan jag aldrig bedja riktigt ostörd. Jag har intet enskildt rum
att gå in uti, och där jag kan få vara alldeles ensam med Gud, så
jag måste gå ut i skogen eller på fältet då jag vill bedja i stillhet.
När jag nu fann mig ensam i det där rummet, tyckte jag mig vara
i en liknande ställning som Jakob en gång: mörker rundt omkring
mig, hustru och barn borta på en annan plats, morgondagen full
af underliga, okända faror, och jag själf ensam med Herren. Jag
var också lik Jakob kallad bedragare, tjuf. Jag föll ned inför
Herren och bad, och minnet af denna natt skall aldrig försvinna, ej
heller den välsignelse jag erfor. Herren kom till mig, hans
närvaro uppfyllde rummet. O, löftet var sant — allt hade
samverkat till godo för mig nu redan, ett högre bättre »godt», än jag ens
tänkt på. Jag skulle vilja sitta i fängelse en gång i veckan, om jag
finge en sådan härlig välsignelse som jag fick den natten.

Nästa dag kom konstapeln i god tid till mig. Han sade, att
han varit mycket orolig under natten, han trodde, att jag var
oskyldig och ännu mer — att jag var en Guds människa, och nu var
han ledsen, att han satt in mig Men han vågade ej ännu skicka
hem mig, utan hade sändt bud till domaren för att fråga, hur han
skulle göra; svar kunde han dock ej få förrän fram mot aftonen.
Jag väntade med längtan efter svaret. De långa timmarne
tycktes mig ej vilja taga slut, denna dag var pröfvande för min tro.
Jag satt där ensam, utan någon som helst sysselsättning, utan en
enda att tala med, lyssnande efter hvarje steg. Ändtligen då solen
höll på att gå ned, kom budet igen. Domaren skref, att jag genast
skulle skickas hem igen, ty konstapeln hade ingen rätt att 
kvarhålla mig, om han ej med visshet kunde säga, att jag var den de
sökte. Jag tackade af allt mitt hjärta Gud; alla mina farhågor voro
ogrundade, mitt stora bekymmer var nu förbi.



Det var för sent att gå hein den aftonen; jag bad, att få
stanna till morgonen. Men den förskräckte konstapeln ville ej låta
mig stanna i hans hus
ens en timma till;
domarens befallning
lydde: »skicka genast
hem mannen.» Jag
gick således och sof
den natten i en
hölada; den första
dagningen vaknade jag
och fortsatte min
vandring hem. Jag
kände mig starkare än

jag gjort på många år, mitt hjärta var uppfylldt af tack och lof
till Gud, som befriat mig och hvarje steg af vägen syntes mig bära
vittnesbörd om min faders omsorg. Då jag närmade mig staden där
jag bodde, mötte mig en och annan af mina bekanta, och alla
gladdes öfver min hemkomst. När jag kom in i mitt hem, mottogo
mina barn mig som om jag återkommit från de döda; de hade i
sin förskräckelse målat ut faran större än hon var, och trodde
nästan, som sagdt, att jag redan var död. Nu hoppade de omkring
mig och skreko af förtjusning, klängde sig fast vid mig och ville
ej släppa mig, som om de fruktat, att jag åter skulle gå ifrån
dem.

Vår frukost, som bestod af torrt bröd, var en glad och
lycklig fest. Sedan berättade jag allt, och barnen gjorde mig otaliga
frågor ända till middagstiden. Vi hade inte heller nu något annat
än torrt bröd och några potatis att äta; min förlust af två
arbetsdagar hade uttömt de knappa tillgångarna. Men vi voro så glada
att åter vara tillsammans, att vi ej tänkte härpå, utan sutto
omkring bordet i gladaste feststämning. Då öppnades dörren och
bagaregossen kom in. Han bar en bricka, hvarpå låg en stor
skinka, ett fat pudding, potatis och bröd.

»Herrn och frun skicka detta till välkomsthälsning», sade
han i det han satte brickan på bordet. »Vi äro alla så glada att
Vestman kommit lyckligt hem igen.»

Jag försökte framstamma ett tack, men tårarne hindrade
mig. Slutligen kunde jag säga: »O, Gud, vi veta, att allt
samverkar till godo för dem, som älska dig!»

Barnen hade aldrig i sitt lif fått en sådan middag, och då
jag fyllde deras tallrikar gång på gång, sågo de på mig med så
glada och lyckliga blickar, som om de ville säga: »Ack, far, du kan
gärna gå till fängelset en gång i veckan!»

På  aftonen  gick jag  ned  till en herre, som jag visste ville
veta hur det gått för mig. Jag berättade allt, och huru Gud hade
låtit allt »samverka till godo»; huru vi fått den bästa middag som
vi någonsin haft, och nog öfver för flera dagar.

Då jag slutat sade han: »Ja, min käre Johan, det här är en
allvarsam sak; det måste bli något mera af än bara en middag.»

»Hvad menar herr D.?» frågade jag.

»Det är detsamma, du skall nog få veta af det i sinom tid.
Kom till mig igen om några dagar.» Och han mumlade något om
olaga häktning och skadeersättning.

»Ack, gör ingenting åt konstapeln, käre herre!» bad jag. »Han
gjorde det ju af misstag.»

»Åh nej, jag skall nog inte göra honom någon orätt, men den
här saken förstår du dig inte på. Ingen orätt skall ske honom,
men han måste göra dig rättvisa. Kom till mig nästa vecka.»

Lördagskvällen följande vecka gick jag till honom; då jag
kom in, såg han på mig med ett gladare ansikte än någonsin.

»Ja, nu är allt klart», sade han.

»Hvad då?»

»Med ersättningen för din olaga häktning. Och se här har
du nu ett hundra kronor.»

Ett hundra kronor! Hvad skulle jag tänka eller säga? Detta
var ju mycket öfver allt hvad jag kunnat tänka — mer än jag sett
på många år! Jag brast ut i tårar af tacksamhet och glädje. Ja,
tänkte jag, det är likt min välsignade fader.

Herr D. gaf mig dock icke allt på en gång; han var rädd att
det då ej skulle räcka länge. Han sade, att jag skulle komma
hvarje lördag och hämta tre kronor, och det gjorde jag. Och hvarje
gång upplyftades mitt hjärta i tack till Gud, ty med denna
tillökning i min veckoförtjänst behöfde vi ej lida nöd under vintern.
Allt detta var för mig en kraftig predikan öfver texten: «För dem,
som älska Gud, samverkar allt till godo.«





Missionärskonferensen i Stockholm 1901.

Salomo talar om »fyra små på jorden», men som äro
»visa och väl lärda» — myrorna, kaninerna,
gräshopporna och ödlan.

Så är ock Sverige ett litet land, men i andens värld
och på den fredliga utvecklingens område utför det
bragder, som samtid och eftervärld beundra.

Den första allmänna Svenska missionärskonferens, som
under de sista dagarne af Maj afhölls i Stockholm, lät oss
något fatta betydelsen och omfånget af den
missionsverksamhet, som bedrifves från vårt land.

Från våra barnaår ha vi inlärt oss Luthers
förklaring till andra bönen: »vi bedja i denna bön, att Guds rike
må komma till oss». Hednamissionen var främmande för
reformatorerna. Orsakerna — omedelbar beröring med
hedniska folk, och kampen mot hedendomen inom den
gamla kristenheten — är oförklarliga, men smärtan minskas
icke, då man vet, att den katolska kyrkan samtidigt sökte
fylla sin plikt i stort omfång, men den protestantiska icke
ens erkände den. Nu veta vi bättre, och då vi bedja:
»tillkomme ditt rike», så är det med tanken fäst på 
uppfyllelsen af orden hos profeten: »öknen och det torra 
landet skola glädja sig och heden skall fröjda sig och 
blomstrå såsom en ros», Es. 35: l, och att »landet skall vara
fullt af Herrens kunskap, lika som vattnet öfvertäcker
hafvet»  Es. 11:9.

Den inre missionen är den yttre missionens moder.
Det friska andliga lif, som under de sista årtiondena
börjat pulsera i vårt land, har ock tagit sig uttryck i en allt
kraftigare yttre missionsverksamhet. Sju missionssällskap
bedrifva omfattande mission i Afrika, Indien, Kina m. fl.
länder.

De svenska missionärernas antal uppgår till något
öfver 300, i de nu uppräknade länderna finnes ett stort
antal grafvar som gömma stoftet af de i striden fallna
arbetarna, martyrernas skara räknar icke få från vårt land,
men den stridande och triumferande församlingen har
ibland sig tusentals, som genom svenska mäns och
kvinnors arbete »omvändt sig från afgudarne till att tjäna den
lefvande och sanne Guden.» l Tess. 1:9.

I konferensen deltogo öfver ett hundra missionärer
och missionärskandidater, representanter från alla svenska
missionssällskap utom Svenska kyrkans, hvilkens få
hemmavarande missionärer genom sjukdom voro hindrade att
närvara. Telegram med brodershälsning från en af dem
visade dock att de voro med i anden.

Ett tjugotal viktiga frågor behandlades, deltagandet
från allmänhetens sida var stort och frukten af att på ett
sådant sätt få mötas tog sig uttryck i följande resolution:
»Under tacksamhet mot Herren för den kärlek och frid, som
präglat första allmänna Svenska missionärskonferensen och

Missionärskonferensen i Stockholm 1901.


dess förhandlingar, vill konferensen uttala att dess
medlemmar, ehuru tillhörande olika missionssållskap, känna sig
såsom ett i Kristus och i arbetet för honom.»

Vid fadrens högra sida finnes missionens eviga
lifs- och kraftkälla. Därför kan missionen aldrig dö. Därför
är dess seger evigt viss. Därifrån sände han på
pingstdagen sin bedjande och lidande lärjungeskara sanningens
Ande, som jämte dem skulle bära vittnesbörd om honom
(Joh. 15: 27), och i Anden återkom han själf för att med
dem draga ut intill världens ända »segrande och för att
segra». (Ussing. »Evangeliets segertåg genom världen.»)

August Berg.

*



NÅGRA GUDSTJÄNSTLOKALER.

Äfven i denna årgång af Julfrid vilja vi i bild visa!
några församlingshus, tillhörande olika samfund.                 j

Om de än utmärka sig för olika prydlighet och
dyrbarhet, om det ena, t. ex. missionshuset i Umeå, är enkelt
för att icke säga torftigt i jämförelse med det andra,
exempelvis den lilla vackra Skeppsholmskyrkan i Stockholm, så
kunna vi dock vara vissa om, att de alla äro ett verk,
hvarpå mycken kärlek och mycken möda nedlagts. Ty
om det enskilda hemmet är familjens medlemmar kärt
och föremålet för deras högsta sträfvanden, så är ock
församlingshuset, kyrkan, kapellet, bönehuset -- eller hvad
man än kallar församlingens hem -- den kristna
församlingens medlemmars glada samlingsställe och ett föremål
för deras kärleksfulla omsorger. Att tillsammans få
vandra upp till Herrens gårdar för att hålla högtid var för
de fromma israeliterna i gamla förbundets tid den renaste
glädje, och ännu i dag öfverträffar ingen fröjd den, som
njutes, när den troende församlingen är tillsammans och
uppbygger sig på sin allra heligaste tro, stående på
klippgrunden som icke bäfvar för helvetets portar.

Icke utan skäl heter det: »säg mig hurudana
gudstjänsthus ett folk har, och jag skall säga dig hurudant
folket är». Gudstjänsthusens beskaffenhet är en ganska
god mätare på den kulturståndpunkt, hvarå ett folk
befinner sig. Äro de försummade, skräpiga inuti och
vanprydliga utvändigt, så bära de ett ojäfaktigt vittnesbörd
om, att allt icke är som det bör vara. Det yttre förfallet
har nog i regeln kommit såsom följd af ett inre förfall,
likgiltighet för Gud och kärlekslöshet mot nästan. Men
i tider då det andliga lifvet pulserar friskt och ideella
sträfvanden icke äro kväfda af materiella och sinnliga
tidsströmningar, då kan man också vara viss om, att
gudstjänstlokalerna hållas i ett vårdadt och prydligt skick. Det
ena följer det andra, liksom orsak och verkan följas åt.

Det gifves ju också tider, då man »smyckar
profeternas grafvar men dräper profeterna», d. v. s. gör
gudstjänsten på ett utvärtes sätt prålig, under det andlig död
och sömn i förening med fiendskap mot sanningens
härolder härskar i församlingen. Men nya sanningar möta alltid
motstånd, om än på olika sätt. Därför skall man icke
blifva en fiende till prydligheten af ett samlingshus eller
vårdslösa dess utseende, för det att man tilläfventyrs 
måste ogilla dem, som pryda det. Ty det ena är godt och
rätt, och det andra är ondt och orätt. Man rifver icke ned
och förstör icke det enskilda hemmet, därför att en eller
flera af dess medlemmar under en eller annan tid äro
onda och fiender till familjen i öfrigt.

Hvad nu beträffar våra bilder, så tala de för sig
själfva utan mycken förklaring.

Hvem som besökt Stockholm har icke lagt märke till
den lilla vackra Skeppsholmskyrkan, som ligger på den
täcka Skeppsholmen öster om kungliga slottet. Från
Norrbro, därifrån man gärna ser sig omkring, är
Skeppsholmen ett framträdande parti, som man icke undgår att
betrakta. Skeppsholmskyrkan, som äfven kallas Karl
Johans kyrka, har ett särskildt intresse för allmänheten från
den tid, då de i svenska kyrkans historia ryktbara
predikanterna Carl Anders Rutström och Erik Tolstadius
växelvis hvarannan söndag från dess predikstol förkunnade ett
lefvande Guds ord, jämte det de bekämpade hvarandras
läroriktningar. Båda voro lefvande röster i Sion på sin
tid och båda förföljdes lika hårdt af det härskande stora
s. k. renlärighetspartiet bland prästerskapet. 1723 hade
Tolstadius blifvit utnämnd till kyrkoherde vid
Skeppsholmens kyrka. Hans predikningar fyllde söndagligen det
lilla templet, så att detta snart måste utvidgas och
tillbyggas. Det är en händelse, som ser ut som en tanke, att
Skeppsholmskyrkan bland Julfrids illustrationer af detta
slag kommit i sällskap med frikyrkliga församlingslokaler,
ty såväl Rutström som Tolstadius hafva varit banbrytare
för friare strömningar inom den svenska kyrkan, och
Skeppsholmskyrkan blir alltså liksom ett slags andlig
moderkyrka till frikyrkohusen. Utan dessa båda kraftiga
andens män hade vi säkert icke haft så stor andlig frihet
som vi nu äga. Heder åt deras mod! Det tillkommer
oss att i gudsfruktan visa oss värdiga den vunna friheten,
så att den om möjligt kan i ökadt mått bevaras åt
kommande släktled.

Tabernaklet i Göteborg -- pastor Truvés kyrka --
är ett bevis på, hvad en kraftig vilja, invigd åt Gud, ännu
i våra dagar förmår. Tabernaklet ligger vid hörnet af
Storgatan och Göteborgsgatan. Tomten till detta hus köpte
l:a baptistförsamlingen 1882 af staden. Den kostade då
11,000 kr. Nu skulle den ha kostat 60,000 kr.


Några gudstjänstlokaler.

Skeppsholmens kyrka: exteriör och interiör.
S:t Paulskyrkan i Stockholm.                    Tabernaklet i Göteborg.



Kristinehamns missionshus.



Immanuelskapellet i Umeå.


Församlingen hade samlat så att den kunde betala
tomten och ägde ändock något öfver. Pastor Svenson
reste till England och samlade in 13,000 kr. och pastor
Truvé reste till Amerika och samlade in på fem månader
40,000 kr. Med dessa och ett lån på 30,000 uppfördes
huset, som kostade, då det 1884 invigdes, 105,000 kr. Det
innehåller källarvåning och en våning för möbelutställning,
hvilken betingar en årlig hyra af 3,000 kr. Sedan ha vi
själfva stora hörsalen med läktare. Den rymmer godt
1,200 sittplatser. Vid invigningen voro där 1,640
närvarande. Den är i akustiskt hänseende för tal och sång den
bästa lokal man kan önska sig.

Bredvid hörsalen äro rum för vaktmästaren och öfver
dem en mindre sal för veckomöten. Det uppvärmes
medelst fyra ugnar och upplyses af gas.

S:t Paulskyrkan i Stockholm, belägen vid Adolf
Fredriks torg på söder, är för närvarande pastor Aug. Schöns
kyrka, den kände vältalaren, till hvilken särskildt
nykterhetsvännerna stå i stor skuld för hans på en gång 
fängslande och öfvertygande
nykterhetsföredrag, med hvilka
han gjort mycket godt bredvid
sin rent andliga verksamhet.
När jag nämner S:t Paulskyrkan, 
så rinner mig i
minnet en liten händelse, som
jag för åtskilliga år sedan
upplefde i hufvudstaden.
Jag satt en varm och
vacker sommardag i parken vid
Mariakyrkan och väntade på
en person, med hvilken jag
där satt möte. Medan jag
satt på soffan och
betraktade det ståtliga
statskyrkotemplet, kom en fryntlig
välklädd gumma och slog sig
ned bredvid mig. Jag såg
att hon gärna ville slå sig i
samspråk med mig, hvarför
jag nämnde något om det
vackra templet framför oss.
-- Ja, ja, sade hon, men
i S:t Paul, där ha vi det så godt och roligt, så att där
trifves jag så väl, bättre än på något annat ställe. Och
sedan talade hon utförligt om både huru vacker den lilla
då nya S:t Paulskyrkan var och huru lefvande ordet där
predikades. Jag hade gärna velat gå dit och se med egna
ögon, om tiden så medgifvit. Det bästa fick jag dock se:
en genom ordet i den kyrkan för himmelen vunnen själ.

Missionshuset i Kristinehamn är, om något, ett
kärlekens verk; och att så är det framgår redan af bilden,
som visar oss en skara folk, samlad utanför. Troligen är
det efter en slutad sammankomst då folket strömmar ut.
Man har icke velat visa ett tomt hus, och detta med all
rätta, ty vännerna i Kristinehamn älska sitt bönehus,
trifvas där och samlas där gärna och mycket.
Missionsföreningen i Kristinehamn, som alltid gifvit ett vackert
föredöme på enhållighet, inbördes frid och liflig verksamhet,
har flera gånger byggt om sitt missionhus, emedan det
alltid blifvit för litet, senast på åttiotalet, och det
nuvarande huset har både ett prydligt utseende så till det inre
som till det yttre, samt är äfven ändamålsenligt inrättadt,
rymmande en stor skara åhörare på en gång.

I Umeå ha den fria verksamhetens vänner, så få de
än äro, dock omsider mäktat åstadkomma ett missionshus,
som nyligen därstädes blifvit uppfördt. Hvad det vill säga
att så högt upp i norden, där, i följd af okunnighet,
dryckenskap och ogudaktighet florera och icke äro en skam
utan något, som skall så vara, hafva en evangelii vaktpost
af detta slag, är ett verkligt under, för hvilket alla, som
inse missionsverksamhetens betydelse, kunde hafva särskild
orsak att prisa Gud. -- Immanuelskapellet i Umeå invigdes
den 5 sistlidne maj. Kapellet är indeladt i en större och
en mindre sal, hvilka tillsammans rymma 500 personer.
Huset är byggdt af trä i enkel, men smakfull stil och
kostar med tomt, uthus och nödiga inventarier, utom
elektrisk belysning, 14,300 kr.

J. P.





Från Sjömanskonferensen.



Det var en förunderlig frisk fläkt med den
sjömansmissionskonferens, som i fyra
vackra septemberdagar var samlad här
å Johannelund detta år.

Från Tyskland, England, Frankrike och de
fyra nordiska länderna hade deltagare kommit
till ett antal af omkring 50.

Det var icke personer, som blott läst och hört
om sjömansmissionen.

Det  var sådana, som själfva varit med i arbetet,
som personligen kämpat med dess svårigheter och
druckit ur dess glädjekällor.

I åratal hade de flesta stått på vakt som de
nordiska kyrkornas utposter i fjärran land.

Mer än en hade nog upplefvat den beklämmande
känslan af att under det dagliga arbetet i den sotiga
hamnen, bland skimrande och lockande krognästen
och i det örondöfvande larmet af winschar och spel
likasom sjunka tum för tum ned i misströstans dy.

Det går än i dag så ofta för Herrens vittnen som
för Petrus. Vi se på ovädret, det mörka rullande 
hafvet -- så vi förlora Kristus ur sikte och därmed allt,
som kan »hålla oss uppe» i arbetet.

Och sedan detta att stå där ensam i det
främmande landet, i den stora hamnen, ensam för Herren
mot skarorna af frestare och förförare, som
vinningslystnaden sändt ut som sina agenter.

*

Ja, nog kändes det förunderligt för många af våra
långväga gäster att få samlas i ro och frid med bröder
och vänner till denna konferens.

Och det blef så varmt och
innerligt i den lilla skaran, som
delade allt med hvarandra,
samma hem, samma bord, samme
arbete, samma intresse, samma Gud och vår Herre
Jesus Kristus.

Till och med en af de svåraste murar som finnas,
nämligen Kölen, öfvervanns. Herren fick sin vilja fram:
»Hvarje berg och kulle sjunke ned, och hvarje backe
blifve till slät mark.»

Samma endräkt förspordes i förhandlingarne, som
därigenom blefvo riktiga högtidsstunder af
undervisning, vittnesbörd och uppbyggelse på samma gång.

Flera resolutioner fattades, som sedermera gått
till de nordiska sjömansmissionernas styrelser att
där klappa på dörrarne och bedja om intresse, medel
och krafter för att det må blifva något af dem.

Sedan komma de väl, hoppas jag, ifrån
styrelserna ut till sjömansmissionens vänner och så till dig
och mig, och klappa på våra dörrar och tigga så snällt
för arbete, gåfvor och personliga medhjälpare för
sjömansmissionen i de främmande hamnarne.

Hvad skola då vi svara? Skola vi öppna vår
dörr, och skola vi möta den som kommer med ett
»Välsignad vare du som kommer i Herrens namn!»
Och så med gärning bekräfta vårt sanna ord!

Johannelund i November 1901.

EFR. RANG.



Missionen i Värmland.


Värmland och Småland
äro de provinser i vårt
kära fosterland, hvarest
missionsintresset se’n
gammalt slagit de djupaste
rötter, och få landsdelar i
Sverige äro så genomsyrade af
»läseriet» som just nämnda
provinser och särskildt det
värmländska folket. Den käre
gamle veteranen bland
lekmannapredikanter, C. J. 
Nyvall i Karlskoga, och jämte honom ett stort antal goda
predikanter hafva i tid och otid utsått en välsignelserik säd, hvaraf
också en välsignad skörd kommit; de hafva blåst uti evangelii 
härliga och fria basun, och stora skaror hafva lyssnat därtill och
omvändt sig till Herren, och äro nu lyckliga för tid och evighet,
Det finns intet härligare budskap på jorden än förkunnelsen om
den fria och oförskylda nåden i Kristus Jesus.

Också har genom den stora verksamhet Värmlands angarii
förening utöfvat stora skaror fylkat sig kring denna missionsförening. 
Sistliden sommar hölls dess årsmöte i Filipstad hvarå
illustrationen å nästa sida visar. Tusentals människor från olika delar
af provinsen samlas alltid till föreningens årsmöte och lyssna
uppmärksamt till Guds ords predikan. Vid mötet i år medverkade
bland många andra äfven lektor P. Waldenström.

Hvile Guds rika välsignelse öfver Värmlands missionerande
Guds församlingar och öfver alla troende.

 O. B--g.

Bild från Värmländska ansgariiföreningens möte i Filipstad sommaren 1901.



Andra tider -- andra seder.


Pansarbåten Wasas sjösättning.


Bland religiösa handlingar, som
under tidernas lopp blifvit mer
eller mindre missbrukade, är det
kristna dopet. Huru har ej detta
för mången förlorat sin egentliga
höga betydelse och blott blifvit
till en tom innehållslös ceremoni,
förbunden med människans
uppkallande vid namn. Ja, man torde
ej taga mycket fel, om man
antager, att de äro de flesta, för
hvilka detta sistnämnda i afseende
på det heliga sakramentet är
hufvudsaken och som vid detsamma föga eller intet
tänka på något annat. Och likväl är detta den allra
betydelselösaste bisak, af människor utan Guds
befallning förbunden med dopet, i jämförelse med dettas stora
och viktiga ändamål. Vi mena därför, att det för
sådana tanklösa människors skull vore bättre, att man
vid döpandet af de små -- ty vid äldres dop
förekommer det ju ej att man gifver dem namn annat än i
hednavärlden och när omvända hedningar önska att aflägga
sitt hedniska namn för att antaga ett kristet sådant --
afstode från att samtidigt uppkalla dem vid namn och gjorde
detta antingen därförut eller efteråt. Måhända skulle man
då mera än nu bringas att ägna sina tankar åt det
egentliga innehållet i och syftet med den heliga handlingen.

Som en karrikatyr af dopet snarare än ett missbruk
däraf får man väl betrakta den sed, som understundom
förekommer, att då man gifver namn åt liflösa föremål
begjuta dessa med vatten, kallande detsamma »dop». Att
emellertid denna sed är att härleda från ofvannämnda
svåra missbruk af dopet är klart. När barnen få namn,
är det vanligt, att de döpas, resonnerar man i stället för
att det naturligtvis rätteligen borde heta tvärtom, och så
tillämpar man denna oriktiga tankegång äfven i sådana
fall, där väl namngifning, men intet dop kan äga rum;
ty döpas kunna endast människor. Och denna skefva 
föreställning och praxis har så nästlat in sig i många
människors medvetande och handlingssätt, att t. o. m. personer
af den högsta bildning och samhällsställning skattat däråt,
ja, haft svårt att inse det sårande däruti för ett kristligt
sinne och att frigöra sig därifrån, då det oriktiga påpekats.

Så har man under de gångna åren haft för vana här
i vårt land, att då våra under dessa byggda stora
pansarfartyg skolat ha sina namn detta skett i förening med 
s. k. dop af dessa fartyg, och för att det ena riktigt skulle
stämma öfverens med eller motsvara det andra har man
utbytt vattnet vid detta »dop» mot champagne.
Pansarbåtarne äro dyra och fina, har man tydligen resonnerat,
-- därför är det för simpelt att »döpa» dem i bara
vatten, det måste vara en af de dyraste och finaste vätskor
man kan hitta på. Och så har man ytterligare förökat
det för mångas uppfattning stötande i denna sed genom
att som en sådan »fin» vätska anse och använda en af de
mest förföriska och fördärfbringande rusdrycker, ej
besinnande, att man därmed också uttalat den rätta domen
öfver det fördärfbringande redskap, som man begjutit med
detta fluidum. Den tid är nämligen förgången, då man
allmänt ansåg rusdryckerna som ädel vara, liksom den, då
man allmänt sof öfver gängse förvända föreställningssätt i
afseende på religiösa sanningar.

Men andra tider fordra andra seder. När därför en
af våra senast färdigbyggda pansarbåtar under iakttagande
af ofvan sagda sed var sjösatt, ingaf som bekant lektor
Waldenström, som vid så många tillfällen fört de kristnas
och nykterhetsvännernas talan inför öfverordnade och
myndigheter i landet, en skrifvelse till konungen, i hvilken
han framhöll det för en uppriktig kristen och allvarlig
nykterhetsvän motbjudande i ett sådant bruk och uttryckte
sitt hopp, att k. m:t för framtiden skulle taga nådig
hänsyn till de känslor, för hvilka han sålunda gjorde sig till
tolk. Och såsom en ersättning för dessa champagnedop
föreslog han, att k. m:t skulle vid kommande sjösättningar
af dylika krigsfartyg befalla, »att allvarlig bön skulle
hållas, att Gud måtte i sin stora barmhärtighet så länge som
möjligt skona vårt älskade fosterland för krigets
fasansfulla straffdom, men om ofreden kommer, gifva vårt folk
mod och kraft att värna dess själfständighet.»

Och så hände det, att när nästa pansarbåt den 25
september i år gick af stapeln å Finnboda slip invid
Stockholm i närvaro af konungen, drottningen, prinsarne Eugén
och Bernadotte m. fl. högt stående personer samt en stor
allmänhet och därvid erhöll sitt namn, skedde detta
allenast under den formen, att drottningen framträdde och
yttrade: »På konungens befallning skall denna pansarbåt
bära namnet Wasa. Lycka och framgång följe den med
Guds beskydd till fäderneslandets väl!» Ögonblicket därpå
gled den flaggprydda båten i sjön under mängdens
hurrarop, och något champagnedop förekom ej.

Ännu en pansarbåt är sedan dess sjösatt och har
fått sitt namn i landet, men ej heller därvid ägde något
sådant dop rum, och det är att hoppas, att det aldrig mer
må förekomma i Sverige.

Det kan visserligen synas mången jämförelsevis
betydelselöst, huru det tillgår i detta afseende, men det här
relaterade visar, huru ljuset från ofvan, kristendomens
lifsmakt, trots allt motstånd och mörker på vissa håll
tränger igenom och sprider sitt sken öfver alla samhällslifvets
förhållanden och detaljer, äfven de minsta.

Hmn.




Huru högtidlighålla vi julen?

Den kära julhögtiden stundar. Då mången Julfrids läsare
kastar ögonen på dessa rader är julen helt visst inne.
I tusende och åter tusende hem är ordnadt och pyntadt.
Ljusen stråla, barnen leka omkring julgranen liksom
foglarne sjunga i skogen en skön junimorgon. Det yttre bär
prägeln af en stor glädjefest. Allt bär vittne om att
minnet af något stort, något underbart nu firas. Och det är
så. Det under har skett, att enfödde sonen blef kött och
bodde ibland oss full af nåd och sanning. Den gudaborne
har tältat ibland oss.

»Han kommer till vår frälsning sänd och nådens sol,
af honom tänd, skall sig ej mera dölja etc.» Men huru
fira vi minnet af hans ankomst? Fira vi hans minne så,
att han kan hafva glädje, mänskligt taladt, af vårt
högtidlighållande af hans födelsedag? Nej, tyvärr icke. Satan
och synden skola helt visst fira stora triumfer under
högtiden. Barabas skall äfven under julen lösgifvas. På
krogar och utskänkningsplatser skola rusdryckerna iskänkas.
I månget, annars trefligt hem, skola tårar flyta. Unga
söner fördärfvas kanske för tid och evighet.

I stora palats skola väl ljusen stråla, men i månget
sådant är icke rum i hjärta och sinne för den frälsare,
som en gång lät sig födas. Nöjen af tvetydig art sökas,
fråsseri och öfverflöd i mat och dryck, ett farligt festande,
ruinerande kropp och själ, se däri består mångens julfröjd.
Men det borde icke så vara.

Är nu detta en sanning bland mängden af dem, som
icke känna Herren, huru är det ibland Guds folk? Jo så,
att äfven bland oss ett uppvaknande bör äga rum. Vår
glädje bör icke bestå i blott den utvärtes glädjen. Vi hafva
något bättre att glädjas öfver i första hand. Såsom
Herren tänkte på oss i vår fattigdom och nöd, så låtom oss
tänka på dem, som äro i någon nöd. Säll den som
förbarmar sig öfver den fattige. Sök upp någon sådan, dela
med dig af ditt öfverflöd. När du ser dina vänner hos
dig, tänk äfven på den middagsbjudning och de gäster
Herren anvisar. Vintern är inne, det finnes mången liten
fattig gosse eller flicka, som skulle få julglädje i ett par
varma strumpor, en liten kjol, ett par skor eller ett par
vantar. Gör hvad du kan! Bjud människor till att höra
Herrens ära! Gå du ut och tala med någon om
Jesusbarnet!

Till sist en liten berättelse: Ett älskligt, kristligt
hem dukade sitt julbord, och då alla satte sig ned visade
det sig att en plats var öfver och stod tom. »Hvilken skall
hafva denna plats, mamma?» frågade en liten gosse. »Den
är för Herren Jesus, mitt barn», sade modern. »Men 
kommer då aldrig Jesus, så vi få börja?» sade gossen. Rätt
hvad det var kom en liten fattig gosse och bad om litet
mat. Han fick sätta sig till bordet, ty nu kom Jesus.
»Men mamma år det Jesus?» »Ja, mitt barn, han kommer
så där understundom. Han har sagt: Hvilken som
undfår ett sådant barn i mitt namn, han undfår mig». Ja, så
kunna vi tjäna Herren Jesus. Han kommer i sina
lemmar. Välsigne nu Herren oss så, att vi en hvar må få
nåd att fira julen kristligt och på allt sätt värdigt!

C. M. J-n.




Hemlängtan.

Jag var för en tid sedan hos en gammal sjuk kvinna.
Hon bodde hos sin dotter, som på allt sätt sökte
omhulda henne med dotterlig kärlek och omvårdnad.
Gumman var sjuk och sängliggande. En svår hosta förenad
med andtäppa gjorde lifvet besvärligt för den gamla. Hon
längtade hem till Jesus, på hvilken hon trodde. Hon
frågade mig gång på gång, om jag ej trodde att hon snart
fick flytta hem till Jesus. Hon såg så glad ut, då jag
sade, att jag tänkte det icke kunde dröja länge. Jag
frågade om hennes dotter ej var snäll emot henne efter hon
längtade att få flytta. »Jo», sade hon, »hon är visst snäll
emot mig, men jag ville ändå så gärna komma hem till
min Jesus!» Den gamla hade fått en djup och innerlig
hemlängtan.

Då jag hörde den gamlas ifver och längtan efter
hemmet därofvan, så kom så lifligt i mitt minne en
händelse för snart tjugu år sedan, som då gjorde ett
obeskrifligt djupt intryck på mitt hjärta. Kanske Julfrids läsare
vilja höra den?

Jag var 1882 stationerad som vice komminister i en
socken i Sunnerbo. Jag bodde under min verksamhet där
hos en troende bonde. Sunnerbo är, såsom hvar man vet,
fattigt på skog. Under de ständiga krigen med Danmark
i forna dagar blef ofta Sunnerbo härjadt och brändt af
danskarne. Skogarne ströko då med och i deras ställe
fanns, åtminstone på 1880-talet, ändlösa ljunghedar. Dessa
ljungmarker brändes då och då för att vinna bete till
fåren. Då nästan inga gärdesgårdar funnos, följdes fåren
af en vallgosse. Nu bodde i socknen en fattig sjuklig änka
med flera barn. Med stor svårighet drog hon sig fram i
sin fattigdom och de små fingo mest nöja sig med en bit
hårdt bröd utan sofvel. För att få en mun mindre att
dela sitt bröd åt, vidtalade den troende gudfruktiga änkan
bonden, hos hvilken jag bodde, att hennes åtta- eller
nioårige gosse skulle få valla hans får under sommaren.

Den lille inställde sig sålunda en varm vårdag vid
modrens hand och såg rätt hurtig och modig ut,
åtminstone så länge han höll modern vid handen. Den ovana
maten syntes ock smaka förträffligt. Sedan han fått sina
förhållningsregler följde modern honom ut med fåren.
Huru afskedet mellan mor och son aflopp vet jag icke,
men då man bar till honom hans middagsmål, var han
alldeles förtviflad. Han ville hem till mor. Vi sökte på
alla sätt intala honom tröst och mod. Med möda lät han
trösta sig så mycket att vi kunde lämna honom ensam
med sina får.

Fram på eftermiddagen kommer han dock hem med
fåren. Nu låter han på intet vis trösta sig. Vi sökte på
alla sätt att få honom att taga reson, men omöjligt. »Jag
vill hem till mor», tjöt den lille. »Ja men», sade någon,
»hemma hos mor får du bara en hård brödkaka att äta,
här får du mycken och god mat,» »Jag vill hellre äta
en hård brödkant hos mor, än den goda maten hos er»,
grät gossen fram.

Det var detta svar, som då gjorde så djupt intryck
på mig att händelsen inristat sig i mitt minne. Jag
kommer i håg huru Assafs ord kom för min själ: »Herre, när
jag hafver dig, frågar jag efter himmel och jord intet.»
Ps. 73: 25. Jag gick in i min kammare och fick mig en
stilla pröfvande stund med min frälsare. Ja, må vårt
hjärta vara hemma hos Jesus. Det må möta oss godt
eller ondt, må blott hjärtat vara hemma!

S. E. Hagberg.




Tre hemförlofvade Guds vittnen.

»Huru ljufliga äro på bergen budbärarens fötter, som
förkunnar frid, som bådar fröjd, som förkunnar frälsning», säger
Esaias (52:7).

Vårt älskade fosterland har under de sista femtio åren
varit mycket lyckligt lottadt i detta afseende. En stor skara
Herrens vittnen, präster och lekmän, har uppfyllt landet med
evangelii förkunnelse, ocb få torde de bygder vara, där Guds
fria nåd i Jesus Kristus ej blifvit utbasunad.  Af dem som varit
med om att sprida evangelium under de första stora
väckelsetiderna i medio af 1800-talet återstå dock numera icke många.
Den ene efter den andre af dessa Jesu härolder har gått in i
sin Herres glädje.

Under det flydda året hafva vi med saknad måst se huru
flera af våra verksammaste evangelii förkunnare tagits undan från


Carl Andersson.

Växiö missionshus.

Soldathemmet å Kronobergs hed.

det synliga deltagandet i arbetet. Tre af dessa finna vi afbildade
här och om hvar och en af dem kan det sägas att han lämnade
ett mycket kännbart tomrum efter sig, men också ett välsignadt
och älskadt minne.

Främst bland dessa märka vi Carl Andersson från Vaxholm,
under hvilket namn han var mest känd, denne vårt lands på
senaste tid mest populäre evangeliske folktalare.

Det behöfdes en diger bok och en särskild förmåga att
utförligt och troget teckna denne märklige mans gagnande lifsgärning.
Ty likasom Carl Anderssons lif var i ovanlig grad fruktbärande för
Guds rike var hans person så originelt anlagd och utvecklad att
hans like ej på länge torde uppträda bland oss. Och sällsynta
personligheter kräfva sällsynta förmågor för att klart framställas
för andra i minnesteckningens form.

Carl Andersson hade en rik naturlig begåfning och var en
präktig typ för befolkningen i sin födelseprovins, Småland, liflig.
kvick och fyndig, rastlöst verksam, okufligt energisk, djupt,
känslig för andliga intryck. Under hans ungdomstid gjorde detta att
hans kamrater samlades kring honom såsom ledaren i dryckeslag
och vilda upptåg, och detta så mycket mera som han en tid i
egenskap af gästgifvare tillhandahöll dem med det i dylika fall
oumbärliga brännvinet.

Men så öppnades hans ögon för syndens förfärliga lön. Han
kom i djup syndanöd och mycken själsstrid, men fick så blicken
på Guds lamm och blef med ens en annan människa. Han hade
sett mörkret i dess fästen och fasade därför lika mycket som han
sedan älskade ljuset. Att själf vandra i ljuset och föra andra till
ljuset blef nu hans lifs mål, hvilket han under hela sin långa
lefnad oaflåtligt höll för sina ögon. Med hela sin eldiga själ kastade
han sig in i arbetet för själars frälsning och Gud gaf honom häri
en ovanlig framgång. Det säges om grefve Zinzendorf att han aldrig
haft mer än en passion och dess föremål var Jesus. Om Carl
Andersson kan det sägas att han likaledes hade blott en passion
och det var att vinna själar för Jesus. Betecknande för hela hans
lif efter omvändelsen äro dessa hans sista ord: »Jesus, Jesus, fräls
mycket folk! Amen, amen!»

Genom ett innerligt böneumgänge med sin frälsare tillägnade
Carl Andersson sig i ovanlig grad dennes sinne och därigenom
förvandlades till och med hans af naturen något sträfva utseende på
ett egendomligt sätt. Sällan såg man en människa så som han
stråla af lycka och kärlek. Det var öfverflöd därinne i hjärtat och
det måste strömma ut. Ganska karaktäristisk är i det afseendet
följande lilla anekdot om honom.

Han hade en gång förmåtts att fotografera sig, men när han
fick se profkortet, sade han på sitt vanliga rättframma, godmodiga
sätt: »jag tycker inte om det». På tillfrågan hvarför icke svarade
han: »lycklig är jag och lycklig vill jag se ut». När man fick
honom att skrifva sitt namn i en födelsedagsbok ritade han ofta efter
med stora, ojämna bokstäfver ordet: »lycklig».

Och kärleken lyste, som sagdt, ej mindre än lyckan ur hans
barnafromma ögon. När de ofta stodo fulla af tårar, då han inför
en människoskara kände sig alltför rörd af Guds kärlek och
själarnes dyrbarhet för att kunna tala, verkade detta kraftigare än många
predikningar.

Denna kärlek i blicken drog med makt de små barnen till
honom och det gladde honom synbart, ty Carl Andersson var en
barnavän. Men den kom ock de mest förhärdade brottslingar och
fräcka syndare att vekna. Denna underbara förmåga att kunna
öppna hjärtedörrar gjorde att hans arbete i det enskilda kanske
bar rikare frukter än hans offentliga verksamhet. Att hans samtid
uppfattade denna hans särskilda begåfning synes däraf att han hade
öppet tillträde till hvarje cell i våra fängelser.

Carl Andersson älskade ungdomen varmt, ty ett ungdomligt
sinne brann i honom in i sena ålderdomen. Denna kärlek dref
honom att i många år arbeta med ifver för ett soldathem å
Kronobergs hed, hvilket nu står som en den skönaste minnesvård öfver
honom. En bild däraf finna vi å föregående sida.

Huru hans känsliga hjärta brann af nit för hans födelsebygd
och huru betydelsefullt hans missionsarbete i Kronobergs län var,
därom vore mycket att säga, men utrymme saknas härför..

Carl Andersson var hvad man skulle kunna kalla en
ögonblicksmänniska, utan att därför vara nyckfull eller ombytlig. Detta
gjorde att han lika litet kunde bindas i något formväsen som i
något partiintresse. Sauls rustning passade ej honom, naturbarnet.
Till och med ett mötesprogram kunde bli för mycket bindande för
hans lifliga ande. Ofta föreföll han vid sådana tillfällen som en
fågel i buren, i synnerhet om mötet blef torrt eller på något sätt
vek af från andens ledning. Då bröt han ibland hela den
utstakade planen, men det förlät man honom hjärtans gärna. Ty kom
anden öfver Carl Andersson, då blef det lif i ett möte. Då kunde
han frikostigt strö omkring sig en brokig blandning af de skarpaste
sanningar, blixtrande tankar, humoristiska små anekdoter,
naturpoetiska bilder och framför allt pilar ur sitt vida, varma hjärtas
rika koger.

Man har kallat Carl Andersson »Sveriges Moody« och det ej
utan skål. Ty om han ock stod långt efter Amerikas store
evangelist i snille och ledareförmåga, fanns det många likheter dem
emellan, och liksom Moody lämnade Carl Andersson efter sig det
renaste minne, som i långliga tider skall göra hans lifsgärning
fruktbärande.

*


Anders Lundmark.


Ungefär samtidigt hemkallades Östergötlands ansgariiförenings
predikant Anders Lundmark.

Han var en af dem som genom C. O. Rosenius vunnits för
Herren och som gått i pastor Ahlbergs utmärkta predikantskola i
Örebro.

Äfven Lundmark brann af nit för evangelium och utförde
ett mycket godt arbete i sin mästares tjänst. Han var ock
mycket älskad och aktad i sin umgänges- och verksamhetskrets. Det
berättas många älskliga drag om hans gudshängifvenhet, hans rena
vandel och hans nit i arbetet, och det ansågs att hans verksamhet
afbröts allt för tidigt ehuru han var nära 60 år, då han fick gå hem.

*


Nils Månsson.


Nils Månsson, den gamle skånske veteranen i evangelium,
utöfvade ock under sin långa, verksamma lefnad ett mycket
vidsträckt inflytande.

Hans anläggning och andliga fostran gjorde honom till en
pelare ibland Guds folk. Han var en ovanligt kraftfull natur både
till kropp och själ. Hans bestämda karaktär framlyser redan i de
lugna dragen af hans ansikte. Sedan åldern strött sin snö i hår
och skägg hvilade det något patriarkaliskt, förtroendeingifvande
öfver honom.

Det är själfklart att en man med en sådan fasthet i sinnet,
med hans klara förstånd samt stora organisatoriska förmåga skulle
komma att intaga en ledande ställning. Från början af Svenska
missionsförbundets indelning i distrikt ända till kort före sin
hemgång var han en af detsammas mest ansedda distriktsföreståndare.
Som sådan gjorde han en mängd missionsresor ofta långt utom sitt
distrikt och ledde en ofantlig mängd missionsmöten.

Han var en flitig såningsman och skall säkert på den stora
skördedagen komma och bära en myckenhet af kärfvar.

*

»De som hafva undervisat många till rättfärdighet skola lysa
såsom stjärnor i evigheters evighet.»    Dan. 12:3.

Efr. Sbm.



Hvad är Julfrid för något?

Julbild af BETTY.

»Är Julfrid en flicka eller en gosse, mamma?»

Frågan kom matt och trött från en liten flicka, som satt
hopkrupen i soffhörnet, med hufvudet slappt nedsjunket mot vänstra
axeln.

»Flicka eller gosse?...»

Modern såg upp från det hvita plagget, där hon med van hand
sydde knapphål, och en sorgsnare blick än den, hvarmed hon mötte
flickans fråga, har väl ingen sett i ett kvinnoöga.

»Ja, mamma, efter som Träds lilla flicka heter Helfrid och fru
Sjögers lille gosse heter Sigfrid, så vet jag inte om Julfrid är en
gosse eller flicka, eftersom det är 'frid' i bägge två!»

»Julfrid är väl inte namn på folk det jag tror», svarade modern.

»Men hvad är Julfrid, då?»

»Hvad har du fått det ifrån?» frågade modern, sedan hon setat
tyst en stund som om hon glömt flickans fråga.

»Den fina frun, som var här och hämtade linnena, som
mamma sytt åt henne, hon sade att hon skulle ta' Julfrid med till mig
när hon kommer med betalningen till mamma. Tror inte mamma
att det var hennes lilla flicka? Det vore roligare än om det är en
gosse —»

»Jag tänker det är hvarken flicka eller gosse», svarade modern.

»Hvad, då?» undrade den lilla.

»Det är inte godt att veta, lilla barn», svarade modren, men
nog visste hon hvad slags julfrid hon själf behöfde.

Rummet var en liten vindskupa, lågt och förfallet, men i allt
därinne, och detta allt var snart räknadt, lyste fram en sträfvan att
hafva det snyggt och prydligt. Oklanderligt rent var det, fast 
gardinerna voro stoppade öfverallt och golfvets enda matta nästan
utsliten. Modern ansträngde sina ögon vid en liten dålig lampa utan
kupa, men lampan var blankskurad och glaset rent. Ute slet
snöstormen i träden och massor af snö dansade mot det bräckliga
fönstret. Där var ingen rullgardin och den lillas melankoliska ögon
voro fästade på snöflagorna, som sugit sig fast på rutorna och lyste
matthvita mot mörkret där ute, under det hon tänkte på Julfrid.
Om det ej är en liten flicka, hvad brydde hon sig då därom?
Alltse'n fru Eyling varit där hade Julfrid sett på henne med ett par
ljufva blida småflickögon och lett mot henne med en liten vacker,
blyg, röd mun.

»Nu ska' lilla Viva lägga sig och sofva. I morgon får du väl
se hvad Julfrid är.»

»Men — jag är så hungrig. Har mamma ingen mat?»

»Jo — kanske du får äta upp ditt frukostbröd i kväll — se
här, barnet mitt. I morgon får jag väl pengar af fru Eyling.»

Om en stund sof den lilla och den barmhärtiga sömnen lät
henne för några timmar glömraa sin svaghet och sina missräkningar.
Men hennes stackars mamma fick ej på länge njuta af samma lycka.
Där var ännu mycket som ej var färdigt på den hög af
linnesömnad som låg framför henne. Men det var ock en annan sak som
höll henne vaken. Det var ett stygn — ett stygn i hjärtat, som hon
ännu icke visste någon bot för — och bittra voro de tårar, som tidt
och ofta gjorde våta ränder på de färglösa kinderna. Hon hade hört
att »den som hatar sin broder är en mandråpare och har icke evigt
lif blifvande i sig.» — Och hon hade hatat — hon hatade ännu —
och hon hade skäl att hata ... Och nu hade hon fått blicken på
det förfärliga att hon var i mistning af evighetslif. Denna dom hade
hon hört många gånger förut, men nu hade den fått en så
märkvärdig kraft i sig — en sådan makt öfver henne, som hon ej kunde
skudda af sig. — Hon grät och sydde.

Efter en lång trist morgon fick lilla Viva syn på fru Eyling
ner på gatan. Jo, hon kom just hitåt och var det inte ändå en
liten flicka med henne? Var det inte Julfrid, hon som kom tultande
med en stor hvit rulle i handen, klädd i hvitt pälsverk och tittande
uppåt fönstret med ett par rena, blå barnaögon!

En glädjekänsla brusade som en varm ström genom Vivas
bräckliga kropp.

»Mamma, hon kommer ... därnere kommer Julfrid ... Det är
en liten flicka, som jag tänkte ...»

Fru Eyling knackade på och steg in, förande vid handen en
liten rar tös, röd som en ros midt i vinterkylan. Det låg något af
frisk luft öfver den fina fruns väsende, något som hade makt att
jaga bort dystra tankar och stämningar. Hon hälsade gladt.

»Tack för godt arbete, snälla fru Floch! Här är betalning
därför. Och så ville min lilla Aslög nödvändigt följa med och bära
Julfrid till er lilla Viva. Gå fram till Viva nu, lilla Aslög, och lämna
henne Julfrid. Och här i korgen är det något till frukost åt er lilla.
Och så ha vi snart julafton och då skall jag låta höra af mig.»

Det var således icke Julfrid som såg på henne så skyggt
medlidsamt med sina goda, blå ögon ... Det var ej Julfrids, den lilla
röda munnen som drog sig så vackert leende öfver två små pärllika
tandrader ... Hon hette ju Aslög ... Men Viva var lycklig i alla fall.

Isen var snart bruten och Viva och Aslög voro som ett par
gamla vänner. Aslög virade försiktigt upp sin pappersrulle och ordet
Julfrid lyste i stora, grant formade bokstäfver i Vivas ögon. Och
nedanför rubriken såg hon en tafla med människor, lamm och en
ängel med stora hvita vingar. O, det var vackert — och lilla Aslög
förklarade att bilderna betydde ängelns besök hos Betlehems herdar
»i den natten då han född vardt». Och lilla Viva lyssnade andlöst.
Hon hade lärt att läsa och visste allt detta förut, men Aslög kunde
med sin barnsliga stämma förläna berättelsen ny färg och nytt lif.

När fru Eyling och lilla Aslög gått, såg Viva igenom Julfrids
innehåll, men ingenting var henne dock så kärt som omslagets första
sida med ängeln och herdarne. Hon tröttnade aldrig att se på dem.
Den kära tidningen spred ett ljus öfver hennes förut mörka tillvaro.

Julafton kom och med den en stor korg från fru Eyling. Där
var mycket jul godt nerpackadt och — o, fröjd! — en hel omgång
vackra varma vinterkläder för Viva, »som Aslög växt ur». En sådan
härlig julafton det vore, om bara inte mamma jämt vore ledsen...

»Mamma... gråt då inte så förfärligt, när vi ha fått så
mycket rart till jul.»

»ja — ja — barn, var glad du som kan — men Gud vill nog
inte att jag skall vara glad ...»

»Jag tror allt att Gud vill det, för Gud är snäll*

»Mamma, får jag läsa en vers ur Julfrid!»

»Läs, om du tycker det är roligt,» svarade modern med trött,
bedröfvad ton, när hon lutade sig ner för att taga ett hvitglödgadt
stryklod ur kakelugnen och med säker hand låta det glida in i
strykjärnet. Viva läste:

»Hvad är då att vara försonad med Gud?
Det är att vår synd är borttagen.
— — — — — — — — — — — — — — — — — —
Att hafva försoning i frälsarens sår
Är salighet hvilken ock evigt består.
— — — — — — — — — — — — — — — — — —
Försoning på Golgata kulle oss vanns
I blodet, som där för oss runnit.

Försoning är kärlek, försoning är nåd,
Försoning omskapar mitt hjärta.
Försoning förenar de skilda igen,
Försoning gör syndarn till skaparens vän,
Försoning är frälsningens källa.» o. s. v.

Lilla Viva läspade fram versarne, rad för rad, med
sjungande släpig ton, långsamt och tydligt. Modern hade satt ifrån sig
strykjärnet och stod där som en bild med ögonen riktade rakt
framför sig ... Det var ingen möjlighet att komma ifrån det där...
Att vara försonad med Gud — ha sin synd borttagen — hafva
försoningen i frälsarens sår ... det var det hon behöfde. Men:
»Försoning förenar de skilda igen ...» Hon fick ej vara oförsonlig längre
— hon fick ej hata, om hon ville vara försonad med Gud ...

Hon måste genast skrifva: »Kom igen — jag förlåter så, som
jag vill att Gud skall förlåta mig.»

Och så föll bördan af henne och hon kände hur Guds frid
— äkta, ren julfrid, smög sin in i hennes hjärta och det kom ett
nytt lif öfver henne.

Och när ljusen brunno på byrån och i julgranen och
julbordet stod dukadt rikligare än på många år, satt lilla Viva i knä på
en ännu ung man, som i sitt ansikte bar spår af sorg eller
utsväfningar, men som nu med strålande ömhet såg på den lilla bräckliga
varelsen han omslöt med sina armar.

»Pappa», sade hon plötsligt, »nu vet jag hvad Julfrid är;
vet du?»

»Kanske», svarade han med osäker röst.

»Jag vet det säkert bäst», sade Vivas mamma, när hon kom
med kaffebrickan, vänlig och strålande som dagen efter bröllopet.

*



Vårt lif.

Af

Banktjänsteman O. BÅNG.

Tvenne små mångfärgade fjärilar glänste i solljuset och ilade
af och an på sina lätta vingar omkring mig. där jag satt ute
på den gröna ängen i Guds fria, härliga natur. För ett år sedan
hade jag iakttagit samma små varelser under helt andra
omständigheter -- de förde  då ett trögt och tungt krälande lif på ett
kålblad. Och fram mot hösten växte ett trångt och tunt skal omkring
dem. Så somnade de in i vinterdvala utan att de själfva så noga
märkte det. De kände det icke mera trångt och tungt omkring
sig, deras krälande tillvaro var öfverstånden, de hörde icke
höststormarnes vilda tjut, de ledo icke af vinterns skarpa köld, de
hvilade så ljuft i sin puppa. Deras fridfulla sömn varade flera
månader, men för dem syntes det blott som en vanlig natt. De
uppväcktes ej ens af vårstormarnes häftiga brytning och dån, som
annars gjorde en hel del insekter yrvakna. Men när solstrålarnes
uppståndelsekraft verkade på det tunna skal, som omgaf dem, och
kom detta att spricka itu, då kände de en förunderlig kraft, en
pånyttfödelsens gestalt intaga hela deras väsen och omdana
detsamma -- de fingo vingar, lätta, behagliga vingar »som dufvorna
hafva». Det första deras blick riktades mot och såg, var -- solen.
Det första deras vingpar höjde sig mot, var -- solen. Och sedan
sväfvade de omkring hela sommaren, dels i den rena blå höjden
och dels öfver de härliga blomsterängarne på den i vår- och
sommarskrud iklädda sköna jorden, badande sig i solljusets härliga
glans. Det gamla var förgånget och allt hade blifvit nytt.



Af denna iakttagelse erhöll jag en bild af människans lif och
nedanstående tankar framstodo för mitt inre.

*

Människans jordelif. -- Om människans tillvaro här på jorden
yttrar sig gudsmannen Moses, om hvilken det dock heter att
hans kraft icke försvagades intill hans död, sålunda: »Vårt lifs dagar
äro sjuttio och till det högsta åttio år; och då det bäst varit
hafver, har det möda och arbete varit, ty det går snart sin kos,
likasom flöge vi bort.» Ps. 90: 10. Hvem vill eller kan jäfva detta
uttalande? Den erfarenhet af lifvet som Moses och hans samtida
på sin tid -- fyra tusen år tillbaka i tiden -- gjorde, den
erfarenhet hafva alla släkten och generationer under de svunna seklerna
sedan dess fått göra och nutidens släkte får mer än kärt är bekräfta
sanningen däraf. Tidens kraf och fordringar hafva icke så litet
stegrats sedan Moses lefde och kunde gudsmannen nu blicka ut
öfver de myllrande människoskarorna på vår jord och se all dess
möda och arbete, all dess sträfvan, oro och traktan, förvisso skulle
han då inlägga mycket starkare uttryck i sitt förut fällda omdöme
om lifvets kamp och strid, arbete och möda för människan.

De lyckliga barndomsåren, utan möda och arbete, under
munter lek dagen om, äro icke så många. De försvinna så fort.
Tidigt begynner skoltiden och då gäller det sedan att knoga och
arbeta om man skall följa med -- blifva något i världen och icke
komma på efterkälken. Sedan, efter en lång tids studier, då man
åtminstone vissa tider måst stiga upp kanske klockan fyra eller
fem om morgnarna och hålla i till sent på natten för att hinna
med och icke blifva kuggad i sin examen, och kommer ut i lifvet
-- hvad bjuder då detta på? Jo, på möda och arbete så framt
man icke skall blifva samhället till tunga. Och arbetaren, som icke
haft medel eller tid eller sinne för studier, utan ägnat sig åt
lifvets praktiska värf -- ja, han måste följa med herregårdsklockans
ringning eller fabrikspipans blåsning tidigt på morgonen och hålla
ut till sent på kvällen och i många fall för en alltför liten
dagaflöning, så knapp, att den nätt och jämt räcker till för hans små
behof -- det är möda och arbete, och då är ändå lifvet som bäst.
Uppifrån sedt kräla människorna liksom maskar på Guds gröna
jord -- kålbladet. Deras hufvudsakliga sträfvan går ut på att få
stilla sin hunger och törst. Dock, när man blott har hälsa och
krafter och lust för arbete, då går det, då är mödan ljuf och
lifvet solljust och lätt; ty det är ändå något stort och skönt i lifvet
att ha blifvit danad till människa.

Men så komma motgångens tider, missräkningar göra sig
gällande och pröfningar af många slag inställa sig. Man vet icke
hvarifrån allt kommer eller hvarför det drabbar uppå. Alltnog:
lifvet blir mörkt och bekymmersamt Seglatsen försvåras af storm
och yrväder -- det »yr från alla håll.» Sjukdom inträffar, både


plågsam och långsam, inkomsterna minskas på grund däraf och
skuldsättning begynner -- skulder som sedan i årntal kunna
kännas tryckande. Kära familjemedlemmar och anförvanter ryckas
bort med döden och lämna svidande tomrum efter sig, fattigdom,
nöd och bedröfvelse hopa sig såsom ett svart och tungt moln och
urladda sig öfver oss för att nu icke nämna all den bitterhet
syndens följder för med sig -- det är lifvets afvigsida. Men äfven
däröfver kastar en klar evighetsstjärna sitt strålande ljus. Det
heter: »För dem som hafva Gud kär tjänar allting till det bästa».
Och åter: »Denna tidens lidande är icke att förlikna mot den
härlighet som på oss uppenbaras skall». Rom. 8.

Hvad är då vårt lif här på jorden? Jo, en skoltid, en
utbildnings- eller fostringstid för evigheten. Lifvet är ingen lek, ingen
dröm heller, icke idel poesi, som man tänker i ungdomsåren. Det
finns poesi, det finns glädje i lifvet, det finns kärlek och sol, som
förljufvar detsamma, men ju äldre man blir desto mer lär man af
erfarenheterna och förhållandena i lifvet förstå att dess betydelse icke
endast gäller det närvarande utan äfven det tillkommande lifvet.
Vi utbildas här antingen för evighetens ljusa värld eller för
förtappeisen och fördömelsens mörka evighet beroende på i hvilken
sinnesbeskaffenhet vi här stå till sanningen och till Gud samt hvilka
läromästare och ledare vi utvälja. Det är, som vi veta, af en
utomordentlig betydelse för en ung gosse, om han, när hans
utbildningstid begynner, kommer uti en god eller dålig skola, om han
kommer under inflytande af en utmärkt lärare eller en dålig sådan
och sedan hvilka sällskapskretsar han utväljer. Detta är
bestämmande för hela hans lifsriktning. Så är det äfven i lifvets stora
skola. Där finnes många läromästare, goda och onda, där finnes
många sällskapskretsar att sluta sig till -- kretsar, hvars inflytande
verkar ett heligt lif och kretsar som utöfvar ett syndens och
skammens inflytande öfver oss. Ty vi likbildas med dem vi umgås.

Guds tydliga afsikt och vilja med oss är vårt förhärligande,
Det är hans plan med alla. Därpå gå allt hans görande och
låtande med oss, hans kallande röst genom ordet och anden, hans
tuktan, hans kärlek och nåd, hans ofta förefallande underliga
handlingssätt -- allt går ut på vårt lifs utbildning i ljusets atmosfer
och till ett evigt lif i ljusets undersköna och härliga värld. Men
när människan ställer sig afvisande mot Guds vilja och ledning
häruti, afvisande mot hans kärlek och nåd och vill gå sin egen
väg, göra sin egen vilja, gräfver ner sig i jord och mull och sölar
sig i syndens Orenlighet, då är det omöjligt för Gud att få sin vilja
och afsikt med människan uppfylld. Emellertid, vårt förhärligande
och Guds förhärligande och ära genom oss, det är Guds vilja och
afsikt med oss och vårt jordelifs bestämmelse. Hela vårt jordiska
lifs skoltid och fostran är en fostran därtill. Och på grund häraf
är det som Gud tilldelar oss »surt och sött i lifvets skål jämt så
mycket som vi tål'» och tillåter det hända oss -- och det hända
oss -- och det öfvergå oss - allt för vår fostran till och vårt
härliga måls vinnande.

Medan vi så hår fostras och utbildas för evighetens värld
rulla våra lefnadsår hän med ilande fart. Tiden har snabba
vingar. De fly våra år -- de »sjuttio» och »åttio» åren gå snart sin
kos likasom flöge vi bort. Vårt lif är såsom en skugga, som hastigt
försvinner. Dess längd och bredd tillmätes af honom, som gaf oss
lifvet. Det är förgängligt och i allmänhet kortare än vi beräkna;
ty slutet kommer alltid tidigare än en människa tänkt det skulle
komma. Lifvet liknas vid en »spole» i väfvarens hand. Den gör
några hvarf af och an och så är den slut. Därefter kvarstår i tidens
väfnad en rand af vårt lif. Den randen kan antingen vara hvit
eller svart, glänsande eller grumlig, beroende på det inslag spolen
gjort, eller med andra ord, hurudant vårt jordiska lif varit, om vi
gjort ett inlägg i rättfärdighetens tjänst eller i orättfärdighetens,
om vi gjort utsade i köttet eller i anden, om vi fört en helgad
umgängelse bland människorna och left ett lif för Gud eller om
vårt lif gått fram i synd och skam och burit orättfärdighetens
svarta färg, om vårt lif varit oegennyttans ljusa lif, rikt på kärlek
och goda gärningar eller ett själfviskhetens onyttiga och usla lif --
det kommer en gång tydligt och klart att framstå i lifvets väfnad
när den en gång i evighetens klara ljus blir synlig för allas
blickar. O, huru betydelsefullt och viktigt vårt lif därför är --
viktigt för oss själfva och betydelsefullt för vår samtid och omgifning
på grund af det inflytande vårt lif utöfvar! Och när timglaset
runnit ut, aftonen skymmer och vårt sista klockslag slår, är vårt
lif då ett förfeladt och förspildt lif kan det tyvärr icke lefvas om
igen. Det är då som det är omöjligt att förändra. Måtte vi få
nåd att besinna detta och af tidens snabba fart hämta både tröst,
varning och uppmuntran!

Öfvergångsperioden. -- Ett organiskt lif står aldrig stilla.
Antingen tillväxer det eller aftager, antingen går det framåt eller
tillbaka. I vår ungdoms vårliga dagar, när lefnadskraft och
lefnadslust sjuda i blodet, när hoppet leker och fantasien har lätta
vingar, då lifvet år solljust och omsorgerna obetydliga, då
förnimmer man en ljuflig känsla af lifvets behag, Icke tänker man då
att man skall bli gammal. Nej ung -- ung för alltid. Men tiden
den går, år efter år ila hän och snart, förr än man anar, så är
man inne i mannaåldrens dagar, midt uppe i familjelifvet,
omringad måhända af en hel skara unga lif, som det gäller att fostra
rätt, plikter således att fylla till höger och vänster, bekymmer och
omsorger att dragas med -- då om någonsin gå lefnadsåren fort.
O, de gå med svindlande fart! Rätt snart begynner ett hår eller
skäggstrå att grått sticka fram. Min hustru kom häromdagen med
sin sax och ämnade klippa bort något på mig. Hvad skall du
göra? Jo, jag vill klippa bort några hvita skäggstrå från dig. Det
erinrade mig om något som ett ungdomligt sinne icke tycker om
att blifva påmint. Men huru gärna man än vill förblifva ung, hur
gärna man under ett visst skede af sitt lif skulle vilja stanna tidens
ur, så kan man det icke. Man måste följa med, oemotståndligt
följa med tiden. Det har släkte efter släkte, generation efter
generation måst göra och ingen apell finnes däremot. I naturens värld
inträder, efter vår och sommar, höstens tid. Likaså i
människovärlden. Efter ungdoms- och mannaålderns dagar följer
ålderdomens tid. De personer, hvilka jag i min barndom såg såsom
ovanligt företagsamma, friska och i sin bästa ålders kraft, de äro nu
gamla gråhårsman och kvinnor, utslitna i lifvets kamp. Deras gång
och kroppshållning är stapplande och svag och själsförmögenheterna
aftaga fort. Tälthyddan nedbrytes, tältpluggarne lossna mer och
mer, »väktarne i huset darra och de starke kröka sig och
mjölnarne stå fåfänga, därför att de blifvit så få, då man stiger upp
när hanen gal och rädes för hvarje backe, mandelträdet blommar,
silfversnöret brister och brunnshjulet slås i stycken, ty stoftet
återvänder till jorden, hvarifrån det har kommit, och anden
återvänder till Gud, som har gifvit honom». Pred, 12 kap. Så där
bildlikt beskrifver den vise predikanten de sista stadierna i
öfvergångsperioden från en människas rastlösa och verksamma lif in i sin
puppa. Det yttre skalet hårdnar allt mer och mer. Hurudant
vårt lif än har varit och huru lång än vår lifstid blir oss beskärd
-- ett slut måste det ändock blifva. Och är »slutet godt så är allt
godt», säger ett ordspråk. Människokroppen nedsås därefter i
jorden såsom ett frö hvarur sedan skall framkomma en ny människa
allt efter fröets beskaffenhet om det varit godt eller ondt. Gud
gifve oss nåd att kunna fatta den stora betydelsen häraf under
vårt lifs dagar.

För mången människa vore tyvärr hennes jordiska lifs slut
det bästa som kunde hända om hennes tillvaro därmed vore evigt
slut. Men det är icke så, emedan Gud i sin visdom icke bestämt
det så. Ingenting förintas i skapelsen, säga de lärda naturforskarne
och vetenskapsmännen, utan omdanas och uppgår i andra former
-- skulle då människan, det högsta väsendet i skapelsen, såsom
mången   tror, fullkomligt varda till intet efter jordelifvets slut?
Omöjligt -- alldeles omöjligt enligt all naturens och andens lag.
Kristus säger: »De rättfärdiga skola framgå till lifvets uppståndelse
men de orättfärdiga till domens uppståndelse». Och den lärde
apostlen Paulus skrifver: »Om vårt jordiska tälthus nedbrytes så
hafva vi en byggnad af Gud, ett hus, det evigt är i himmelen».

Ordningen i naturens värld är ock den att hvad man sår,
skördar man. Sår man ett tistelfrö så framkommer därur en tistel
hur god jorden än må vara som man nedsår fröet uti, det kan
icke förändras. Och sår man ett hyacintfrö så framväxer därur en
vacker och välluktande hyacintblomma, det kan heller icke
förändras. Sådant fröets beskaffenhet är sådan blir den fullkomnade
frukten. Och i andens värld gäller samma lag. Gud är
ordningens Gud och ingenting har han bestämt af en slump. Hur' är det
då möjligt, såsom somliga antaga, att alla människor en gång i
uppståndelsen skola uppstå såsom goda. Hur önskligt det än vore
att få trösta sig med ett sådant antagande, så är det en absolut
omöjlighet, enär det strider mot all naturens och andens lag. För
Gud är ingenting omöjligt torde någon invända -- ja, i
utomordentliga fall har naturens lagar måst underkasta sig en förändring,
när Gud så befallt, men i detta hänseende finns ingen möjlighet
för Gud att ändra en plan, som fastställts före det jordens
grundvalar lades. Det frö, ondt eller godt gom således inneslutes uti en
människas stofthydda skall i uppståndelsens värld komma till full
utveckling och utvecklas i enlighet med den ordning som andens
lag föreskrifver enligt Guds oryggliga beslut. Den människa
således som dör uti sina synder och orättfärdigheter och på grund
däraf bär med sig ner i sin graf syndens frö skall i uppståndelsen
få mottaga en evig kroppsgestalt, som för evigt skall bära syndens
fasansfulla märken på sig och på grund häraf skall göra henne
omöjligt passande för de heligas arfslott i ljuset eller för himlens
härlighet i Guds närhet. En sådan människa kan icke passa för
annat än mörkrets rike i förtappeisen och detta ändå emot Guds
vilja; ty Gud vill att alla människor skola varda frälsta. Den åter
som i tron på sin frälsare slutar sitt jordiska lif och sålunda haft
himmelrikets säd, den helige Andes frö, i sin kropp och själ, den
människa skall på uppståndelsens ljusa, härliga dag få en kropp
och ande, likbildad Kristi förklarade lekamen. Där det inneboende
fröet varit godt och himmelskt ur detsamma skall framkomma en
god, himmelsk och härlig kropp som i sig innesluter ett evigt lifs
oändliga kraft, oförgänglighet och sällhet.

Tidsperioden mellan jordelifvets slut och uppståndelsedagens
morgon är såsom en natt. Kristus liknar sina trognas död vid en
sömn. Den lilla larvens i puppans sömn varade flera månader
men syntes den helt kort. Så tänker jag mig en tusenårig eller
hundraårig dödssömn för människan skall kännas blott såsom några
timmars god och stärkande sömn. För den troende, för alla Jesu
vänner, är det helt visst så. De somna in från lifvets arbete, möda,
kamp och strid. De gå för att hvila sig tills dagarne hafva ända.
Lifvets stormar och frestelser känna de icke mera till, deras 

- 28-
ständiga kamp mot satan, synden, köttet och världen är för alltid
afslutad. De hafva segrat och vunnit och få nu hvila sig -- hvila
från all tidens oro, alla bekymmer, timliga och eviga. De hafva,
efter den stormuppfyllda seglatsen på lifvets haf, hunnit den
efterlängtade hamnen. Det är kroppshyddan som får hvila sig -- deras
själar äro uti Guds hand. De äro således till hade kropp, själ och
ande i fullkomlig säkerhet.

*

Det eviga lifvet. -- »Efter natt följer dag -- dag som evigt
varar». O, hvilken evighetsdag som stundar! Kristus,
rättfärdighetens sol, synes i skyn, alla moln försvinna för honom, allt
mörker jagas bort till sitt rum, alla människor skola fram i ljuset och
allas gärningar skola uppenbaras. Uppståndelsebasunen ljuder i
himlarymderna -- uppståndelse -- uppståndelse -- ljuder ekot på
jorden. Det blir en väldig rörelse bland människorna på jorden,
det blir ett gny i mullen. De stora kyrkogårdarne i
millionstäderna komma att förete en ovanlig anblick. Där, som annars var
så tyst och lugnt, blir det en rörelse, ett brak och dån af 
ramlande monument och mausoleer, ett lif och väsen som gränsar till
det otroliga. Och hafvets stora graf skall återgifva sina döda. De
rättfärdiga uppstå till evigt lif, de orättfärdiga däremot till evig
fördömelse.

»När Herren Zions fångar lösandes varder skola de varda
såsom drömmande». »Då skall glädje och fröjd fatta dem». Då
om någonsin går det ordet i uppfyllelse: »De skola uppfara med
vingar såsom örnar». Det första var blick skall se blir
rättfärdigheteus sol Jesus Kristus. Det första våra lätta och glänsande
vingar skola böja oss mot blir solen -- rättfärdighetens sol Jesus
Kristus. Och, sedan skola vi få bo hos Herren för evigt på fridens
mark och i lugna och trygga boningar; -- sedan skola vi evigt få
bada oss i det himmelska solljusets härliga glans, andas ren luft
och själfva skina såsom solar i vår faders rike; gå från klarhet
till klarhet; -- sedan skola vi med fullkomlig harmoni upphöja,
prisa och lofsjunga Gud och lammet -- och sedan - ja, jag vet
det icke. Hvad intet öga sedt och intet öra hört och i intet 
människohjärta uppstiget är det har Gud beredt dem som honom älska.
Det blir nog -- evigt nog!



På kyrkogården.



Ifrån  »fjärran västern» kom han --
Längtan honom vingar gaf --
För att än få se sin moder,
Men han finner blott en graf.
Detta hjärta, som han sårat,
Hvars förmaningar han glömt,
Nu för alltid är för honom
Under vinterdrifvan gömdt.

Ack, hvad hjälper nu hans ånger,
Hans bekännelse och bön?
Bitter är den skörd han bärgar
Af sin ungdoms syndafrön.
Hvarför, moder, så han suckar,
Lyddes jag ej till din röst?
Hvarför gick jag bort i synden,
Sargande ditt ömma bröst?

Och -- hvad vann jag uppå färden
I det gyllne sagoland?
Vann jag lycka, vann jag glädje,
Släcktes där min längtans brand?
Kallt är guldet, som jag vunnit,
Och hvad glädje ger det mig --
Då jag ej, o hulda moder,
Dela får dess glans med dig!

Och det var ju dock min mening
Att till julens högtidsfest
Hinna hem till dig och hemmet,
För att bli din kära gäst!
Och -- så har du gått att fira
Julen i din faders hus,
Och du tänder ej som fordom
Mina vackra juleljus!

Så han suckar, blek om kinden
På den tysta kyrkogård,
Och vid minnet af hans moder
Smälter hjärtats is, så hård.
Stjärnorna i julekvällen
Blicka på den sorgsne ned,
Hviskande: Du ångerfulle,
Lyft din blick till Gud och bed!

Och som fordom skyar remna
Under änglasångers ljud,
För att titt den själ, som beder
Föra julens glädjebud:
»Ära vare Gud i höjden!»
Susar det i nejden blid
Då ett armt, förkrossadt hjärta
Vunnit Jesu ljufva frid!

Eric.




En jul bland småfolk.



»Det var då sista gången jag var inne till Olssons! En sådan 
människa! Utslunga så nedriga beskyllningar om mig!»

»Men far! --»

»Inga men! Har jag
stulit mig till min gård jag?
Vill du hålla med om sådant?»

»Men han sade   »

»Ja, just det var det han sade.»

»Men han sade det i förhastande.»

Sven Persson blef svaret skyldig. Han var alldeles för
uppretad för att svara. Han var egentligen ingen elak människa; men han
hade under flera år stått i ett mindre godt förhållande till sin granne
Lars Olsson, och just i dag, då han hesökte honom, hade
ordväxlingen öfvergått till öppen träta. Inkommen från besöket hos
grannen, befann han sig i en uppretad sinnesstämning, hvilken han
öppet gaf luft åt inför sin hustru, som ville afstyra all ovänskap
dem emellan och därför ville framhålla allt som kunde lända
grannen till ursäkt för hans obetänksamma beskyllning.

Detta lyckades henne dåligt, såsom ni hafva hört, och
ovänskapen de båda grannarne emellan blef tvärtom allt bittrare. Sven
Persson talade om att resa in till en jurist i den strax intill
belägna staden och få ett råd hur han borde göra; i hvarje fall skulle
Lars Olsson stämmas till vårtinget för att stå till rätta för sin
beskyllning.

Och dag ut och dag in voro hans tankar upptagna härmed,
förbittrande hans och hans hustrus lif.

Ovänskapen är en svart fågel, som slår ner, där han får;
och vid suset af hans mörka vinge lyfter fridens skygga dufva sin
till flykt.

--

Det var dagarne före jul. Ett tjockt snötäcke höljde
marken, och på trädens grenar hvilade snön och bildade underbara
festoner.

Makarne Perssons enda barn, en dotter, tjänade i den
närbelägna staden. Hon hade varit en yr, obetänksam flicka, som
flitigt besökt danstillställningar och dylika nöjen; på en gång hade
hon upphört därmed och begynt att läsa bibeln, sjunga andliga
sånger och gå att höra Guds ord förkunnas. På senaste tiden hade
hon ofta besökt frälsningsarméns sammankomster och slutligen gått
in som aktiv medlem i densamma.

Föräldrarne hade någon kännedom härom; men som hvad
de visste kommit till dem på ryktets väg, hoppades de -- och i
synnerhet Persson själf -- att det icke var sant. I alla fall skulle
de snart få visshet därom då hon kom hem till jul. Och hon kom
-- iklädd frälsningsarmens uniform.

Det köttsliga sinnet är en fiendskap mot Gud. Det må sedan
uppenbara sig hos den i vadmal klädde landtbrukaren eller hos
den högt uppsatte, fine, bildade ämbetsmannen. Om deras barn
gå på syndens farliga vägar, spela, dricka, dansa, det vållar dem
ingen sorg; men vända de sig bort från allt detta till att vandra
på Guds vägar och att efter »Guds vilja tjäna sin samtid», då blir
det sorg utaf; man såge, snart sagdt, sitt barn hellre på båren än
att något sådant skulle hända det.

Denna sanning vann åter bekräftelse vid Finas hemkomst.
Persson blef utom sig af vrede vid åsynen af den förhatliga
uniformen, och äfven modren, i ett och annat karaktärsdrag långt till
förmån framför sin man, grep denna syn djupt. Men den
frimodighet, ödmjukhet och kärlek, hvarmed Fina bar sina föräldrars
missnöje, hade en förvånande verkan på deras hjärtan; och hon
fann snart, att de villigt lyssnade till det frälsningens budskap, hon
hade att förkunna och under tårar frambar till dem. Snart erfor
hon ock att den gamla ovänskapen mellan hennes fader och
grannen Lars Olsson ännu existerade. Denna ovänskap var en
damm, som utestängde hvarje godt inflytande. Och vid deras
samtal om Guds ords kraf på omvändelse och ny födelse, kom fadrens
hjärtetanke alltid fram i de orden:

»Detta är något för min granne.»

»Men det är ock något för er, far«, vågade Fina invända.

»För mig? Hvad har väl jag gjort mot Lars Olsson?»
svarade han.

»Ni älskar honom icke, och Guds ord säger: 'Älsken edra
ovänner!' Och Guds ord, och hvad det säger, angår äfven er, far.»

»Nå, hvad skall jag då göra? Det återstår bara att du säger,
att jag skall be Lars Olsson om förlåtelse för han kallat mig tjuf?»

»Ja, far. Hat och ovänskap bringa idel olycka med sig.
Försona er med farbror Olsson. Ni skall ingenting förlora därpå,
men ni skall däremot vinna oändligt mycket. Utan frid på jorden,
har ni ingen frid att vänta er i evigheten.»

Det låg en vekhet i Finas röst, som gjorde ett starkt intryck
på honom. Han var rörd och ville icke visa det. Han gick ut.
Fina flydde till vinden och föll där på knä och anförtrodde sin nöd
åt Gud.

*

Julafton var inne. Det var nu riktigt fint i stugan. En hvit
duk var lagd på bordet, »julhögar» voro upplagda för en och hvar
i huset och i fönstren voro ljus ställda. I ett hörn af rummet stod
en julgran, som Fina prydt med pappersremsor och stjärnor af
papper, och i spiseln kokade julmaten.

Det var således julstämning därinne, men öfver husets
medlemmar tycktes någon hemlig sorg hvila, som hindrade julglädjen
att infinna sig. Mor Persson såg nedstämd ut och Finas ögon buro
spår af tårar, och hvad bonden Persson själf angick, så tycktes han
vara mycket orolig; en inre kamp försiggick i hans sinne och han
gick af och an i rummet. Slutligen fattade han mössan och
närmade sig dörren.

»Far,» sade hustrun, »du tänker gå?»

»Ja mor. Jag måste gå. Jag står inte ut med det här. Jag
måste, vet du, göra upp med både Gud och människor.»

Mor Persson suckade.

»Ja, gå far!» sade hon. »Det är nog rätt hvad Fina sagt. Jag
önskade att jag vore som hon.»

Hon vågade ej se upp, ty hon fruktade den verkan hennes
ord kunde framkalla.

Han såg på henne och vände på mössan.

»Ja, får gå,» sade hon.

*

Vi göra nu en titt in i Lars Olssons stuga. Äfven här tyder
allt yttre på julstämning. En julgran, klädd med granna
pappersremsor och guldglitter, står midt i stugan. I fönstren stå ljus och
i den hvitmenade spiseln brinner en skön brasa, som ter sig
dubbelt angenäm i den rätt starka kölden, som inträdt. Husfadern,
en medelålders man, sitter på en stol framför brasan och studerar
en tidning. Ett hårdt, hotfullt drag hvilar öfver hans anlete. I
köket är husmodern sysselsatt, men äfven hon ser ej lycklig ut;
och de tvenne barnen, som leka utanför stugan i snön, göra det,
som det tyckes, med glömska af att det är julafton.

»Jag kan ej vara, för så beklämd känner jag mig, far», tog
husmodern till orda, i det hon ordnade duken på bordet; »allt
sedan Sven Persson var här inne och I blefven så osams. Det var
ett styggt ord du sade, att han stulit sig till hela gården.»

Lars Olsson blickade hotfullt in i elden.

»Ja, mor, det hade nog varit bäst att jag inte sagt det», sade
han.

»Om du nu blir stämd till vårtinget? Men hvad ser jag,»
fortfor hon och såg ut genom fönstret, »där kommer någon på
gärdet -- ja, där ha vi det -- det är Sven Persson, som kommer med
stämning.»

»På julafton?» Lars Olsson såg ut. Ja, det var intet tvifvel,
det var Sven Persson, som kom.

Dörren öppnades och Sven Persson trädde in. Han hälsade
ett: »Guds frid härinne!» med en värme, som bort göra klart för
stugans innevånare att de ej kommo från en oväns läppar. Han
gick fram till Lars Olsson och räckte honom handen.

»Jag kan ej fira jul rätt, innan jag räckt dig handen till vänskap
och försoning», sade han med darrande röst. »Jag har gjort dig
ondt; kan du förlåta mig och trycka min hand tillbaka till tecken
på att vi äro vänner. Jag beder dig, granne, ehvad du kan ha
emot mig, förlåt mig!»

Det blef tyst i stugan. Lars Olsson kunde ej fatta hur
det egentligen hängde ihop eller tro, att hvad han hörde var
sant. Hans hustru, som flytt till köket vid Sven Perssons
inträdande, hade, genom den på glänt stående dörren, hört hans ord
och begynte gråta.

Lars Olsson, som tycktes hafva förlorat målföret, begynte
återfå bruket af sin tunga. Hans läppar skälfde, i hans ögon
framträngde tårar; han tryckte hårdt den framräckta handen och
sade med värme:

»Det är allt jag som behöfver be dig om förlåtelse. Det har
länge känts tungt, att jag så bittert förföljt och smädat dig. Jag
är icke värd att ha dig till granne. Men vill du förlåta mig, så
vill jag hädanefter söka vara en bättre granne än hittills.»

Sven Persson tog plats på den framskjutna stolen framför
brasan,

»Vi ha felat båda två», sade han, »men mest jag. Jag är en
stor syndare, Lars Olsson. Jag måste i dag på julafton sörja för
min själ. Eljes får jag ingen del i de orden: Ära vare Gud i
höjden och frid på jorden, till människorna ett godt behag.»


En jul bland småfolk.
Han lutade hufvudet i handen.

»Det står nog inte bättre till med mig,» svarade Lars
Olsson rörd.

»Och icke heller med mig», hviskade en röst från köket.
Det var husmodern.

*

Bim, bom! Bim, bom! ljödo kyrkklockorna från den
närbelägna staden, ringande in julen i rikemans hus, i landtmannens hem,
i fattigmans tjäll. Men ingenstädes torde deras toner ljudit så
sköna som för invånarne i T.-by, ty där hade människor, som länge
hatat hvarandra, åter begynt älska hvarandra; gamla buckliga 
stridsrustningar och osämjans lansar blifvit brända på fridens och
försoningens altare.

*

År hafva svunnit hän. Lars Olsson är icke mer bland de
lefvandes antal. Fina har gift sig och hennes man har öfvertagit
gården af de gamle, som lefva af undantaget.

Ännu en gång är det jul. De gamla pyssla åter med sin
julgran. Det är ej blott frid i deras enkla boning, det är frid i
deras hjärtan. Och när de läsa juldagsevangeliet, dröja de med
afsikt och med tanken på flydda dagar vid de orden: »Ära vare
Gad i höjden, och frid på jorden,*                 Aug. D.




Barmhärtighet.

Den stammar ej från jordens mörka dal,
den sköna dygden; nej, i ljusets länder,
uti Guds faders ljusa himlasal
den har sitt hemvist invid lifvets stränder.
Ja, från allfaders egen kärleksbarm
den sändes ned till jorden, mörk och arm.

Och som en gnista slumrar den djupt in
i hvarje män'skohjärtas dunkla gömma;
men skall som helig flamma den hli din,
du får dess trogna vårdande ej glömma;
ty lätt den gudomsgnistan släckes ut,
och då står själfviskhet hlott kvar till slut.

Barmhärtighet! Hvarhelst du den har mött
har den spridt solljus midt i kulen vinter,
har dig hugsvalat då af sorger trött
du famlat kring i mörka labyrinter.
Den väckte mod och hopp till lif på nytt
och skänkte glädjens ljus, som hade flytt.

Men har ock du gjort allt hvad du förmått,
att bryta bana för barmhärtigheten ?
Har den det rum uti ditt hjärta fått
att den fått segra öfver själfviskheten?
Har du som motto för din handling det;
åt hvarje varelse barmhärtighet?

När lömskt, försåtligt ifrån port till port
förtalet smyger likt en tjuf i natten,
och röfvar nästans goda rykte bort,
som kanske är för honom största skatten,
är du då färdig kasta sten också?
Kan ej barmhärtighet hos dig kan få?

Och när din broder har begått ett fel,
och syndagiftet i hans lif sig röjer,
ta'r i hans nöd du väl med kärlek det,
så att med domen, kall och hård, du dröjer?
Barmhärtighet hans räddning kunde bli;
Vill du då ej därmed stå honom bi?

Har armods nöd du någon lindring skänkt
och sökt att fattigdomens börda lätta?
Har på den hungrande med bröd du tänkt,
och låtit kläder på den frusne sätta?
Om du går kall för dina likars nöd,
så är hos dig barmhärtigheten död.

När du om hedningarnes nöd har hört,
hur de i dödens djupa mörker drifva,
har det väl då ditt hjärta innerst rört,
så att du gärna varit med att gifva
och offra utaf ditt, att kring vår jord
vår Guds barmhärtighet må snart bli spord,

Att emot lidande och oförrätt
och våld hvar varelse, hvart väsen värna,
det är barmhärtighetens plikt och rätt,
det gör dess tjänare med fröjd och gärna.
Ack, blif barmhärtighetens tjänare,
att himmelskt lif må sig på jorden te!

Barmhärtighetens gnista fins djupt in
i hvarje män'skohjärtas dunkla gömma;
men skall som helig flamma den bli din
du får dess trogna vårdande ej glömma.
Ty lätt den gudomsgnistan släckes ut,
och då blir själfviskhet blott kvar till slut.

K. N~s.



