
PETER KRAPOTKIN
<img></img>
ANARKISM

OCH

MODERN VETENSKAP

Första utgåvan 1914

Tryck: Bokboden, Fragg Norberg 1982

Bokförlaget <b>Non Plus Ultra</b>, Fagerstav. 17 B

778 00 Norberg

ISBN 91-86446-02-9


<chapter name="Företal">
<h2><small>FÖRETAL.</small></h2>

Då vi analysera en social teori, vilken som
helst, märka vi snart att den representerar, icke
blott ett partiprogram och ett ideal om samhällets
återuppbyggande, utan även står i samband med
ett visst filosofiskt system — en allmän
uppfattning av naturen och de mänskliga samhällena.
Det är denna idé jag redan försökt framhålla i
två föreläsningar om anarkismen, där jag visade
de samband som finnes mellan våra idéer och
den tendens, som nu så väl framhålles i
naturvetenskaperna, att förklara de stora fenomenen i
naturen genom verkningar av de oändligt små,
— där man förr ej såg annat än de stora
massornas verkningar — och i de sociala
vetenskaperna erkännande av individens rättigheter, där
man hittills ej erkänt annat än statens intressen.

I denna bok skall jag försöka visa att vår
uppfattning av anarkismen representerar en
nödvändig konsekvens av naturvetenskapernas allmänna
uppvaknande under det nittonde århundradet. Det
är studiet av detta stora uppvaknande, ävensom
av de storartade erövringar vetenskapen gjort
under det förflutna seklets sista tio eller tolv år,
som inspirerat mig till detta arbete.

Man vet att de sista åren av det gångna
århundradet voro utmärkta för sina storartade
naturvetenskapliga framsteg, vilka vi ha att tacka för
upptäckten av den trådlösa telegrafen, en serie
fordom okända strålar, en hel grupp av lätta

gaser, som vägrade att ingå i kemiska föreningar,
nya elementära former för den levande materian
o. s. v. Och jag blev tvungen att i grund
studera dessa vetenskapens nya erövringar.

År 1891, samtidigt med dessa upptäckter, som
följde på varandra så hastigt, föreslog utgivaren
av <i>Nineieenth Century</i>, James Knowles, att jag i
hans revy skulle fortsätta den artikelserie i
modern vetenskap som dittills gjorts av Huxley och
som Darwins store efterträdare såg sig tvungen
att övergiva för sin hälsas skull. Man förstår
huru jag tvekade att antaga detta anbud. Det
skulle ej vara eleganta framställningar om
vetenskapliga ämnen som Huxley gjort, utan
artiklar, vilka var och en i grund behandlade två
eller tre av de stora vetenskapliga frågorna som
stodo på dagordningen och i en förståelig stil
gav läsaren en vetenskaplig analys och kritik av
upptäckterna beträffande dessa frågor. Men James
Knowles var enträgen och för att underlätta mitt
arbete sände “Royal Society“ (Englands
vetenskapsakademi) mig en inbjudan att besöka dess
sammanträden. Jag slutade med att acceptera
och under tio år alltsedan 1892 har jag skrivit
artikelserien “Recent Science“ för <i>Nineteenth
Century</i>, tills dess en hjärtattack tvingade mig
att i min tur överge detta krävande arbete.

Sålunda förmådd att allvarligt studera de
storartade upptäckterna under dessa år, kom jag till
ett dubbelt resultat. Jag såg å ena sidan — 
alltid tack vare den induktiva metoden — huru
nya upptäckter av en ofantlig betydelse för
tolkningen av naturen tillades dem som utmärkt åren
1856–62, och huru ett grundligt studium av
de stora upptäckterna, gjorda av Mayer, Grove,
Würtz, Darwin och många andra i seklets mitt,
med att uppställa nya frågor av en utomordentlig 
filosofisk betydelse, kastade ett nytt ljus över de
föregående upptäckterna och öppnade nya
synvidder åt vetenskapen. Och där somliga lärda,
alltför ivriga eller alltför genompyrda av sin första
uppfostran ville se en “vetenskapens konkurs“,
såg jag endast ett normalt faktum, mycket vanligt
för matematikerna, vägen av <i>en första
approximation till de följande</i>.

Beständigt se vi astronomen, fysikern, bevisa
existensen av vissa förbindelser mellan olika
fenomen, förbindelser som vi kalla en “fysisk lag“.
Sedan sätter sig en massa av arbetare att i
dedalj studera denna lags verkningar. Men snart,
allteftersom alla fakta hopa sig genom deras
unsökningar, upptäcka dessa arbetare att lagen som
de studerat ej är annat än en “första approximation“, 
att de omständigheter som skola förklaras
äro ofantligt mycket mer komplicerade än de
trodde. Således är, för att ta ett mycket känt
exempel, “Keplers lagar“, rörande planeternas
rörelse omkring solen, av detta slag. Ett minutiöst
studium av planeternas rörelser bekräftar först
dessa lagar. Det bevisar att solens drabanter
verkligen röra sig i elliptiska banor, vari solen
intager den ena brännpunkten. Men snart
varseblir man att även ellipsen ej är annat än en första
approximation och att planeterna i verkligheten
undergå olika störningar på sin väg. Och med
att studera dessa störningar, förorsakade av
planeternas inverkan på varandra kunna astronomerna 
komma till en <i>andra</i> och <i>tredje approximation</i>, 
vilka, bättre än den första, svara mot
planeternas rörelser.

Det är just det som nu tilldrager sig i
naturvetenskaperna. Efter att ha gjort de stora
upptäckterna om materians oförstörbarhet, de fysiska
krafternas enhetlighet, verkande såväl i den levande
som i den livlösa materien, efter att ha fastställt
arternas föränderlighet o. s. v. söka nu de
vetenskaper, som i detalj studera dessa upptäckters
konsekvenser de “andra approximationer”, som
fullständigare svara mot naturens verkligheter.

Den påstådda “vetenskapens konkurs“, nu
brukad av modefilosoferna, — är ingenting annat
än forskningen efter andra och tredje
approximationerna, åt vilka vetenskapen alltid ägnar sig,
efter varje period av stora upptäckter.

Jag hejdar mig icke här med att diskutera de
arbeten, vari några lysande, men ytliga filosofer,
söka draga fördel av vetenskapernas uppehåll för
att predika den mystiska intuitionen och att
nedsätta vetenskapen i allmänhet inför dem som själva
ej äro i stånd att rätta detta slags kritik. Jag
skulle då bli tvungen att här upprepa allt som
säges i denna bok om det missbruk metafysikerna göra
med den dialektiska metoden. Det är nog att
hänvisa den läsare som intresserar sig för dessa
frågor till Hugh S. R. Elliot’s arbete Modern Science
and the Illusions of Professor Bergson (Modern
vetenskap och professor Bergsons villfarelser)
nyligen utkommet i England med ett utmärkt företal
av Sir Ray Lankester (London 1912, Longman et
Green, utgivare). I detta verk kan man se, genom
vilka godtyckliga och rent dialektiska metoder och
genom vilken språkets konstgjorda eld, denna
riktnings favoritrepresentant kommer till sina slutsater.

Å andra sidan såg jag, med att studera
naturvetenskapens sista framsteg och i varje ny upptäckt
erkännande en ny tillämpning av den induktiva
metoden, hur de anarkistiska idéerna, formulerade
av Godwin och Proudhon och utvecklade av
deras efterföljare, <i>också representerade tillämpandet
av samma metod på de vetenskaper, som studera
de mänskliga samhällenas liv</i>. Jag skall således
försöka att i denna bok visa till vilken punkt
den anarkistiska idéen marscherat jämsides med
naturvetenskapernas framsteg. Och jag skall
försöka att visa huru och varför anarkismens ideal finner
sin plats markerad i de sista försöken att utarbeta
en syntetisk filosofi, d. v. s. ett begrepp om
universum i sin helhet.

Jag skyndar mig också att uttrycka mina
hjärtligaste tacksägelser till min vän, Dr. Max Nettlau,
som haft vänligheten att hjälpa mig med sina
omfattande kunskaper i socialistisk och anarkistisk
litteratur för denna boks historiska kapitel.

Brighton, februari 1913.

*
</chapter>

<chapter name="I. Anarkismens ursprung">
<h2><small>I.

Anarkismens ursprung.</small></h2>

Anarkismen har helt säkert varken en
vetenskaplig upptäckt eller ett filosofiskt system att
tacka för sin uppkomst. De sociologiska
vetenskaperna äro ännu långt avlägsnade från den
stund då den skall förvärva samma grad av
noggrannhet som fysiken eller kemien. Och eftersom
vi ännu ej äro så långt komna i studiet av
klimat och väderlek att vi kunna, en månad eller
icke ens åtta dagar i förväg, förutsäga vädret, — 
skulle det vara absurt att påstå att vi, i de
sociala vetenskaperna, som omfatta ofantligt mycket
mera invecklade saker än blåst och rägn, skulle
kunna vetenskapligt förutsäga tilldragelserna. Man
får ej glömma att de lärda äro människor såsom
alla andra och att flertalet av dem tillhöra de
besutna klasserna och att de följaktligen dela dessa
klassers fördomar; många äro t. o. m. direkt
avlönade av staten. Det är således säkert att
anarkismen ej kommer från universiteten.

Liksom socialismen i allmänhet och liksom all
annan social rörelse är anarkismen född mitt ibland
folket och de bibehåller ej sin livaktighet och
sin skapande kraft annat än genom att förbliva
folklig.

I alla tider ha två kämpande strömningar
funnits i de mänskliga samhällena. Å ena sidan
utarbetade massorna, folket, under form av seder
och bruk, en mängd institutioner, nödvändiga för att
göra livet i samhällena möjligt: för att vidmakthålla 
freden, för att slita tvister, för att utöva
inbördes hjälp i allt det som behövde förenade
ansträngningar. Stammen hos vildarna, senare
bykommunerna och ännu senare hantverksgillen och
medeltidens städer, vilka ägde de första
grunderna till internationell rätt, alla dessa
institutioner och många andra utarbetades, ej av
lagstiftarna, utan av massornas skapande ande.

Å andra sidan har det i alla tider funnits
trollkarlar, magiker, regnmakare, orakel och präster.
Dessa blevo de första ägarna av kännedomen om
naturen och de första grundarna av särskilda
kulter (dyrkan av solen, av naturkrafterna, av
förfäderna etc.), så väl som av skilda religionsbruk,
som tjänade till att vidmakthålla enheten mellan
stamförbunden.

Vid denna tid voro de första fröen till
naturstudiet (astronomien, väderleksspådom, studiet av
sjukdomar, etc.) nära förbundna med skilda
vidskepelser, uttryckta genom olika kulter. Konst
och hantverk ha också sitt ursprung av studier
och vidskepelse och de hade sina mystiska
formler som ej överfördes annat än till invigda, och
som omsorgsfullt doldes för massan.

Vid sidan om dessa första representanter för
vetenskap och religion, finner man också män,
som betraktades såsom överhuvud i fråga om
gamla seder och bruk, till vilka man tog sin
tillflykt vid oenighet och tvister. (<i>Barderna</i>, Irlands
<i>brehoner</i>, <i>lagmännen</i> hos de Skandinaviska
folken etc.). De bevarade lagen i minnet (någon
gång med hjälp av tecken, som blevo fröen till
skriften), och vid tvister vände man sig till dem
såsom skiljedomare.

Slutligen hade man också tidvis till chefer för
krigsbanden, de som man misstänkte vara
kunniga i trolleri, varmed man skulle tillförsäkra sig
segern; de ägde också hemlighet om vapnens
förgiftning, så väl som andra militära hemligheter.

Dessa tre kategorier av människor ha, sedan
urminnes tider, sins emellan bildat hemliga
sällskap, för att vidmakthålla och överflytta (efter
en lång och smärtsam invigningstid) hemligheterna
om sina sociala funktioner eller sina hantverk;
och om de ibland bekämpade varandra, slutade
de i längden alltid med att komma överens. Då
förenade de sig och understödde varandra, för att
kunna behärska massorna, hålla dem i lydnad,
regera dem, — och låta dem arbeta för sig.

<tab>

Det är tydligt att anarkismen representerar den
första av dessa två strömningar, d. v. s. massans
skapande, konstruerande kraft, som utarbetade
institutioner om gemensam rätt, för att bättre
försvara sig mot en minoritet med
härskareinstinkter. Det är även genom denna folkets
skapande och konstruerande kraft, hjälpt av
vetenskapens och den moderna teknikens alla krafter,
som anarkismen denna dag söker att utarbeta
institutioner nödvändiga för att garantera samhällets
fria utveckling, — motsatt dem som sätta sitt
hopp till en lagstiftning gjord av de regerande
minoriteterna och påtvingad massan genom en
sträng disciplin.

Vi kunna således säga att det, i denna mening,
i alla tider ha funnits anarkister och statsanhängare.

Förövrigt ha, i alla tider som institutioner
frambringats, t. o. m. de bästa av dem, som ursprungligen 
utarbetats för upprätthållande av jämlikhet,
fred och inbördes hjälp — förstenats allt efter de
åldrats. De förlora sin primitiva känsla, de falla
under en ärelysten minoritets herravälde och de
sluta med att bli ett hinder för samhällets vidare
utveckling. Då revolterade en del, mer eller
mindre isolerade individer. Men, under det att
en del av dessa missnöjda, med att göra uppror
mot en besvärlig institution, sökte att ändra den
i allas intresse, — och i synnerhet att störta den
för institutionen främmande auktoriteten, som
slutat med att tvinga sig över denna, — sökte
andra att frigöra sig från den samhälleliga
institutionen (stammen, bykommunen, gillet etc.),
uteslutande för att placera sig själva utom och över
denna institution, för att härska över samhällets
andra medlemmar och rikta sig på deras
bekostnad.

Alla reformatorer, politiska, religiösa,
ekonomiska ha tillhört den första av dessa två
kategorier. Och bland dem har det alltid funnits
individer som, utan att vänta på att alla deras
medborgare, eller ens minoriteten av dem, blivit
genomträngda av samma avsikter, marschera framåt
och uppresa sig mot förtrycket — antingen i
mer eller mindre talrika grupper, eller helt
ensamma, individuellt, om de ej följas. Dessa
revolutionärer möta vi ofta i alla historiens epoker.

Förövrigt visa sig revolutionärerna själva under
två olika synpunkter. En del, med att revoltera
mot den auktoritet, som har tillvuxit mitt i
samhället, söka ingalunda att förstöra denna auktoritet,
utan arbeta på att bemäktiga sig den för sig
själva. Istället för en förtryckande auktoritet söka
de att bilda en ny, varav de skola bliva
innehavare och de lova — ofta på god tro — att
folkets intressen skola ligga dem varmt om hjärtat,
— löften som senare fullständigt glömmas eller
förrådas. Det är på detta sätt som den kejserliga 
auktoriteten i Cesarernas Rom uppstod,
kyrkans makt i vår tideräknings början, diktatorernas
makt i medeltidens städer vid deras dekadansperiod, 
och så vidare. Utav samma strömning
konstituerades konungamakten i Europa i slutet på
feodaltiden. Tron på en “folklig“ kejsare — en
Cesar — är ännu ej död.

Men, vid sidan om dessa auktoritära strömningar 
har även en annan strömning gjort sig
gällande vid tider då de fastställda instutionerna
reviderats. I alla tider, sedan det antika Grekland,
till våra dagar, har det funnits individer och
tankeriktningar, som sökt — ej att utbyta en
auktoritet mot en annan — utan att förstöra den
auktoritet som inympat sig på de folkliga
institutionerna, utan att skapa en annan på dess plats.
De proklamera individens och folkets suveränitet,
och de söka att befria de folkliga institutionerna
från auktoritära utväxter och återge massan sin
fulla frihet — på det att folkets geni skall fritt
kunna återuppbygga sina institutioner för
inbördes hjälp och ömsesidigt beskydd, i
överensstämmelse med dess nya behov och nya
existensvillkor. I det gamla Grekland och i medeltidens
städer (Florens, Pskov etc.) finna vi många
exempel på denna kamp.

Vi kunna således säga att det i alla tider har
funnits jakobiner och anarkister bland
reformatorer och revolutionära.

I forna tider tilldrogo sig storartade
folkrörelser med anarkistisk prägel. Byar och städer
uppreste sig mot regeringsprincipen — mot statens
organ, domstolar och lagar och proklamerade
människans rättigheters suveränitet. De förnekade
alla skrivna lagar och påstodo att var och en
bör regeras av sitt eget samvete. De försökte
att grunda ett nytt samhälle, baserat på principen 
om jämlikhet, fullständig frihet och arbete.
I den kristna rörelsen i Judéen, under Augustus,
— mot den romerska lagen, mot den romerska
staten och tidevarvets moral eller snarare omoral,
— fanns obestridligen allvarliga anarkistiska
element. Men så småningon urartade den till en
kyrklig rörelse, konstruerad efter modellen av den
hebreiska kyrkan och efter romerska kejsardömet,
och detta dödade tydligen det som kristendomen
ägt av anarkism från sin början, gav den
romanska former och blef snart det huvudsakliga stödet
för auktoriteten, staten, slaveriet och förtrycket.
De första fröen till “opportunism“, som infördes
i kristendomen, äro redan synliga i Evangelierna
och Apostlagärningarna, — eller åtminstone i
de versioner av dessa skrifter som bilda det
Nya Testamentet.

Den anabaptistiska rörelsen i sextonde
århundradet, som uppväckte och påbörjade
reformationen, hade också en anarkistisk grund. Men,
krossad av de refomerta, som, under Luthers
ledning, förenade sig med fustarna mot de
upproriska bönderna, — blev denna rörelse kvävd av
en massaker i stort på bönder och städernas
“lägre folk“. Sedan urartade reformationsrörelsen
mer och mer, ända till att bli den kompromiss
med sitt eget samvete och med staten, som nu
existerar under namn av protestantism.

Således för att fatta oss kort, anarkismen är
född av samma kritiska och revolutionära protest,
varav socialismen i allmänhet är född. Endast
en del av socialisterna ha, efter att ha kommit
ända till förnekandet av kapitalismen och
samhället grundat på arbetets slaveri under kapitalet,
stannat där. De ha ej förklarat sig mot det som
bildat kapitalets verkliga kraft — staten och dess
huvudsakliga stöd: maktens centralisation, lagen
(alltid gjord av en minoritet, till minoritetens

förmån), och rättvisan, tillkommen isynnerhet för
att skydda auktoritet och kapital.

Anarkismen hejdar sig ej i sin kritik inför
dessa institutioner. Den lyfter sin gudlösa arm
icke blott mot kapitalet, utan även mot dessa
kapitalismens verktyg.

*
</chapter>

<chapter name="II. Den intellektuella rörelsen i 18:de århundradet">

<h2><small>II.

Den intellektuella rörelsen i 18:de århundradet.</small></h2>

Men om anarkismen, såväl som alla revolutionära 
riktningar, är född mitt ibland folket, i
kampens vimmel och ej i de lärdes arbetsrum — är
det dock av vikt att känna den plats den intager
bland de olika vetenskapliga eller filosofiska
tankeströmningar som existera i våra dagar. Vilken
är dess ställning vis à vis dessa strömningar? På
vilken av dem stöder den sig huvudsakligen?
Eller — vilken rättsfilosofisk skola tillhör
anarkismen? Med vilken riktning inom den moderna
vetenskapen företer den största frändskapen?

Inför den förtjusning för den ekonomiska
metafysiken, som vi nyligen ha sett i socialistiska
kretsar, erbjuder denna fråga ett visst intresse. Jag
skall i korthet och så enkelt som möjligt försöka
att besvara den.

Det nittonde seklets intellektuella rörelse
härleder sig från de engelska och franska filosoferna
i mitten och slutet på förra århundradet.

Det tankeuppvaknande som uppstod vid denna 
tid ingav tänkarna en önskan att sammanfatta <i>alla</i>
mänskliga kunskaper i ett enda allmänt system — 
naturens system. På samma gång de helt och
hållet förkastade medeltidens skolastik och
metafysik, hade de mod att betrakta hela naturen — 
stjärnevärlden, vårt solsystem, vår jord och
plantors, djurs och mänskliga samhällens utveckling
— såsom en serie av fakta som kan studeras på
samma sätt som naturvetenskaperna.

Med att vidsträckt använda den <i>sanna</i>
vetenskapliga metoden — den induktiva-deduktiva
metoden<footnote>Den induktiva-deduktiva metoden består i att genom
observationer och experiment förvärva kännedom om det
studerade föremålet och sedan diskutera fakta och försöka
föra dem till en generalisation eller hypotes som omfattar
alla observerade fakta och därefter utdrager man
konsekvenserna, som tillåta en att förutsäga nya fakta; dessa
skola vara sanna om hypotesen är riktig. Sedan jämför man
dessa konsekvenser med observerade fakta och om det är
nödvändigt gör man nya observationer, rättar sin hypotes
ända tills den fullständigt stämmer med våra kunskaper om
ämnet. En <i>hypotes</i> betraktas såsom <i>lag</i>, då den blivit
bekräftad i en massa fall eller då man funnit dess <i>orsak</i>. </footnote> — påbörjade de studiet av alla de fakta
naturen erbjuder oss, antingen de tillhöra
stjärnornas eller djurens värld eller mänskliga religioner
och institutioner, absolut på samma sätt som om
det varit fysiska frågor, studerade av en naturalist.

Först inregistrerade de tålmodigt fakta, och då
de började med generalisationer, gjorde de dem
på induktionens väg. De gjorde väl vissa
hypoteser; men dessa hypoteser tillskrevo de ej annan
vikt än Darwin gjorde med sin, rörande nya
arters uppkomst genom kampen för tillvaron eller
Mendeljeff gjorde med sin “periodiska“ lag. De
sågo däri antaganden, som erbjödo en provisorisk
förklaring och underlättade grupperingen af fakta
och deras studium; men de glömde ej att dessa
antaganden måste bekräftas genom tillämpning på
ett flertal av fakta och att de också måste
förklaras på den deduktiva vägen. De kunde ej
bliva “lagar“ (<i>bevisade</i> generalisationer), förrän
de hade undergått denna verifikation och
orsakerna till deras konstanta samband hade blivit
förklarade.

<tab>

Då den filosofiska rörelsens centrum i 18:de
seklet blev förflyttat från England och Skottland
till Frankrike, ställde sig de franska filosoferna,
med den systemkänsla som är dem egen, att efter
en allmän plan och efter samma principer bygga
på alla mänskliga kunskaper: naturliga och
historiska. De gjorde ett försök att konstruera det
<i>generaliserade vetandet</i> — universums och dess
lifs <i>filosofi</i> — under en strängt vetenskaplig form
och förkastade de föregående filosofernas alla
metafysiska konstruktioner och förklarade alla
fenomen genom inverkan av samma fysiska (d. v. s.
mekaniska) krafter som är dem nog för att
förklara jordklotets uppkomst och utveckling.

Man säger att då Napoleon I en gång gjorde
till Laplace den anmärkningen att Guds namn
aldrig möttes i hans <i>Exposition du système du
Monde</i> (Framställning av världssystemet), svarade
Laplace: “Jag har ej haft behov av denna hypotes“. 
Men Laplace gjorde ännu bättre. Han tog
ej heller sin tillflykt till metafysikens stora <i>ord</i>, 
bakom vilka vanligen döljer sig obegripligheten,
eller en dimmig halv-uppfattning av fenomenen
och oförmögenhet att föreställa sig dem under en
konkret form såsom mätbara storheter. Laplce
redde sig utan metafysiken och utan hypotesen
om en skapare. Och ehuru hans <i>Exposition du
système du Monde</i> ej innehöll några matematiska
kalkyler och var skriven på ett språk begripligt 
för varje bildad läsare, kunde matematikerna
senare uttrycka varje särskild tanke däri under
formen av matematiska ekvationer, d. v. s. sambandet 
mellan mätbara kvantiteter: så exakt var
Laplace’s verk tänkt.

Nå väl, det som Laplace gjorde för den celesta
mekaniken, hade 1700-talats franska filosofer
försökt, inom de gränser som pålades av tidens
kunskaper, att göra för studiet av fenomenen om
livet såväl som om mänskligt förstånd och känsla
(psykologi). De förnekade de metafysiska
påståenden som man finner hos deras föregångare och
som man senare möter hos den tyske filosofen
Kant.

Man vet att Kant verkligen försökte att t. ex.
förklara människans moralkänsla med att säga att
den är ett “kategoriskt imperativ“, och att denna
ledningsmaxim är obligatorisk “om vi kunna fatta
den såsom en lag mottaglig för universell
tillämpning“. Men varje ord i denna bestämning
insätter någon dimmig och obegriplig sak (“imperativ“,
“kategorisk“, “lag“, “universell“!) i stället för de
materiella fakta, kända av oss alla, som det är
frågan om att förklara.

De franska encyklopedisterna kunde ej nöja sig
med liknande “förklaringar“ med “stora ord“.
Såsom deras engelska och skottska föregångare ville
de ej — för att förklara varifrån människans
begrepp om gott och ont kommer — insätta, 
såsom Goethe säger, “ett ord där det
fattades idéer“. De studerade detta människans
begrepp och de funno — liksom Hutcheson redan
1725 och senare Adam Smith i sitt bästa verk
“Moralkänslornas ursprung“ — att människans
moraliska känsla har sitt ursprung i den känsla
av medlidande och av sympati vi känna inför
någon som lider. Den härflyter från den förmåga
varmed vi äro förlänade att bli ett med andra — 
i så hög grad att vi nästan känna fysisk smärta,
då vi se ett barn misshandlas i vår närvaro.

Genom att utgå från detta slag av
observationer och från fakta, kända av hela världen, kommo
encyklopedisterna till de vidsträcktaste
generalisationer. På detta sätt <i>förklarade</i> de verkligen den
moraliska känslan, som är en sammansatt sak,
genom enklare saker. Men de satte ej, i stället
för <i>kända</i> och <i>begripliga fakta</i>, <i>obegripliga</i> och
dimmiga <i>ord</i>, som absolut ej förklara någonting
— såsom “kategoriskt imperativ“ eller “universell 
lag“.

Fördelen av <i>Encyklopedisternas</i> metod är
tydlig. I stället för en “inspiration från höjden“, i
stället för ett övermänskligt och övernaturligt
ursprung till moralkänslan, sade de till människan:
“Se här känslan av medlidande, av sympati, ägd
av människan sedan dess uppkomst, hämtad i dess
första observationer på dess likar och så
småningom mer och mer fullkomnad av erfarenheterna
från samhällslivet. Därifrån kommer vår
moralkänsla.“

<tab>

Man ser således att det adertonde århundradets
tänkare ej förändrade metod, då de övergingo
från stjärnornas område till de kemiska
reaktionernas, eller från fysiken och kemien till växter
och djur, eller till utvecklingen av samhällenas
ekonomiska och politiska former. Metoden var
fortfarande densamma. I alla vetenskapens grenar 
användes alltid den induktiva metoden. Och
det fanns, i studiet av religioner, i analysen av
moralkänslan och av tanken i allmänhet, ej en
punkt där den var otillräcklig och där en annan
metod kunde tränga sig in; på grund av att de
aldrig sågo sig tvungna att tillgripa, varken
metafysiska begrepp (Gud, odödlig själ, levande kraft,
kategoriskt imperativ, inspirerat av ett högre
väsen etc.) eller någon dialektisk metod — 
<i>försökte de att förklara hela universum och alla
dess fenomen på samma <b>naturalistiska</b> sätt</i>.

Under dessa år av anmärkningsvärd intellektuell 
utveckling uppbyggde encyklopedisterna sin
monumentala <i>Encyclopédie;</i> Laplace utgav sitt
<i>Världssystem</i> och Holbach sitt <i>Natursystem;</i>
Lavoisier bekräftade materiens och följaktligen
energiens, rörelsens, oförstörbarhet. Lomonossoff, i
Ryssland, skisserade redan, inspirerad av Bayle,
vid denna tid värmens mekaniska teori; Lamarck
förklarade ursprunget till växters och djurarters
oändliga varieteter genom deras anpassande i olika
omgivningar; Diderot gav en förklaring på
moralkänslan, moraliska seder, primitiva institutioner
och religioner, utan att tillgripa en inspiration från
höjden; Rousseau försökte att förklara de
politiska institutionernas uppkomst till följd av ett
socialt fördrag — d. v. s. en handling av
frivillig överenskommelse. I korthet, det fanns ej ett
enda område vari studiet ej var påbörjat på
faktas mark, alltid med samma metod av induktion
och deduktion, rättad genom observationer av
fakta och försök.

Visserligen blev mer än ett misstag begånget
i detta vågsamma företag. Här och där brast
man då i kunskaper och gjorde stundom förhastade 
och felaktiga antaganden. <i>Men en ny
metod hade blivit tillämpad på alla mänskliga
kunskaper</i>, och tack vare denna metod blevo själva
misstagen senare lätt upptäckta och rättade. På
så sätt fick det 19:de seklet i arv mottaga ett
mäktigt forskningsinstrument, som tillät oss att
bygga hela vårt begrepp om universum på en
vetenskaplig grund, och att slutligen befria det
från de fördomar som fördunklade det, så väl
som från de dimmiga ord som ingenting säga och
som man fordom hade haft den dåliga vanan att
använda då man ville undvika svåra frågor.

*
</chapter>

<chapter name="III. Reaktionen i början på 19:de seklet">
<h2><small>III.

Reaktionen i början på 19:de seklet.</small></h2>

Efter den stora franska revolutionens nederlag
genomgick Europa, som man vet, en period av
allmän reaktion: på politikens, vetenskapens och
filosofiens områden. Bourbonernas vita skräckvälde, 
Den Heliga Alliansen, sluten 1815 mellan
Österrikes, Preussens och Rysslands monarker för
att bekämpa de liberala idéerna, den höga
europeiska societetens mysticism och pietism och i
synnerhet statspolisen, triumferade över hela linjen.

Och dock kunde ej revolutionens grundprinciper 
gå under. Befrielsen av bönder och
stadsarbetare, som ända till dess levat i ett tillstånd
av halft slaveri, jämlikheten inför lagen och den
representativa regeringen — dessa tre principer,
förkunnade av revolutionen och av de
revolutionära arméerna burna genom hela Europa, ända
till Polen, banade sig väg i Frankrike, såväl som
överallt annorstädes. Efter <i>revolutionen</i>, som hade
förkunnat de stora principerna om frihet, jämlikhet, 
broderskap, började den långsamma <i>evolutionen</i> 
— d. v. s. den långsamma omformningen
av institutionerna: tillämpandet av de allmänna
principerna, som proklamerades 1789—93, på det
dagliga livet. Märk i förbigående, att
förverkligandet av principer förkunnade genom den
oroliga föregående revolutionen, på evolutionens väg,
kan erkännas såsom en allmän lag för
samhällenas utveckling.

Om än staten, kyrkan och t. o. m.
vetenskapen trampade under sina fötter revolutionens fana
med devisen: Frihet, Jämlikhet, Broderskap; om
än kompromissen hade blivit dagens lösen, till
och med i filosofien — genomträngde icke desto
mindre frihetens stora principer livet. Det är
sant att böndernas slavlika beroende, så väl som
inkvisitionen, avskaffad i Spanien och Italien av
revolutionens arméer, återupprättades, men dessa
institutioner repade sig aldrig fullt efter detta
dråpslag.

Befrielseböljan anlände först till det occidentala
Tyskland, sedan rullade den ända till Preussen,
Österrike; den utbredde sig över de iberiska och
italienska halvöarna; och marscherande mot
Orienten, kom den 1861 ända till Ryssland och 1878
till Balkan. Slaveriet försvann i Amerika 1863.
På samma gång spred sig idéerna om allas
likhet inför lagen och om den representativa
regeringen också från öster till väster, så att vid
sekelskiftet var det endast Ryssland och Turkiet
som suckade under autokratiens ok — dock
redan i sönderfallande.

Det var än bättre. På gränslinjen mellan
sjuttonde och adertonde seklen finna vi redan
idéerna om ekonomisk befrielse högt kungjorda.
Omedelbart efter omstörtandet av kungadömet av
Parisbefolkningen den 10 augusti 1792, och
isynnerhet efter girondisternas störtande den 2 juni
1793, var det i Paris och provinserna ett utbrott
av kommunistiska känslor; och man ser då de
stora städernas revolutionära “sektioner“ och

många småstäders municipalråd verka i denna riktning
i en stor del av Frankrike.

Intelligenta män ur folket förklarade att
jämlikheten skulle upphöra att vara ett tomt ord: att
den måste bli <i>faktum</i>. Och eftersom bördorna
av de krig som republiken måste föra mot de
“sammansvurna kungarna“ i synnerhet föllo tunga
på de fattiga, tvingade folket konventskommissarierna 
att taga vissa kommunistiska och
jämlikhetssträvande steg.

Konventet själft blev tvunget att gå i denna
kommunistiska riktning, och det tog några steg
som strävade till “fattigdomens avskaffande“ och
till att “utjämna förmögenheterna“. Efter att
girondisterna blivit uteslutna ur regeringen genom
uppresningen den 31 maj—2 juni 1793, blev
konventet tvingat att taga vissa mått och steg som
strävade till nationalisering, ej blott av jorden,
utan även av nationalhandeln, åtminstone för de
nödvändigaste sakerna.

Denna rörelse, som var mycket djupgående,
räckte ända till juli 1794, då girondisternas
borgerliga reaktion, i överensstämmelse med
monarkisterna, återtog väldet den 9 thermidor. Men
oaktat sin korta varaktighet, gav den det 19:de
seklet sin särskilda prägel: dess avancerade
elements kommunistiska och socialistiska tendens.

Så länge som 1793—94 års rörelse räckte, fann
den populära talare. Men bland tidens skriftställare 
fanns det i Frankrike ingen, som kunde ge
ett litterärt, vetenskapligt uttryck för dess
strävanden, på ett sätt att det gav ett varaktigt
inflytande.

Det var i England 1793, som William Godwin’s
anmärkningsvärda bok “Forskningar över den
politiska rättvisan och dess inflytande på den
offentliga moralen“ (<i>Euquiry concerning Political 
</i>
<i>
Justice</i> etc.) utkom, och han blev den första
teoretikern för socialismen utan regering, d. v. s.
anarkismen; å andra sidan uppträdde Babeuf 1795
(under inflytande av Buonarotti, synes det) som
den första teoretikern för den centraliserade
socialismen, statssocialismen.

Senare — utvecklande principer som uppsatts
redan i slutet på föregående sekel — kommo
Fourier, Saint-Simon och Robert Owen, de tre
grundarna av den moderna socialismens tre
huvudsakliga skolor, och, ännu senare, på fyrtiotalet,
ha vi Proudhon, som, utan att känna Godwins
verk, på nytt uppställde anarkismens grundsatser.

Socialismens vetenskapliga grunder, under dessa
båda synvinklar, regeringsvänlig eller regeringsfientlig, 
blevo sålunda från början av nittonde
seklet utarbetade med en rikedom i utvecklingen,
som olyckligtvis misskännes av våra samtida. Den
moderna socialismen, som daterar sig från
internationalen, har blott på två punkter — 
visserligen mycket viktiga — gått längre än dess
grundläggare. Den har blivit revolutionär och har
brutit med begreppet “Kristus, revolutionär och
socialist“, varmed man älskade att paradera före
1848.

Den moderna socialismen förstår att den sociala
revolutionen är nödvändig för att förverkliga dess
strävanden — ej i den betydelse i vilken man
vanligen använder ordet “revolution“, då man
talar om “industriell revolution“ eller “revolution
i vetenskapen“; utan i dess <i>exakta</i>, konkreta
känsla: allmän och omedelbar rekonstruktion av
hela samhällets grunder. Å andra sidan har den
moderna socialismen upphört att hopblanda sina
begrepp med dessa overksamma reformer, varom
vissa kristna reformatorer talade. Men detta — 
man måste påminna sig det — har också Godwin, 
Fourier och Robert Owen gjort. Rörande
administrationen, centralisationen och dyrkan av
auktoritet och disciplin, denna “kvarlevnad“ från ett
mörkt förflutet, som P. Lavroff, så väl
karaktäriserat det, kvarhålles ännu av en mängd moderna
socialister, som följaktligen ännu ej nått sina
engelska och franska föregångares nivå.

Det skulle bli svårt att här tala om det
inflytande som reaktionen, bliven suverän efter den
stora revolutionen, utövade på vetenskaperna. Det
är nog att anmärka, att allt det varöver
vetenskapen nu är så stolt, blivit antytt, och ofta mer
än antytt — stundom blivit uttryckt i en bestämd
vetenskaplig form — redan i slutet på 1700-talet.
Värmens mekaniska teori, rörelsens
oförstörbarhet (bevarandet av energien), rasernas
föränderlighet under omgivningens direkta inflytande, den
fysiologiska psykologien, den antropologiska
uppfattningen av historien, religionerna och
lagstiftningen, lagarna för tankens utveckling — med ett
ord, hela det mekaniska begreppet om naturen,
såväl som den syntetiska filosofien (en filosofi
som inbegriper alla fenomen, fysiska, kemiska,
levande och sociala såsom en enhet) blev
skisserat och delvis utarbetat redan under 18:de
århundradet.

Men med reaktionen, som hade tagit herraväldet 
efter den stora revolutionens slut, sökte man
att kväva dessa upptäckter. De reaktionära lärde
framställde dem såsom “föga vetenskapliga“.
Under förevändning att först studera “fakta“, insamla
“vetenskapligt material“, förkastade man i de lärda 
sällskapen t. o. m. forskningar, som ej voro
annat än mätningar — sådana som Séguin d. ä:s
och sedan Joule’s bestämning av värmens
mekaniska ekvivalent (den kvantitet av mekanisk
gnidning som är nödvändig för att erhålla en viss
kvantitet värme) — så snart som de lärda däri
varseblevo några nya principer! Englands
“Kungliga sällskap“, som är den engelska
Vetenskapsakademien, vägrade t. o. m. att trycka Joule’s
arbete om detta ämne, finnande det “icke
vetenskapligt“. Och Grove’s anmärkningsvärda arbete
om alla fysiska krafters enhet, färdigt 1843 — 
lånade man ej någon uppmärksamhet förrän 1856.

Det är isynnerhet genom att studera vetenskapernas 
historia i första hälften av nittonde seklet
som man förstår vilket tjockt mörker som låg
över Europa vid denna tid.

Förhänget blev plötsligt sönderrivet mot slutet
av femtiotalet, då man ser den liberala rörelsen
börja i Occidenten och som medförde Garibaldis
uppror, Italiens befrielse, avskaffandet av slaveriet
i Amerika, de liberala reformerna i England o. s. v.
Samma rörelse förorsakade avskaffandet av
livegenskapen och knutpiskan i Ryssland, störtade
Schellings och Hegels auktoritet i filosofien och
gav dagen till denna frimodiga revolt mot det
intellektuella slaveriet och förnekandet av all slags
auktoritet, som är känd under namn av nihilism.

Det räcker att här nämna att Séguin, vars namn
kommer att bli omtalat, Augustin Thierry (den
första historiker, som uppställde grunderna till
studiet av <i>kommunernas</i> folkliga styrelse och av
medeltidens federalistiska idéer) och Sismondi
(som skrivit historien om Italiens fria städer) blevo
lärjungar till Saint-Simon; att Alfred R. Wallace,
som på samma gång som Darwin framställde
teorien om arternas ursprung genom naturligt urval,
i sin ungdom var en övertygad anhängare av
Robert Owen, att August Comte var saint-simonist,
att Ricardo så väl som Bentham voro owenister;
och att materialisterna Carl Vogt och G. Lewes
så väl som Grove, Mill, Herbert Spencer och så 
många andra, mottogo inflytande från den engelska 
radikala, socialistiska rörelsen på trettio- och
fyrtiotalen. Av denna rörelse hemtade de sitt
vetenskapliga mod.

Under den korta tidrymden av fem, sex år,
1856—62, utkommo verken av Grove, Joule,
Berthelot, Helmholtz och Mendeljeff; av Darwin,
Claude Bernard, Spencer, Moleschott och Vogt;
av Lyell om människans ursprung; av Bain, Mill
och Burnouf. Det plötsliga uppträdandet av dessa
arbeten åstadkom en fullständig revolution i de
lärdas grunduppfattningar. Vetenskapen blev
hastigt kastad in på nya vägar. Helt och hållet
nya grenar i vetandet skapades med en oerhörd
hastighet.

Vetenskapen om livet (biologien), om
mänskliga institutioner (antropologien och etnografien),
om förståndet, viljan och passionerna (den fysiska
psykologien), historien om rätt och religioner,
och så vidare, formade sig under våra ögon, och
frapperade genom sina dristiga generalisationer
och genom sina slutsatsers revolutionära karaktär.
Det som i föregående århundrade ej varit annat
än svävande antaganden, ofta bara aningar,
framställdes nu, prövat av våg och mikroskop, rättat
av tusen tillämpningar. T. o. m. skrivsättet
förändrades fullständigt, och de lärda vi nämnt
gjorde alla en återgång mot enkelhet,
noggrannhet och stilskönhet; karaktäristiska för den
induktiva metoden och som de sjuttonhundratals-skriftställare, 
som brutit med metafysiken, ägt i så hög
grad.

Att förutsäga i vilken riktning vetenskapen skall
marschera hädanefter är säkert omöjligt. Så
mycket som de lärda bero utav de rika och
regerande, är det oundvikligt att deras vetenskap tar
prägel därav och de kunna alltid förorsaka en
tid av stillestånd, liksom i början av 1800-talet.
Men en sak är säker. Och det är att den 
nuvarande vetenskapen ej har behov av varken den
hypotes som Laplace gått ifrån eller av de
metafysiska “små ord“, varöver Goethe skämtade.
Vi kunna redan läsa Naturens bok, däri
inbegripet den om det organiska livets och
mänsklighetens utveckling, utan att anlita en skapare, eller
en mystisk “levande kraft“, eller en odödlig själ
och utan att rådfråga Hegels trilogi, eller dölja
vår okunnighet bakom betydelselösa metafysiska
symboler. De <i>mekaniska</i> fenomenen — blivande
mer och mer sammansatta allt efter som vi gå
ifrån fysiken till livet, men alltid kvarstående
mekaniska — äro oss nog för att förklara hela
Naturen, och det organiska, intellektuella och
sociala liv vi däri upptäcka.

Utan tvivel återstår det ännu mycket okänt,
mörkt och missförstått för oss i universum;
tvivelsutan öppnas det alltid nya tomrum i vårt
vetande, allt eftersom gamla tomrum fyllas igen.
Men vi se ingen region, i vilken det skall bli
omöjligt att finna förklaring på fenomenen,
vändande oss till enkla fysiska fakta — de som
framställas då två biljardbollar mötas eller vid en stens
fall eller vid de kemiska fakta vi se omkring oss.
Dessa <i>mekaniska</i> fakta äro oss nog att förklara
hela Naturens liv. Aldrig ha de svikit oss och
vi ana ej möjligheten att någonsin upptäcka en
region där mekaniska fakta ej äro oss nog.
Ingenting låter oss misstänka dess existens.

*
</chapter>

<chapter name="IV. Comte’s positiva filosofi">
<h2><small>IV.

Comte’s positiva filosofi.</small></h2>

Det är tydligt att då vetenskapen börjar komma
till sådana resultat, försök göras att konstruera
<i>en syntetisk filosofi</i>, som omfattar alla dess
resultat. Utan att dröja vid dessa produkter av deras
egen inbillning, varmed filosoferna fordom
underhöllo våra fäder och förfäder, såsom “substanser“,
“idéen om universum“, “livets ändamål“ och
andra symboliska uttryck; utan att roa sig med att
<i>antropomorfisera</i> — d. v. s. att förläna naturen
och de fysiska krafterna med mänskliga
egenskaper och avsikter — var det naturligt att söka
konstruera <i>en systematisk, enhetlig förnuftig
resumé över allt vårt vetande</i>. Denna filosofi,
gradvis höjande sig från det enkla till det
sammansatta, framställde grundprinciperna av universums
liv och gav en nyckel till uppfattningen av
naturens enhet. Den gav oss på samma gång ett
mäktigt forskningsinstrument, som hjälpt oss att
upptäcka nya samband mellan de skilda fenomenen 
— d. v. s. nya naturlagar, och ingav oss
förtroende för våra slutsatsers noggrannhet, så
motsatta de än voro vanliga begrepp.

Flera försök ha i denna riktning gjorts under
1800-talet och av dessa förtjäna isynnerhet
Auguste Comte’s och Herbert Spencer’s vår
uppmärksamhet.

Det är sant att nödvändigheten av en
syntetisk filosofi förståtts redan i 18:de seklet av
encyklopedisterna, av Voltaire i hans beundransvärda 
<i>Dietionnaire philosophique</i>, som ännu står
som ett monumentalverk, av Turgot och senare
ännu tydligare av Saint-Simon. Men det var i
första hälften av 1800-talet som Auguste Comte
påbörjade samma verk på ett strängt vetenskapligt 
sätt, svarande mot naturvetenskapernas
senaste framsteg.

Man vet att i det som rör matematiken och de
exakta vetenskaperna i allmänhet, fullgjorde Comte
sitt åliggande på ett beundransvärt sätt. Det
erkännes allmänt att han haft fullkomligt rätt att
införa vetenskapen om livet (biologien) och om
de mänskliga samhällena (sociologien) i cykeln
av de positiva vetenskaperna. Och man vet också
vilket stort inflytande Comte’s positiva filosofi
utövat på flertalet av tänkare och lärda under
1800-talets senare hälft.

Men varför — frågar sig den store filosofens
beundrare — var Comte så svag från det han
påbörjade sin <i>Politique positive</i>, studiet av de
moderna institutionerna och i synnerhet av etiken — 
vetenskapen om moralbegreppet?

Huru kunde en så vittomfattande och så <i>positiv</i> 
ande som hans, komma ända till att bli grundare 
av en <i>religion</i> och en <i>kult</i>, såsom Comte
gjorde vid sin levnads slut.

Många av hans lärljungar försöka att förlika
denna religion och denna kult och hävda mot
all tydlighet att han följt samma metod i sina
bägge verk — <i>Philosophie positive</i> och <i>Politique
positive</i>. Men två så betydande positivitiska
filosofer som J. S. Mill och Littré äro överens att
ej erkänna <i>Politique positive</i> som en del av
Comte’s filosofi. De se däri ej annat än
produkten av en redan försvagad intelligens.

Och dock är den motsägelse som finnes mellan
Comte’s båda verk utomordentligt karaktäristisk;
den kastar ett klart ljus över vår tids viktigaste
frågor.


Då Comte hade slutat sin <i>Cours de philosophie
positive</i>, måste han säkert märka att hans filosofi
icke hade gått in på huvudsaken: ursprunget till
moralkänslan hos människan och denna känslas
inflytande på människan och deras samhällsliv.
Han var tydligen skyldig att påvisa ursprunget
till denna känsla, förklara den genom inflytande
av samma orsaker, genom vilka han förklarat
livet i allmänhet: och han måste visa varför
människan känner behov av att lyda denna känsla
eller åtminstonne räkna med den.

Det är ytterst anmärkningsvärt att Comte var
på rätt väg, som senare följdes av Darwin, då
den store engelska naturalisten försökte att i sin
<i>Människans ursprung</i> förklara ursprunget till
moralkänslan. Comte har i verkligheten skrivit
beundransvärda stycken i sin positiva politik, som
visa att sällskapligheten och den inbördes hjälpen
hos djuren och detta faktums etiska vikt
ingalunda undgått hans uppmärksamhet.

Men att ur dessa fakta draga de nödvändiga
<i>positivistiska</i> slutsatserna, därtill var tidens
kunskap i biologi otillräcklig och honom själv brast
djärvhet. Han avskaffade <i>Gud</i>, — de positiva
religionernas gudomlighet som människorna måste
dyrka och bedja till för att förbli moraliska, — 
och satte på hans plats <i>Mänskligheten</i>, med stor
bokstav. Inför denna nya idol påbjöd han oss
knäfalla och till den rikta våra böner, för att i
oss utveckla det moraliska elementet.

Men en gång som detta gjordes, så snart som
han erkände det nödvändigt för människan att
tillbedja något väsen, ställt utom och ovan
individen, för att kvarhålla det mänskliga djuret på
pliktens väg, — kom resten av sig själv. Ritualen 
i Comte’s religion togs helt naturligt från de
gamla religionerna, komna från Orienten.


Comte blev nödvändigtvis förmådd därtill från
det han ej erkände att människans moralkänsla,
så väl som sällskaplighet och samhället själft är
av <i>förmänskligt ursprung;</i> från det han ej erkände
en vidare utveckling av sällskapligheten, som man
ser den hos djuren, stärkt hos människan av
hennes naturobservation och livet i de mänskliga
samhällena.

Comte förstod ej att människans moralkänsla
beror av hennes natur, i samma grad som
hennes fysiska organisation: att den ena såväl som
den andra är ett arv av en ytterligt lång
utveckling — av en evolution som har räckt i
tiotusentals år. Comte har väl märkt de känslor av
sällskaplighet och ömsesidig sympati som finnas
hos djuren; men undergående inflytande från den
store zoologen Cuvier, som vid denna tid
betraktades som en högsta auktoritet, godkände
han ej det som redan Lamarck och Buffon
belyst — arternas föränderlighet. Han erkände ej
den oavbrutna evolutionen från djur till människa.
Följaktligen såg han ej det som Darwin förstod:
att människans moralkänsla icke är annat än en
utveckling av instinkterna, vanan av inbördes
hjälp som finnes i alla djursamhällen, långt före
de första mänskliga varelsernas uppträdande på
jorden.

Comte såg följaktligen ej det vi se denna dag,
att, vilka än isolerade individers omoraliska
handlingar äro, moralprincipen lever starkt i
mänskligheten i instinkttillstånd, så länge mänskligheten
ej börjar gå mot sitt förfall: att handlingar,
motsatta en moral härstammande från denna källa,
<i>nödvändigtvis</i> framkalla en reaktion från de
andra människornas sida, liksom i fysikens värld en
mekanisk aktion framkallar sin reaktion. Och
han varseblev ej att i denna förmåga att reagera

mot antisociala handlingar bor den <i>naturliga</i> kraft
som <i>tvunget</i> vidmakthåller moralkänslor och
sällskapsvanor i de mänskliga samhällena, liksom den
vidmakthåller dem i djursamhällena, utan någon
yttre mellankomst; att denna kraft är oändligt
mycket mäktigare än religioners och lagstiftares
betydelselösa befallningar. Men så snart som
Comte ej erkände detta, var han tvungen att låta
en ny gudomlighet — Mänskligheten — och en
ny religion inkomma, för att kunna hålla
människan på det moraliska livets väg.

Såväl som Saint-Simon och Fourier, betalade
han sin tribut till sin kristna uppfostran. Utan
att erkänna en kamp mellan det Godas och
Ondas principer, varandra jämlika makter, och utan
att människan vänder sig till den första principen
för att styrka sig i sin kamp mot det ondas
princip, — utan detta kan ej kristendomen existera.
Och Comte, genompyrd av denna kristna idé,
vände tillbaka till den, från det han på sin väg mötte
moralfrågan och medlen att stärka den i våra
känslor. Kulten av mänskligheten tjänade för
honom som redskap att avlägsna från människan
det ondas ödesdigra makt.

*
</chapter>

<chapter name="V. Uppvaknandet under åren 1856—1862">
<h2><small>V.

Uppvaknandet under åren 1856—1862.</small></h2>

Om Auguste Comte hade misslyckats i sin
studie över mänskliga institutioner och i synnerhet 
över moralprincipen, få vi ej glömma att han
skrev sin Filosofi och Politik långt före de år
1856—62 som, — såsom vi redan ha nämnt — 
plötsligt utvidgade vetenskapens horisont och
hastigt höjde nivån av varje bildad människas
begrepp.

De verk, rörande olika vetenskapsgrenar, som
under dessa år utkommo, fullbordade en så
fullständig revolution i all vår kunskap om naturen,
om livet i allmänhet och om de mänskliga
samhällenas liv, att man ej finner någon liknande i
vetenskapens historia sedan mer än tjugu sekel.

Det som encyklopedisterna blott hade emotsett,
eller snarare anat, det som 1800-talets största
andar hade haft så stor möda att utreda, visade
sig plötsligt med kunskapens hela styrka, så
fullständigt och så väl utarbetat genom
naturvetenskapernas induktiva-deduktiva metod, att varje
annan metod i ett slag tycktes ofullständig, falsk
och onyttig.

Stanna således ett ögonblick vid dessa resultat
för att bättre kunna uppskatta nästa försök till
en syntetisk filosofi, som gjordes av Herbert
Spencer.

Under loppet av dessa sex år söndersleto
Grove, Clausius, Helmholtz, Joule och en hel
falang av fysiker och astronomer, däri inbegripet
Kirchoff, som genom sin upptäckt av spektralanalysen 
tillät oss att lära känna stjärnornas kemiska
sammansättningar, de band, som sedan ett halft
sekel hade hindrat de lärda att kasta sig i vidlyftiga
och dristiga fysiska generalisationer. Och på
några år bevisade och fastställde de <i>naturens
enhet i hela den organiska världen</i>. Att hädanefter
tala om mystiska fludier: kaloriska, magnetiska,
elektriska, vilka fysikerna fordom hade anlitat
för att förklara skilda fysiska krafter, blev
absolut omöjligt. Det blev bevisat att molekylernas
mekaniska rörelser, — de som framkalla
havsvågorna, de som vi upptäcka i en klockas eller
en metallskivas vibrationer, räcka till för att
förklara alla fysiska fenomen: värmen, ljuset,
ljudet, elektriciteten, magnetismen.

Än mera. Vi lärde oss att <i>mäta</i> dessa
osynliga rörelser, dessa molekylvibrationer — att väga,
så att säga, deras energi — på samma sätt som
vi mäta energien av en fallande sten eller av ett
tåg i rörelse. Fysiken blev således en gren av
mekaniken.

Det visades förövrigt, fortfarande under loppet
av dessa få år, att man i de från oss mest
avlägsna himlakropparna t. o. m. i de solar som i
oräkneligt antal synas i vintergatan, finner absolut
samma enkla kemiska kroppar, eller element, som
vi känna på vår jord, och att absolut samma
molekylvibrationer, framkallas där, med samma
fysiska och kemiska egenskaper, som på vår
planet. T. o. m. de massiva himmelskropparnas
rörelser — stjärnorna genomlöpa rummet enligt
den universella gravitationens lag, äro, enligt all
sannolikhet, ej annat än resultanter av alla dessa
vibrationer som överföras i billioner och trillioner
myriameter i universum.

Dessa kaloriska och elektriska vibrationer räcka
till för att förklara alla kemiska fenomen. Kemien
är ej annat än ett kapitel av den molekylära
mekaniken. Och t. o. m. växternas och djurens liv,
i alla sina oräkneliga yttringar, är ej annat än ett
utbyte av molekyler (eller snarare atomer) i denna
ofantliga serie av sammansatta och följaktligen
mycket obeständiga kemiska kroppar, varav alla
levande varelsers vävnader äro sammansatta.
Livet är ej annat än en serie av kemiska
sönderdelningar och hopsättningar i de sammansatta
molekylerna: en serie “jäsningar“ till följd av
kemiska, oorganiska jäsämnen.

Förövrigt blev det vid denna tid förstått (och
bättre erkänt och bevisat under loppet av åren
1890—1900) hur nervcellernas liv var beskaffat
och deras förmåga att till varandra överföra
varje irritation gav oss en <i>mekanisk</i> förklaring
på retningsöverförningarna hos växternas, såväl
som hos djurens nervliv. Till följd av dessa
forskningar kunna vi nu, utan att avlägsna oss från de
rent fysiologiska observationernas mark, förstå
huru bilder och intryck i allmänhet gravera sig in i
vår hjärna, huru de verka på varandra och huru
de ge upphov till begrepp, till ideér.

På samma sätt kunna vi nu fatta “ideassociationen“ 
— d. v. s. huru varje intryck uppväcker
förr framkallade intryck. Följaktligen gripa vi
själva tankens mekanism.

Visserligen äro vi ännu oändligt långt ifrån att
ha upptäckt allt i denna riktning; vi ha ännu ej
tagit mer än de första stegen och det återstår
oss oerhört mycket. Vetenskapen, knappast 
befriad från metafysiken, som kvävde den, har ej
mer än börjat studiet på detta ofantliga område
— den fysiska psykologien. Men början är gjord.
En solid grund är uppställd för vidare forskningar.
Den gamla uppdelningen i två absolut skilda
områden, som den tyske filosofen Kant försökte
upprätta — området av de fenomen, som vi,
enligt honom, kunna utforska “i tiden och i rummet“
(det fysiska området) och det andra, som ej kan
förklaras annat än i “tiden“ (området av andens
fenomen) — denna skillnad försvinner nu. Och
på den fråga som den ryske materialisten
professor Setchénov uppsatte: “Till vad anknyta och
huru studera psykologien?“ är svaret redan givet:
— “Till fysiologien, genom den fysiologiska 
metoden!“ I verkligheten, fysiologiens senaste
forskningar ha redan kastat oändligt mycket mera ljus
över tankens mekanism, över ursprunget till
intrycken och över deras fixering i minnet och
över deras överföring, än alla de subtila
diskussioner, varmed metafysikerna fordom underhöllo
oss.

Således, t. o. m. i denna fästning, som
obestridligen tillhörde den, är metafysiken slagen.
Psykologiens område är inkräktat av naturvetenskaperna 
och av den materialistiska filosofien, som
låter våra kunskaper om tankens mekanism i
denna gren gå framåt med en fordom okänd
hastighet.

Förövrigt, bland de verk, som utkommit under
dessa fem eller sex år, var det ett som borde
förmörka alla de andra. Det var <i>Arternas
ursprung</i> av Charles Darwin.

Redan Buffon, i det föregående seklet, och
Lamarck, på gränsen mellan de två århundradena,
påstodo att de skilda slag av växter och djur,
som vi möta på jorden, ej representera oföränderliga 
former. De äro föränderliga och variera
oupphörligt under miljöns inflytande. Familjelikheten, 
som man känner mellan skilda arter tillhörande 
en viss grupp, bevisar ej den, säga de, att
dessa arter härstamma från gemensamma förfäder?
Således böra de skilda ranunkelarter som vi finna
på våra ängar och mossar vara avkomlingar från
ett enda slags förfäder — avkomlingar som skilja
sig från varandra till följd av en serie variationer
och anpassningar, som de ha undergått i sina
skilda existensvillkor. Ävenså, de nuvarande
arterna av varg, hund, schakal, räv, existerade ej
fordom; men det fanns i deras ställe, ett djurslag,
vilket under tidernas lopp gav upphovet till varg,
hund, schakal och räv. För hästen, åsnan, zebran
etc. känner man fullständigt den gemensamma
förfadern; man har funnit ben därav i geologiska
lager.

Men i adertonde seklet riskerade man ej att
gynna dylika kätterier. För mindre än detta blev
Buffon hotad med förföljelser av kyrkotribunalet
och han blev tvungen att i sin <i>Naturhistoria</i>
publicera ett återtagande. Kyrkan var denna
tid mycket mäktig och naturalister, som vågade
stödja för biskoparna misshagliga kätterier,
hotades med fängelse, tortyr eller dårhuset. Det är
därför, som “kättarna“ tala mycket försiktigt.

Men nu, efter 1848, vågade Darwin och
Wallace rent ut bekräfta samma kätteri och Darwin
hade t. o. m. modet att påstå att även människan
utvecklats genom en långsam fysiologisk evolution:
att den har sitt ursprung från ett slags djur
liknande aporna; att människans “odödliga själ“ och
“moraliska ande“ utvecklats på samma sätt som
en chimpans eller myras instinkter och
samhällsvanor.

Man vet vilken åska som brakade löst över
Darwin och i synnerhet över hans modige, lärde
och intelligente apostel Huxley, emedan han
underströk de av darvinismens slutsatser som mest
förskräckte prästerna och de religiösa.

Kampen blev förskräcklig; men darwinisterna
utgingo därur som segrare. Och sedan dess, ha
vi sett en helt ny vetenskap biologien — 
<i>vetenskapen om livet</i> i alla dess yttringar, växa
under våra ögon.

Darwins verk gav på samma gång en ny
forskningsmetod för uppfattningen av alla slags
fenomen — i den fysiska materians, i organismens
och i samhällenas liv. Idéen om en <i>oupphörlig
utveckling</i>, d. v. s. om <i>Evolutionen</i>, och om
varelsers och samhällens gradvisa anpassande till
nya villkor, alltefter som de förändra sig — denna
idé finner en mycket vidsträcktare användning än
den som förklarar nya arters ursprung. Då den
blev införd i studiet av naturen i allmänhet, så
väl som i studiet av människorna, deras anlag
och institutioner, öppnade den nya horisonter
och gjorde möjligt att förklara de mest ofattliga
omständigheter i vetandets alla grenar. Med att
stödja sig på denna princip, så rik på konsekvenser, 
blef det möjligt att rekonstituera, ej blott
organismernas historia, utan även historien om de
mänskliga institutionerna.

Biologien, i Spencers händer, visade oss huru
arter av växter och djur, som bebo vårt klot,
kunna utveckla sig, utgående från några mycket
enkla organismer som befolkade vår jord vid dess
början; och Haeckel kunde göra utkastet till ett
sannolikt genealogiskt träd för skilda djurklasser,
människan däri inberäknad. Redan det var
oerhört. Men det blev också möjligt att uppkasta
de första säkra, vetenskapliga grunderna till
historien om mänskliga seder, bruk, religioner och
institutioner — det som absolut fattades
1700-talet och Comte. Nu kunna vi skriva denna
historia utan att behöva anlita Hegels metafysiska
formler eller Kant’s “medfödda idéer“, eller
“substanser“ och ej heller yttre ingivelser. Vi kunna
skriva utan att ha behov av formler, som döda
forskningsandan och bakom vilka alltid ligga samma
okunnighet — samma, gamla vidskepelse och
blinda tro.

Å ena sidan hjälpt av naturalisternas arbeten,
och å den andra, av Henry Maine’s och hans
efterföljares verk, som anpassade samma induktiva 
metod på studiet av de primitiva institutionerna 
och de lagar som härflöto därav, kan historien
om utvecklingen av de mänskliga institutionerna
placeras på en lika solid basis som historien om
vilket som helst växt- eller djurslags utveckling.

<tab>

Det vore tvivelsutan orätt att glömma det
arbete som fullbordades redan på 1830-talet av
Auguste Thierry’s skola i Frankrike och av
Maurer och “germanisterna“ i Tyskland, vilkas
efterföljare i Ryssland blevo Kostomaroff, Belayeff
och andra. Evolutionsmetoden var visserligen
redan förut tillämpad, alltsedan encyklopedisterna,
i studiet av seder och institutioner såväl som av
språk. Men det var ej möjligt att erhålla korrekta,
<i>vetenskapliga</i> resultat förrän sedan man lärt att
betrakta de samlade historiska fakta precis
likadant som en naturalist betraktar den gradvisa
utvecklingen av en plantas organ.

De metafysiska formlerna hjälpte utan tvivel
till att på sin tid göra aproximativa generalisationer. 
De väckte den förslöade tanken, de
upplivade den med sina svävande anspelningar på
naturens enhet och på dess oupphörliga liv. I
en tid av reaktion, såsom under det nittonde
seklets första årtionden, då encyklopedisternas och
deras engelska och skotska företrädares induktiva
generalisationer började att glömmas; i en tid då
de isynnerhet brast filosoferna moralisk i mod att
mitt i ansiktet på den triumferande mysticismen
våga tala om den fysiska och “andliga“ naturens
enhet — underhöll tyskarnas dimmiga metafysik
utan tvivel smaken för generalisationer.

Men denna tids generalisationer — framställda
antingen genom den dialektiska metoden eller genom
en halvmedveten induktion — var av en förtvivlad
obestämdhet. De första voro i grunden baserade
på väl naiva påståenden liknande dem som några
av antikens greker gjorde, då de sade, att
planeterna måste genomlöpa rymden i cirkelbanor,
emedan cirkeln var den fullkomligaste av kurvor.
Men dessa naiva påståenden och frånvaron av
bevis doldes under svävande resonemang och
dimmiga ord och under en oklar och tung stil.
Rörande de generalisationer, som fötts av en
halvmedveten induktion, voro de alltid baserade på en
ytterligt begränsad summa av observationer — 
såsom Weismanns vidlyftiga och dåligt grundade
generalisationer, som nyligen väckte ett visst
buller. Induktionen var omedveten, han överdrev
lätt värdet av sina hypotesiska slutsatser och man
föreställde sig dem som obestridliga <i>lagar</i>, då de
i grunden ej voro annat än antaganden — 
hypoteser, embryon till generalisationer, som måste
underkastas en grundlig verifikation, med att
jämföra dess resultat med observerade fakta.

Alla dessa generalisationer uttrycktes i så
abstrakta och så dimmiga former — såsom Hegels
“tes, antites och syntes“ — att de lämnade full
frihet till komplett godtycke då man därur ville
utdraga praktiska slutsatser: såväl att man därur
kunde utdraga Bakunins revolutionära ande, Marx
revolutionära jakobism och Hegels “sanktion av det
som existerar“, som förmådde så många att göra
fred“ med verkligheten“, d. v. s. med autokratien.
T. o. m. i våra dagar, räcker det att nämna de
talrika ekonomiska misstag, i vilka vi nyligen sett
socialisterna falla, i konsekvens med deras
förkärlek för den dialektiska metoden och den
ekonomiska metafysiken, till vilken de ta sin tillflykt,
i stället för att anpassa sig för studiet av de
verkliga fakta i nationernas ekonomiska liv.

*
</chapter>

<chapter name="VI. Spencers syntetiska filosofi">
<h2><small>VI.

Spencers syntetiska filosofi.</small></h2>

Från det man började studera antropologien
(d. v. s. människans fysiologiska utveckling, såväl
som historien om hennes institutioner och
religioner) på samma sätt som man studerar alla
andra naturvetenskaper, blev det slutligen möjligt
att förstå de huvudsakliga linjerna av
mänsklighetens historia. Och det blev möjligt att för alltid
skilja sig från metafysiken, som hindrat studiet
av historien, liksom den bibliska traditionen
fordom hindrade studiet av geologien.

Det kan följaktligen tyckas att då Herbert
Spencer i sin tur övertog utarbetandet av en
“syntetisk filosofi“ i andra hälften av nittonde
seklet, skulle han kunnat gjort det utan att falla
i de misstag som man finner i Comte’s <i>positiva
Politik</i>. Och dock innehåller Spencers syntetiska
filosofi, i det hela företeende ett steg framåt (det
fanns däri ej någon mer plats för religionen och
religiös ritual) i sin sociologiska del lika
allvarsamma misstag som den positiva politikens.

Faktum är, att då Spencer kom till samhällenas 
psykologi, kunde han ej förbliva trogen sin
strängt vetenskapliga metod och han vågade ej
acceptera de slutsatser, till vilka denna metod
ledde honom. Således erkände han t. ex. att jorden
aldrig bort bliva privategendom. Ägaren av
jorden, profiterande av rätten att efter sitt behag
höja priset på jordhyran, kan förhindra brukarna
att därur utdraga allt det de skulle kunna erhålla
med hjälp av en intensiv kultur; eller, han kan
behålla jorden obrukad, avvaktande att priset på
hans jordhektar skall stiga till följd av det arbete
som göres runt omkring. Ett liknande system — 
Spencer skyndar sig att erkänna det — är skadligt 
för samhället. Men, påvisande detta onda i
det som rör jorden, vågar han ej göra samma
resonemang rörande andra hopade rikedomar — 
ej ens gruvor och dockor, mycket mindre då
verkstäder och fabriker.

Han höjde sin röst mot statens inblandning i
samhällets liv, och han gav t. o. m. en av sina
böcker en titel, som representerade ett helt
revolutionärt program: <i>Individen mot staten</i>. Men
så småningom, under förevändning att skydda
statens <i>beskyddande</i> funktion, rekonstituerar han
staten helt och hållet — precis likadan som den
nu finnes, föreskrivande den blott några svaga
begränsningar.

Man kan utan tvivel förklara dessa motsägelser
och många andra i samma riktning med att Spencer 
konstruerade sin filosofis sociologiska del
under inflytande av den engelska radikala rörelsen,
före innan han skrev naturvetenskapernas del.
Han utgav sin <i>Statique</i> 1851, d. v. s. i en tid
då det antropologiska studiet av mänskliga
institutioner ännu låg i sin vagga. Men i alla fall,
resultatet blev, att Spencer liksom Comte ej
företog studiet av institutionerna, utan förutfattade
idéer, tagna från ett annat område än vetenskapens. 
För övrigt, från det han anlände till
samhällenas filosofi, började Spencer att använda en
ny metod, den mest förrädiska av alla — 
metoden av likheter (analogier), varav han tydligen
ej gjört bruk i studiet av fysiska fakta. Och
resultatet blev att vi ända tills nu ej äga en
syntetisk filosofi, byggd efter samma metod i sina
bägge delar: Naturvetenskaperna och de
sociologiska vetenskaperna.

Man måste också säga att Spencer var den 
människa som var minst ägnad till studiet av
vildarnas primitiva institutioner. Beträffande dem,
överdrev han t. o. m. ett fel gemensamt för
flertalet engelsmän, — att ej kunna begripa andra
nationers seder och bruk. “Vi äro människor med
romersk rätt, under det att irländarna äro ett
folk med sedvanerätt; därför förstå vi dem ej“
— anmärkte en dag James Knowles, en mycket
intelligent och skarpsinnig man, till mig. Men
denna oförmåga att förstå en annan civilisation
än sin egen blir ännu tydligare då det rör sig
om, som engelsmännen säga “de lägre racerna“.
Det blev fallet med Spencer. Han var absolut
oförmögen att fatta vilden med hans respekt för
stammen, “blodshämnden“ betraktad såsom en
plikt av en Islandssagas hjälte, eller det rörliga,
kampuppfyllda, men därför så progressiva livet i
medeltidens städer. De begrepp om rätt som
mötas vid dessa skeden äro absolut främmande
för Spencer. Han såg däri ej annan än vildhet,
barbarism, grymhet, och han representerade däri
en tillbakagång från Auguste Comte, som hade
förstått medeltidens vikt i institutionernas progressiva 
utveckling — en idé, alltför mycket glömd
i Frankrike sedan dess.

Förövrigt — och detta misstag var mycket
allvarsammare — förstod Spencer, såväl som
Huxley och så många andra, “kampen för
tillvaron“ på ett helt och hållet falskt sätt. Han
föreställde sig den, ej blott som en kamp mellan
skilda djurarter (vargarna äta harar, många fåglar
leva av insekter etc.) utan även som en förbittrad
kamp för existensmedlen och för en plats på jorden, 
<i>mitt ibland varje art</i>, mellan en arts alla
individer. Denna sista kamp existerar visst ej i
de proportioner, som Spencer och så många
andra darwinister inbillade sig.


Ända till en viss punkt var Darwin själv
ansvarig för denna falska uppfattning av kampen
för tillvaron — men denna fråga kan ej diskuteras
här.<footnote>Se <i>Inbördes hjälp</i>. Över det sätt på vilket Darwin
blev förmådd att förändra sina meningar om detta ämne
och att mer och mer godkänna <i>miljöns direkta aktion</i> i
utvecklingen av nya arter, se mina artiklar om det naturliga
urvalet och den direkta aktionen i <i>Nineteenth Centry</i>, juli,
november och december 1910 och mars 1912. </footnote> Men det är säkert, att då Darwin tolv år
efter <i>Arternas ursprung</i> utgav <i>Människans
härstamning</i>, han redan fattade kampen för tillvaron
under en vidare och mer bildlig synvinkel än
kamp till ytterlighet mitt ibland varje art. Så
skrev han i sitt andra verk, att “de djurarter som
i sig innehålla det största antalet sympatiserande
individer ha de största chanserna att vidmakthålla
sig och lämna en stor avkomma,“ och han utvecklade 
den idéen att den sociala instinkten är, hos
varje djur, en starkare, mera permanent och aktiv
instinkt än instinkten om det individuella skyddet.
Det är ganska skilt från det “darvinisterna“ säga.

De kapitel Darwin ägnar åt detta i sin
<i>Människans härstamning</i> skulle ha kunnat bli en
utgångspunkt för utarbetandet av ett begrepp,
ytterligt rikt på konsekvenser, om de mänskliga
samhällenas natur och utveckling. Men de
passerade osedda. Det är blott 1879, som vi i ett
tal av den ryske zoologen Kessler finna ett
tydligt begrepp om det samband, som i naturen
finnes mellan kampen för tillvaron och den
inbördes hjälpen. — “För en arts <i>progressiva</i>
utveckling“, sade han, visande några exempel, “har
lagen om inbördes hjälp större betydelse än lagen
om kampen för tillvaron“.

Ett år senare gjorde Lanessan sin föreläsning
över <i>Kampen för tillvaron och associationen i 
</i>
<i>
kampen</i>, och vid samma tid utgav Büchner sitt
verk <i>Kärleken</i>, däri han visade <i>sympatiens</i>
betydelse bland djuren för att utveckla de första
moralbegreppen; men, stödjande sig isynnerhet på
familjekärleken och medlidandet, begränsar han
onödigtvis ramen för sina forskningar.

Det blev mig lätt att i <i>Inbördes hjälp</i> 1890,
bevisa och utveckla Kesslers idé och utsträcka
den till människan, baserande mig på exakta
observationer av naturen och på moderna forskningar 
rörande institutionernas historia. Inbördes
hjälpen är, i verkligheten, ej blott det mest
efektiva vapnet för varje djurart, i sin kamp för
tillvaron mot naturens fientliga krafter och andra
fientliga djur, utan den är även <i>det huvudsakliga
verktyget för den framåtskridande evolutionen</i>.
T. o. m. åt de svagaste djuren garanterar den
lång levnad (och, följaktligen hopning av erfarenhet), 
säkerhet för avkomman och intellektuellt
framsteg. Det gör att de djurslag som praktisera
den bästa inbördes hjälpen, ej blott leva längre
än de andra, utan de intaga även det första
rummet — var och en inom sin klass (insekter,
fåglar, däggdjur) — genom sin fysiska byggnads och
sin intelligens överlägsenhet.

Detta naturens fundamentalfaktum, hade Spencer 
ej märkt. Han accepterade, som en princip,
som ej behövde diskuteras — som ett axiom — 
kampen för tillvaron mitt ibland varje art:
kampen på liv och död, “med näbbar och klor“, för
varje stycke näring. Naturen, “färgad av
gladiatorernas blod“, såsom den engelske poeten
Tennyson föreställer sig den, blev hans bild av
djurvärlden. Det var ej förrän 1890, i en artikel i
<i>Nineteenth Century</i>, som han började att till en
viss punkt förstå betydelsen av inbördes hjälp
(eller snarare känslan av sympati) i djurvärlden 
och började att samla fakta och göra observationer 
i denna riktning. Men ända till sin död
förblev den primitiva människan för honom det
grymma djuret, som ej levde annat än för att
slita till sig grannens sista brödstycke.

Det är tydligt att Spencer, efter att som grund
för sina slutsatser tagit en så falsk premiss, ej
kunde uppbygga sin syntetiska filosofi utan att
inkomma i en hel serie av misstag.

*
</chapter>

<chapter name="VII. Lagens roll i samhället">
<h2><small>VII.

Lagens roll i samhället.</small></h2>

Spencer var förresten ej den ende som gjorde
dessa misstag. Trogen Hobbes fortfor hela det
nittonde århundradets filosofi att betrakta vildarna
som en skock grymma djur, vilka levde i små
isolerade familjer och sinsemellan slogs för födan
och honorna — tills en välgörande myndighet
kom till dem och införde ordning. T. o. m. en
naturalist som Huxley fortsatte att upprepa detta
Hobbes’ fantastiska påstående och förklarade (1885)
att människorna från början levde, kämpande “en
mot alla“, tills att, tack vare några av tidevarvets
“överlägsna“ individer, “det första samhället blev
grundlagt“ (se hans artikel: “kampen för tillvaron 
— naturens lag“). Vi se alltså att ej ens en
darwinistisk lärd som Huxley förstod att samhället, 
långt före människan, existerade hos djuren.
Så stark är en förutfattad fördom.

Om man söker att i minnet återkalla denna 
fördoms historia, finner man lätt att den har sitt
ursprung i religionerna. De hemliga förbunden
av trollkarlar, regnmakare och schamaner; senare
assyriska och egyptiska präster samt ännu senare
de kristna prästernas, ha alltid sökt inbilla
människorna att “världen är försjunken i synd“; att
endast den välvilliga mellankomsten av schamanen,
trollkarlen, den helige eller prästen hindrar det
ondas makt att bemäktiga sig människorna; att
endast de kunna utverka, att den onda
gudomligheten icke hemsöker människorna med alla
slags olyckor för att straffa dem för deras synder.

Den primitiva kristendomen försökte utan tvivel
försvaga denna fördom om prästen; men den
kristna kyrkan, som är grundlagd på själva
evangeliets ord om “den eviga elden“, gjorde allt för
att släcka den. Själva idéen om en guds son,
som kommer för att dö på jorden för att
återlösa mänsklighetens synder, bekräftar redan detta
sätt att se. Och det är precis detsamma som
senare tillät den “heliga inkvisitionen“ att
underkasta sina offer den mest förskräckliga tortyr och
att bränna dem vid sakta eld: den gav dem
således en chance till ånger, för att frälsa dem från
eviga lidanden. Förresten var det ej blott den
romersk-katolska kyrkan som handlade så: alla
kristna kyrkor, trogna samma princip, rivalisera
sinsemellan med att mellankomma med nya lidanden 
och nya fasor, för att bestraffa människorna
försjunkna i “synden". T. o. m. ännu tro
niohundranittionio människor på tusen, att naturliga
händelser — torka, jordbävningar och farsoter — 
sändas ovanifrån av någon gudomlighet, för att
återföra den syndiga mänskligheten på den rätta
vägen.

Samtidigt fortsätter staten i sina skolor och
universitet att underhålla samma tro på människans
naturliga perversitet. Att bevisa nödvändigheten
av en makt, ställd utom samhället och arbetande
på att inplanta moralelementen i samhället — med
hjälp av straff, pålagda för våldförandet av
“morallagen“ (vilken genom ett litet tricks
identifierats med den skrivna lagen); att övertyga
människorna att denna myndighet är nödvändig, det
är en fråga på liv och död för staten. Ty om
människorna började att tvivla på nödvändigheten
av att stärka moralprinciperna genom auktoritetens 
starka hand, skulle de snart förlora tron på
sina regeringars höga mission.

På detta sätt är hela vår religiösa, historiska,
juridiska och sociala uppfostran genomträngd av
den idéen att människan, om hon lämnades åt sig
själv, skulle bli ett grymt djur. Utan myndighet
skulle människorna äta upp varandra: det är ej
annat att vänta av “hopen“ än djuriskhet, allas
krig mot alla. Denna mänskliga hop skulle 
förgås om den ej hade sina utvalda — prästen,
lagstiftaren och domaren och dess hjälpare, polisen
och bödeln. Det är de som förhindra allas kamp
mot alla, som i människorna höja respekten för
lagen, lära dem disciplin och med säker hand
leda dem mot kommande tider, då de bättre
begreppen skola ha tillväxt i de “förhärdade
hjärtana“ och göra galge, spö och fängelse mindre
nödvändiga än de nu äro.

Vi skratta åt den kung som, då han gick i
landsflykt 1848, sade: “Mina stackars undersåtar!
utan mig, gå ni under!“ Vi skämta med den
engelske köpman som var övertygad att hans
landsmän härstammade från Israels förlovade stam
och därför voro bestämda att regera över de
“lägre racerna“.

Men återfinna vi ej samma överdrivna
självuppskattning hos alla nationer, hos den största
majoriteten av dem som lärt något?

Och dock leder det <i>vetenskapliga</i> studiet av
samhällenas och institutionernas utveckling oss till
helt skilda synpunkter. Det bevisar att de bruk
och vanor, som mänskligheten skapat i intresse
av inbördes hjälp, ömsesidigt försvar och fred i
allmänhet, alltid utarbetats av “hopen“ utan namn.
Och det är dessa seder som tillåtit människan,
liksom de nuvarande djurslagen, att överleva i
kampen för tillvaron. Vetenskapen visar oss att
mänsklighetens påstådda ledare, hjältar och
lagstiftare ej infört något annat än det som var
utarbetat i samhället av sedvanerätten. De bästa
av dem ha blott formulerat, stadfästat dessa
institutioner. Men det stora antalet av dessa
påstådda välgörare ha alltid sökt att, antingen
förstöra de institutioner av sedvanerätt, som
förhindrade bildandet av en personlig auktoritet, eller
att omarbeta dessa institutioner till sin egen eller
sin klass’ fördel.

Redan från den älsta forntiden, som förlorar
sig i istidens skuggor, lefde människorna i
samhällen. Och i alla dessa samhällen blevo en hel
serie av religiöst åtlydda bruk och institutioner
utarbetade för att göra det gemensamma livet
möjligt. Och senare, under hela den mänskliga
utvecklingen, har denna, den anonyma hopens
skapande kraft fortfarande utarbetat nya former
för samhällslivet, för inbördes hjälp, garantier för
freden, allt eftersom nya villkor framställts.

Å andra sidan visar den moderna vetenskapen
tydligt att lagen — vilken man framställt för oss
såsom av gudomligt ursprung eller kommande från
någon lagstiftares vishet — aldrig har gjort annat
än fixerat eller utbrett seder som förut existerat.
Alla antikens kodexer voro ej annat än samlingar

av seder och bruk, graverade eller skrivna för att
bevara kunskapen därom för kommande generationer. 
Men kodexen tillfogade alltid några nya regler,
i de rikas eller krigarnas intresse — regler som
bildade de första bruken av ojämlikhet och
slaveri, fördelaktiga för dessa minoriteter.

“Döda ej“, sade t. ex. Mose lag; “stjäl ej, bär
ej falskt vittnesbörd“. Men till dessa utmärkta
regler bifogade den: “Önska ej din grannes
hustru, ej heller hans slav, ej heller hans åsna“, och
legaliserade därigenom för lång tid slaveriet och
satte kvinnan på samma nivå som en slav eller
ett lastdjur. — “Älska din nästa“, sade senare
kristendomen; men skyndade sig att genom
aposteln Paulus mun tillägga: “Slavar, lyden edra
herrar“, och “ingen överhet som ej är av Gud“
— således <i>legaliserande</i> och <i>gudomliggörande</i>
skillnaden mellan herrar och slavar, och helgande
myndigheten av de uslingar som då regerade i
Rom.

T. o. m. Evangelierna, som lärde den sublima
idéen om förlåtelse, vilken är kristendomens
innersta väsen, talade dock om en hämmande gud,
och lärde därigenom hämden.

<tab>

Samma sak framställdes i de så kallade
“barbarernas“ kodexer: Gallernas, Longobardernas,
Allemannernas, Saxarnas, Slavernas, efter det romerska
kejsardömets fall. Dessa kodexer lagliggjode en
sed, utan tvivel ypperlig, som generaliserarde sig
vid denna tid: att betala en <i>ersättning</i> för sår eller
dråp, i stället för att praktisera lagen om
vedergällning (öga för öga, tand för tand, sår för sår,
död för död), som fordom varit allmän. Därigenom 
representerade barbarkodexerna ett framsteg
över vedergällningslagen, som dittills regerat i
stammen. Men på samma gång införde de också
människornas delning i klasser.

Så mycket ersättning, säga kodexerna, för en
slav (den betalades till hans herre), så mycket för
en fri man, och så mycket för en hövding — i
vilket fall ersättningen var så hög att den för
mördaren representerade livstids slaveri. Den
första idéen till dessa skiljaktigheter var utan
tvivel att familjen till en furste, fallen i ett slagsmål,
förlorade mycket mer än en vanlig fri mans familj
i fall dess familjeöverhuvud doge; följaktligen
borde den förra ha större ersättning än den
senare. Men genom att göra denna tidens sed till
<i>lag</i>, införde kodexen för alltid en delning av
människorna i klasser — och införde det så
grundligt att vi ännu ej äro befriade därifrån.

Och detta varseblives i alla tiders lagstiftning,
ända till våra dagars: den förflutna tidens förtryck
finner sig alltid förflyttat, genom lagen, till
efterföljande tid. Det persiska väldets förtryck
överflyttades till Grekland; Macedoniens till Rom; och
det romerska kejsardömets såväl förtryck och
grymhet som orientaliska tyranni överfördes till
de unga barbarstaterna och till den kristna
kyrkan. Med hjälp av lagen fastkedjas framtiden
med det förflutna.

Alla garantier, som voro nödvändiga för livet i
samhällena, alla former för samhälleligt liv i
stammen, byns och den medeltida stadens
egendomsgemenskap, alla de former av överenskommelser
mellan stammarna och senare mellan stads-republikerna, 
som tjänade till grundval för den internationella 
rätten, i korthet — alla former av
ömsesidigt stöd och försvar av freden, däri inbegripet
domstolen, juryn, utarbetades av den skapande
kraften hos massan utan namn; under det att alla
<i>lagar</i>, från de äldsta ända till våra dagars, alltid
sammansatts av två element: det ena stärkande
vissa livets sedvanliga former, erkända nyttiga
för alla, och det andra representerade ett tillägg
— ofta blott ett lömskt sätt att formulera bruket
— som hade till mål att inplanta och stärka
herrens, soldatens eller småkonungens auktoritet: att
styrka och helga denna auktoritet.

Därtill för oss det vetenskapliga studium av
samhällenas utveckling, som gjorts under dessa
sista fyrtio år av ett stort antal samvetsgranna
lärda. Det är sant att dessa lärda mycket ofta
ej själva vågat formulera så kätterska slutsatser,
som dem ni här läst, men den läsare som reflekterar 
kommer nödvändigtvis dit genom läsningen
av deras arbeten.

*
</chapter>

<chapter name="VIII. Anarkismens ställning till den moderna vetenskapen">
<h2><small>VIII.

Anarkismens ställning till den moderna
vetenskapen.</small></h2>

Vilken ställning intager således anarkismen i
det nittonde seklets stora intellektuella rörelse?

Svaret på denna fråga är redan givet i det vi
sagt i de föregående kapitlen. Anarkismen är en
världsuppfattning, baserad på en <i>mekanisk</i>
tolkning av fenomenen, som omfattar hela naturen,
däri inbegripet samhällenas liv. Dess metod är
naturvetenskapernas; och genom denna metod bör
varje vetenskaplig slutsats rättas. Dess tendens
är att grunda en syntetisk filosofi som innefattar
alla naturens fakta — däri inbegripet de
mänskliga samhällenas liv och deras ekonomiska,
politiska och moraliska problem — utan att göra de
misstag som Comte och Spencer gjort, av redan
anförda skäl.

Det är tydligt att anarkismen därigenom ger
andra svar och tar en annan ställning till alla
frågor som äro uppsatta av det moderna livet än
alla politiska partier och till en viss grad,
socialistiska partier som ännu ej skillt sig från gamla
metafysiska fiktioner.

Visserligen är utarbetandet av ett komplett
mekaniskt begrepp om naturen och de mänskliga
samhällena knappast påbörjat i sin sociologiska
del, som studerar samhällenas liv och utveckling.
Och dock bär det lilla som redan gjorts — stundom 
omedvetet — en karaktär som vi komma att
påvisa. I rättsfilosofien, i moralteorien, i den
politiska ekonomien och i studiet av folken och dess
institutioners historia, ha anarkisterna redan
bevisat att de ej nöja sig med metafysiska slutsatser,
utan söka en naturalistisk grund för sina
slutsatser.

De vägra att låta sig bedragas av Hegels,
Schellings eller Kants metafysik eller av den romerska
och kanoniska rättens utläggare, av statsrättens
lärda professorer eller av metafysikernas politiska
ekonomi — och de söka göra sig en tydlig
räkning med alla frågor uppväckta på dessa
områden, stödjande sig på en massa arbeten som gjorts
under dessa sista fyrtio eller femtio år.

Liksom de metafysiska begreppen om “Universell 
Ande“ o. s. v. nu övergivits av den materialistiska 
filosofien, och de embryon till generalisationer 
som finnas dolda bakom dessa ord översatts 
till konkret språk — på samma sätt försöka
vi att göra då vi nalkas samhällslivets fakta.

Då metafysikerna vill övertyga naturalisten att
människans intellektuella och själsliga liv försiggår 
enligt “Andens eviga lagar“, rycker naturalisten 
på axlarna och fortsätter tålmodigt studiet
av livets fenomen, av passionerna, av intelligensen, 
för att bevisa att alla kunna föras tillbaka
till fysiska och kemiska fenomen. Han söker att
upptäcka deras naturlagar.

Om man, efter Hegel, skulle säga till en
anarkist, att “all evolution representerar en tes, en
antites eller en syntes“ eller att “Rätten har som
mål införandet av Rättvisan som representerar den
Högsta Idéens materiella väsentliggörande“, eller
om man frågar honom vilket, enligt hans mening,
“Livets Mål“ är — skulle även han rycka på
axlarna och fråga: Huru är det möjligt att det, i
naturvetenskapernas nuvarande blomstring, ännu
finnas folk så gammalmodiga att de tro på dessa
högtidliga ord? efterblivna varelser som tala den
primitive vildens språk då han “antropomorfiserade“
naturen och föreställde sig den som en sak som
styres av varelser med mänskligt utseende?

Anarkisterna låta sig ej bedragas av dessa
“klingande ord“, emedan de veta att de alltid tjäna
till att dölja antingen okunnigheten — d. v. s.
ofullbordade forskningar — eller, det som är ännu
värre, vidskepelsen. Och de finna tydligt att
utvecklingen av samhällenas liv i verkligheten är
oändligt mycket mer sammansatt (och mera
intressant) än man skulle kunna tro om man dömer
efter dessa formler.

Vi ha nyligen ämnat tala om den dialektiska
metoden, som socialdemokraterna rekommendera
oss för att utarbeta det socialistiska idealet. Vi
godkänna ej denna metod, som förresten aldrig
användts i naturvetenskaperna. Denna metod
påminner den moderna naturalisten om någon
mycket gammal sak, lyckligtvis glömd av
vetenskapen för längesedan. Ingen av det nittonde
seklets upptäckter — inom mekaniken, astronomien,
fysiken, kemien, biologien, psykologien,
antropologien — har gjorts genom den dialektiska
metoden. Alla ha gjorts genom den induktiva
metoden — den enda vetenskapliga. Och emedan
människan är en del av naturen, emedan dess
personliga och samhälleliga liv också är ett
naturligt fenomen — på samma grund som
korsningen av en blomma eller utvecklingen av
samhällenas liv hos myror eller bin — finnes det inget
skäl att, övergående från blomman till människan
eller från en bäverby till en mänsklig stad,
övergiva den metod som hittills tjänat oss så väl, för
att söka en annan i metafysikens arsenal.

Den induktiva metoden, som vi använda i
naturvetenskaperna, har så väl bevisat sin makt, att
det nittonde seklet låtit vetenskaperna gå mer
framåt på hundra år än förut på två tusen. Och
då man i mitten på 1800-talet började att tillämpa
den på studiet av de mänskliga samhällena, stötte
man ej på något ställe där man var tvungen att
förkasta den, för att vända sig till medeltida
skolastik, återuppväckt av Hegel. Den har gjort ännu
mera. Då naturalisterna, betalande en tribut till
sin borgareuppfostran, ville lära oss: “Krossa den
som är svagare än ni; sådan är naturens lag!“
påstående sig stödja sig på darwinismens
vetenskapliga metod — blev det oss lätt att bevisa,
genom samma vetenskapliga metod, att de lärda
voro på fel väg: att en sådan lag ej fanns, och
att deras slutsatser ej voro vetenskapliga. Det
är likadant med det påstående som ville ha oss
att tro, att ojämlikheten i förmögenheterna är en
“naturlag“, och att den kapitalistiska utsugningen
representerar den mest fördelaktiga formen av
samhällelig organisation. Det är anpassandet av

naturvetenskapernas metod på ekonomiska fakta,
som tillåtit oss bevisa att borgarnas sociala
vetenskaps påstådda “lagar“ — däri inbegripet den
nuvarande politiska ekonomien — ingalunda äro
lagar, utan påståenden eller antaganden, som man
aldrig försökt att verifiera.

Ännu ett ord. Den vetenskapliga forskningen
blir ej fruktbringande annat än då den har ett
bestämt <i>mål:</i> då den företages med avsigt att
att finna ett svar på en tydlig, klart uppställd
fråga. Och ju bättre man ser sambandet mellan
den uppställda frågan och vår uppfattning av
universum, desto mer fruktbringande blir forskningen.

Nå väl, den fråga som Anarkismen uppställer,
kan uttryckas så: “<i>Vilka samhällsformer garantera 
för ett visst samhälle och för mänskligheten,
den största summa av lycka, och, följaktligen, av
livskraft?</i>“ — “Vilka samhällsformer tillåta bäst
denna summa av lycka att tillväxa och utveckla
sig — d. v. s. tillåter lyckan att bli fullständigast
och allmännast?“ Detta ha vi även givit formeln
av <i>framsteg</i>. Önskan att hjälpa utvecklingen i
denna riktning bestämmer anarkistens sociala,
vetenskapliga, artistiska etc. verksamhet.

*
</chapter>

<chapter name="IX. Det anarkistiska idealet och de föregående revolutionerna">
<h2><small>IX.

Det anarkistiska idealet och de
föregående revolutionerna.</small></h2>

Anarkismen är, såsom vi redan sagt, född av
det praktiska livets anvisningar.

Godwin, samtida till den stora revolutionen
1789—93, har med sina egna ögon sett huru
regeringsauktoriteten, skapad under och av
revolutionen, i sin tur blivit ett hinder för den
revolutionära rörelsens utveckling. Han kände även det
som passerade i England under skydd av
parlamentet: rofferi av kommunaljorden, försäljningen
av inbringande ämbeten, jakten på de fattigas
barn, av agenter rövade till arbetshusen som
genomreste hela England, och förda till Lancashires
fabriker, där de dogo i massa o. s. v. Godwin
förstod att en regering, om det så vore
jakobinernas “Republik, en och odelbar“, aldrig skulle
kunna genomföra den nödvändiga revolutionen —
social, kommunistisk revolution; att till och med
en revolutionär regering, blott genom att den är
vaktare av staten och de privilegier staten har att
försvara, snart blir ett hinder för revolutionen.
Han förstod och framkastade den anarkistiska
idéen att, för att revolutionen skall kunna segra,
måste människorna frigöra sig från sin tro på
Rätt, Auktoritet, Enhet, Ordning, Egendom och
andra vidskepelser, ärvda från ett slaviskt
förflutet.

Anarkismens andre teoretiker — Proudhon — 
upplevde den misslyckade revolutionen 1848.
Också han kunde med sina egna ögon se den
republikanska regeringens brott, på samma gång han
kunde övertyga sig om statssocialismens vanmakt.
Under de färska intrycken av vad han upplevat
skrev han sin <i>Idée generale sur la Révolution</i>
(Allmän idé om revolutionen) där han modigt
proklamerade anarkismen och upphävandet av staten.

I Internationalen slutligen mognade det anarkistiska 
begreppet också efter en revolution, d. v. s.
efter Pariserkommunen 1871. Den fullständiga
oförmågan hos kommunrådet, som förresten i
mycket rättvisa proportioner, innehöll representanter
för tidens alla revolutionära fraktioner (jakobiner,
blanquister och internationalister), såväl som
oförmågan hos Internationalens generalråd, som
residerade i London, och dess lika dumma som
skadliga anspråk att leda den parisiska rörelsen med
order från London, öppnade ögonen på ett stort
antal. Det förde många av Internationalens
medlemmar, däribland Bakunin, att tänka på det onda
av all slags auktoritet — vore den än så fritt
vald som kommunens och arbetarinternationalens
var.

Några månader senare visade Internationalens
generalråds beslut,<footnote>Beslutet att deltaga i den politiska valkampen och att
om möjligt ingå i parlamenten. <tab> <i>Öv. anm.</i> </footnote> fattat vid ett hemligt
sammanträde, sammankallat i London 1871, istället för
den årliga kongressen, olägenheterna av en
regering i arbetarassociationen ännu tydligare.
Efter detta olycksbringande beslut kastade sig
Associationens krafter, som dittills förenat sig i en
ekonomisk-revolutionär kamp arbetarunionernas
direkta kamp mot kapitalismen — i en politisk
och parlamentarisk valrörelse, där de ej kunde
annat än blekna och upplösas.

Detta beslut förde till öppen revolt av de
latinska federationerna och delvis av den belgiska
mot generalrådet i London; och från denna revolt
daterar sig den anarkistiska rörelse, som vi se
fortsättas till våra dagar.

Den anarkistiska rörelsen börjar således varje
gång under intrycket av någon stor praktisk
lektion. Den har sitt ursprung i själva livets
lärdomar. Men en gång börjad söker den att
omedelbart finna sitt uttryck och sin teoretiska,
vetenskapliga grund. Vetenskaplig, icke i den
meningen att få en obegriplig jargon eller att binda
sig vid gammal metafysisk, utan i den meningen
att finna sin grund i den naturalistiska
vetenskapen och bli en av dess avdelningar.

På samma gång arbeta anarkisterna på att
utarbeta sitt ideal.

Ingen kamp kan ha framgång om den förblir
omedveten om sitt mål. Ingen rasering av det
som existerar är möjlig, utan att, redan under
raseringstiden och under kampen, man inom sig
föreställer sig det som skall ta det nedrivnas plats.
Man kan ej en gång göra en teoretisk kritik av
det som existerar, utan att inom sig se en mer
eller mindre tydlig bild av det man vill ha i stället. 
Medvetet eller omedvetet tecknar sig <i>idealet</i>
alltid för den som kritiserar existerande
institutioner.

Det är så mycket mer fallet med en
handlingsmänniska. Att säga till människorna: “Förstören
först kapitalismen eller autokratien och vi skola
se vad vi skola sätta i stället“, skulle vara att
bedraga både sig själv och andra. Och aldrig
har man skapat en makt genom bedrägeri.
Under arbetet på att rasera enväldet i Ryssland
föreställde sig en del framtiden med en engelsk eller
tysk konstitution. Andra drömde om en
republik, kanske underkastad en sträng diktatur av
deras cirkel, eller en monarki-republik, såsom i
Frankrike, eller en federativ republik, såsom i
Förenta Staterna. Andra tänkte på en ännu större
begränsning av statsmakten: på en stor frihet åt
städerna, kommunerna, arbetareföreningarna och
alla slags grupper, sins emellan förenade.

Och varje anfall på kapitalismen har alltid
någon idé, bestämd eller svävande, av det som den
vill sätta i stället för den nuvarande borgarkapitalismen: 
Statskapitalism, eller någon slags
statskommunism eller slutligen en federation av mer
eller mindre kommunistiska associationer för
produktion, utbyte, konsumtion av det de erhålla av
jorden eller av det de fabricera.

Varje parti har sålunda sin uppfattning om
framtiden. Det har sitt ideal som tjänar till att
bedöma alla nationens ekonomiska och politiska
omständigheter och att finna aktionsmedel som
tillåter det att gå mot sitt mål.

Det är således naturligt att Anarkismen, ehuru
född av dagens strider, också har arbetat på att
utarbeta sitt ideal, och detta ideal, detta mål,
skiljer snart anarkisterna från alla politiska partier
och från en stor del av de socialistiska partierna,
som ha trott sig kunna bibehålla det gamla
romerska och kanoniska idealet om staten, för att
överflytta det till sina drömmars framtida
samhälle.

*
</chapter>

<chapter name="X. Anarkismen">

<h2><small>X.

Anarkismen.</small></h2>
</chapter>

<chapter name="Principer">
<h2><small>Principer.</small></h2>

Anarkisterna ha, som vi sagt, ledda av skilda
historiska, politiska och ekonomiska betraktelsesätt, 
såväl som av det moderna livets lärdomar,
kommit till en samhällsuppfattning, som skiljer sig
betydligt från alla politiska partiers, som gå ut
på att låta dem själva komma till makten.

Vi föreställa oss ett samhälle, i vilket
förhållandet mellan dess medlemmar icke längre är
reglerat genom lagar — ett arv från ett förflutet av
förtryck och barbari — eller av några myndigheter, 
antingen de äro valda eller genom arv
kommit i besittning av sin makt, utan genom
ömsesidiga överenskommelser, fritt ingångna och
alltid återkalleliga, och genom seder och bruk, även
de införda genom fri överenskommelse. Dessa
seder böra emellertid ej förstenas och kristalliseras 
av lagen eller vidskepelsen; de böra vara i
ständig utveckling, rätta sig efter nya behov och
vetenskapens framsteg och upptäckter och ett allt
mer och mer rationellt och upphöjt socialt ideal.

Alltså, ingen myndighet som påtvingar andra
sin vilja. Intet styrande av den ena människan
genom den andra. Intet stillestånd i livet, en
ständig evolution, ibland hastigare, ibland
långsammare, alldeles som i naturen. Handlingsfrihet
lämnad åt individen att utveckla alla sina
naturliga egenskaper, sin <i>individualitet</i> — det
karaktäristiska som kanske finns hos honom, hans
personlighet. Med andra ord, inga handlingar
<i>påtvingade</i> individen under hot om ett socialt straff,
av vad slag det än må vara, eller om en
övernaturlig, mystisk hämnd: samhället begär
ingenting annat af individen, än det han fritt går in
på, i samma ögonblick som det skall utföras. På
detta sätt få vi fullständig jämlikhet i rättigheter
för alla.

Vi erkänna således ett samhälle av jämlikar,
utan något som helst tvång, och trots denna
frånvaro av tvång, frukta vi ingalunda att några
enstaka individers anti-sociala handlingar skall taga
några omfattande proportioner. Ett samhälle av
fria människor skall bättre kunna akta sig därför
än våra nuvarande, som anförtror bevakningen av
sin samhällsmoralitet åt polisen, spioner, fängelser
— brottslighetens högskolor — åt 
bagnouppsyningsmän, bödlar och deras leverantörer. Det
skulle isynnerhet kunna <i>förebygga</i> anti-sociala
handlingar.

Det är tydligt, att det hittills aldrig har funnits
ett samhälle som praktiserat dessa principer. Men
i alla tider har mänskligheten visat en tendens
mot dess förverkligande. Varje gång som vissa
delar av samhället för en viss tid lyckats störta
de myndigheter, som förtrycka dem, eller utplåna
de ojämlikheter som införts (slaveri, autokrati,
vissa kasters eller klassers regering); varje gång
som en ljusglimt av frihet och jämlikhet brutit
fram i samhället, har folket, de förtryckta sökt
att sätta i praktik, om ej annat än delvis, dessa
principer.

Vi kunna följaktligen säga att Anarkismen är
ett visst samhällsideal, väsentligt skilt från det
som hittills prisats av filosofer, lärda och
politiska män, som alltid haft anspråk på att regera
människorna och giva dem lagar. Oftast blef den
massornas, mer eller mindre medvetna, ideal,
aldrig de privilegierades.

Och dock skulle det vara falskt att säga, att
detta samhällsideal är en <i>utopi</i>, emedan man i
vanligt språk vid ordet “utopi“ fäster något som
ej kan förverkligas.

Ordet utopi borde ej tillämpas på andra
samhällsuppfattningar än de, som blott baserats på
vad en författare finner <i>önskvärt</i> i <i>teoretisk</i>
synpunkt; och ej på uppfattningar, baserade på
<i>observation</i> av det som redan utvecklats i samhället.
Sålunda måste man i utopiernas antal inrangera
Platons Republik, påvarnas dröm om Världskyrkan, 
det Napoleonska kejsardömet, Bismarcks
drömmar och poeternas Messianism, som väntar
på ankomsten av en frälsare medförande till jorden 
pånyttfödelsens stora idéer. Men det skulle
vara falskt att tillämpa ordet utopi på Anarkismens 
förutsägelser, stödda som de äro på <i>studiet
av de tendenser som redan visa sig i samhällets
utveckling</i>. Här utgå vi från utopiska
förutsägelser för att ingå på vetenskapens område.

Beträffande oss, är det så mycket mer falskt
att tala om utopi, som de tendenser vi påpekat
redan spelat en mycket betydande rol i
civilisationens historia, ty <i>de gåvo ursprunget till
Sedvanerätten, en rätt som dominerade i Europa under
femtonde och sextonde seklet</i>.  Dessa tendenser
framträda nu ånyo i de civiliserade samhällena,
efter att under mer än tre sekler gjort
erfarenheter av staten. Det är på denna observation,
vars betydelse ej undgår historikern, som vi stödja
oss, då vi i anarkismen se ett realiserbart ideal.

Man säger oss tvivelsutan, att det är långt från
idealet till dess förverkligande. Men på detta
svara vi med att påminna, att man i slutet på
1700-talet — vid samma tid som Förenta Staterna
konstituerades — betraktade såsom en absurd idé
att vilja konstituera ett statssamhälle annat än
som monarki. Och dock bevisa Amerikas, såväl
som Frankrikes, republiker att “utopisterna“
ingalunda voro bland republikanerna, utan bland
monarkisterna.

“Utopisterna“ blevo dessa, som, ledda blott av
sina <i>önskningar</i>, ej ville hålla räkning med de nya
<i>tendenser</i>, som visade sig — dessa som tillade
alltför mycket stabilitet åt saker i det förflutna,
utan att fråga sig om de ej endast voro resultat
av vissa tidvisa historiska förhållanden.

<tab>

Vi ha i början på denna studie omnämnt, att
då man studerar den anarkistiska idéen, finner
man till den ett dubbelt ursprung: å ena sidan
kritik av de hierarkiska organisationerna och av
alla autoritära begrepp i allmänhet, och å andra
sidan analys av de tendenser som visar sig i
mänsklighetens progressiva rörelser — i det
förflutna, och i synnerhet i modern tid.

Från den äldsta stenåldern ha människorna måst
varsebliva de olägenheter som uppstodo då de
läto några bland sig förvärva en personlig
myndighet, t. o. m. då det var de intelligentaste,
modigaste eller visaste. Också ha våra förfäder,
från älsta tider, arbetat på att utveckla
institutioner som tilläto dem att kämpa mot grundandet
av en dylik myndighet. Deras stammar, klasser,
senare bykommunen, medeltidens gillen (gillen för
umgänge, för hantverkare, konstnärer, köpmän,
jägare etc.) och slutligen den fria staden från
tolfte till sextonde seklet, äro institutioner
uppväckta av folket — ej av ledarna, för att göra
motstånd mot en myndighet, som man såg
förvärvas, antingen av främmande erövrare eller av
klassens, stammens eller stadens egna individer.

Samma tendens hos folket visades i de
religiösa rörelser i hela Europa, vid Hussiter-upproret
i Böhmen och hos Vederdöparna, som blevo
föregångare till Reformationen.

Senare, 1793—94, visade sig samma tankar och
handlingsriktningar i “sektionernas“ anmärkningsvärt 
oberoende och konstruktiva handlingar. Och
ännu senare återfinna vi samma tendens i
arbetarunionerna, som bildades i England och
Frankrike då den moderna industrien började att
utvecklas — oaktat de drakoniska lagar, som
hindrade dessa unioner. Även här återfinna vi samma
folkliga andas verk, sökande att försvara sig,
denna gång mot kapitalisterna.

*
</chapter>
<chapter name="De anarkistiska idéerna hos de gamle; i medeltiden — Proudhon — Stirner">
<h2><small>De anarkistiska idéerna hos de gamle; i
medeltiden. — Proudhon. — Stirner.</small></h2>

De folkliga rörelserna med en anarkistisk
karaktär kunde ej underlåta att giva eko i
litteraturen. Och vi återfinna verkligen anarkistiska idéer
hos antikens filosofer, i synnerhet hos Lao-tse i
Kina och hos några av de äldsta grekiska
filosoferna, såsom Aristippos och cynikerna, såväl som
hos Zenon och vissa stoiker. Och dock, emedan
den anarkistiska andan fick sitt upphov
huvudsakligen i massorna och ej ibland den lilla
aristokratien av lärda, som känner föga sympati för
folkrörelserna, söka tänkarna vanligen ej att utdraga
den idé, som inspirerade dessa rörelser. I alla
tider ha filosofer och lärda föredragit att gynna
regeringstendensen och den hierarkiska disciplinen.
Från vetenskapernas gryning blev regeringskonsten 
deras favoritstudium, och därför är det
ingenting att förvåna sig över att filosofer med
anarkistisk tendens blevo så sällsynta.

Och dock var den grekiske stoikern Zenon en
av dem. Han predikade fri gemenskap, utan
regering, och opponerade sig mot regeringsutopien
— Platons <i>Republik</i>. Redan Zenon påpekade den
instinkt av sällskaplighet, som naturen, enligt hans
mening, utvecklat i motsättning till den egoistiska
instinkten om individens självbevarelse. Han
förutsåg en tid då människorna förenade sig över
alla gränser och konstituerade “Kosmos“,
Universum — en tid då de icke mer skulle ha
behov av varken lagar, domstolar, tempel eller
pengar för att sinsemellan utbyta sina tjänster. Dessa
uttryck likna, som det synes, på ett frappant sätt
de som anarkisterna nu använda.<footnote>Se om Zenon professor G. Adlers verk <i>Geschichte des
Socialismus und Kommunismus von Plato bis zur Gegenwart</i>,
del I, 1899. </footnote>


Biskopen av Alba, Marco Girolamo Vida,
bekände sig 1553 till liknande idéer mot staten,
mot dess lagar och dess “högsta orättvisa“.<footnote>D:r E. Nys, <i>Récherches sur l’historie de l’économie
politique</i>, 1898, s. 222. </footnote>
Man möter samma idéer även hos hussiterna
(isynnerhet hos Chelcicki, i femtonde seklet) och
de första vederdöparna, såväl som hos deras
efterföljare i nittonde seklet — rationalisterna i
Armenien.

Rabelais i första hälften av sextonde seklet,
Fénelon mot slutet av sjuttonde och isynnerhet
encyklopedisten Diderot i andra hälften av
1700-talet, utvecklade samma idéer, som, såsom vi sagt,
funno några praktiska tillämpningar under den
stora revolutionen.

Men det blev engelsmannen William Godwin,
som 1793 först förklarade anarkismens ekonomiska 
och politiska principer i sin <i>Forskningar
rörande den Politiska Rättvisan</i>. Han använde icke
ordet <i>Anarki</i>, men han förklarade mycket väl
dess principer, i att anfalla lagarna, bevisande
statens onyttighet och sägande att det är blott
genom avskaffande av domstolarna, som man
lyckas införa den sanna <i>rättvisan</i> — den enda
verkliga grunden för varje samhälle. — I det som rör
egendomen fordrar han kommunism.<footnote>Man finner detta i första upplagan, utgiven 1793, i två
volymer i 4:o. I andra upplagan 1796, två volymer i 8:o,
har han, efter den engelska regeringens förföljelser mot hans
vänner, borttagit sina kommunistiska synpunkter och mildrat
det han skrivit mot staten och regeringen. </footnote>

<tab>

Proudhon blev den förste att använda ordet
<i>Anarki</i> (ingen regering), och att giva en sträng
kritik av människornas onyttiga ansträngningar
att skaffa sig en regering som kan hindra de
mäktiga att behärska de svaga och ändå stå
under regeringens kontroll. De onyttiga försök som
gjorts därtill i Frankrike sedan 1793 för att
införa en konstitution som svarade mot detta mål,
och 1848-revolutionens misslyckande, gav honom
rika ämnen för denna kritik.

Fiende till alla former av statssocialism, varav
denna tids (trettio- och fyrtiotalen) kommunister
blott var en fraktion, kritiserade Proudhon med
styrka alla planer till revolution i denna riktning.
Och med att taga som grund Robert Owens
system om “arbetspoletter“, utvecklade han
begreppet om “mutuellismen“, som skulle göra all
politisk regering onödig.

Alla varors bytesvärde skulle, sade han, kunna
mätas genom den arbetsmängd som var
nödvändig för att framställa varje vara, alla byten skulle
kunna göras med tillhjälp av en nationalbank, som
i betalning mottog arbetspoletter. Ett Clearing
House, som nu alla banker ha, skulle för varje
dag fastställa balansen mellan införseln och
utbetalningarna inom nationalbankens alla avdelningar.

Tjänsterna som på detta sätt byttes mellan
skilda personer skulle bli <i>lika gällande</i>. För
övrigt skulle nationalbanken vara i stånd att till
produktions-associationerna låna de summor som
äro nödvändiga för deras produktion — icke mer
i penningar, utan i arbetspoletter; och dessa lån
skulle vara utan ränta, emedan det räcker med
en proc., eller t. o. m. mindre, att betäcka
administrationskostnaderna. I dessa villkor av <i>lån utan
ränta</i>, skulle kapitalismen förlora sin skadliga
karaktär: den skulle ej mera kunna användas som
ett verktyg för exploation. Proudhon utvecklade
nog vidlyftigt sitt mutuellistiska system för att
bekräfta sina anti-regerings- och anti-statsidéer.
Proudhon har möjligen ej känt sina engelska
föregångare, men faktum är att den mutuellistiska
delen av hans program redan 1824 blivit utvecklat 
i England av William Thompson (som innan
han blev kommunist, var mutuellist) och
Thompsons efterföljare John Gray (1825—31), Hodgskin
(1825—32) och J. T. Bray (1839). Dessa
författare ha visserligen ej formulerat Anarkismen,
såsom Proudhon och hans efterföljare gjort, men
— såsom den engelske professorn Faxwell
anmärker i sin Introduktion i den engelska
översättningen av A. Mengers anmärkningsvärda arbete,
<i>Le Droit au produit intégral du travail</i> (Rätten
till hela avkastningen av arbetet), Wien 1886 — 
en ström av anarkistiskt tänkande lät sig förnimma
i hela den engelska socialismen under dessa år.

I Förenta staterna representerades samma
tendens av Josiah Warren, som, efter att ha tagit
del i Robert Owens koloni “New Harmony“,
vände sig mot kommunismen och 1827 i Cincinnati
grundade en “dépôt“ <i>(store)</i>, där produkterna
byttes på basen av värdet, mätt genom
arbetstimmarna, och <i>labour cheques</i>, d. v. s.
“arbetspoletter“. Liknande institutioner existerade ännu
1865 under namn av <i>Equity Stores</i>, <i>Equity Village</i>
och <i>House of equity</i>.

Samma idéer om byte baserat på värdets
mätande genom den arbetsmängd, som erfordras för
att framställa varje sak, propagerades i Tyskland
1843 och 1845 av Moses Hess och Karl Grün,
vilka även bekämpade Weitlings autoritära
kommunistiska läror.

Å andra sidan, också i fullständig motsättning
till Weitling, som hade många anhängare bland
de tyska arbetarna, utgav en tysk hegelian, Max
Stirner (Johann Kaspar Schmidt var hans verkliga
namn) 1845 ett verk, “Den ende och hans egendom“, 
som blev återupptäckt, så att säga av J. 
H. Mackay och gjorde så mycket buller i våra
anarkistiska kretsar, där det betraktades som ett
manifest för de individualistiska anarkisterna.

Stirners verk är en revolt mot staten och mot
det nya tyranni, som skulle införas om den
autoritära kommunismen skulle lyckas vinna insteg.
Resonerande som en sann metafysiker av Hegels
skola, proklamerar Stirner “Jagets“ återupprättande
och “Individens överhöghet“, och kom så att
predika “A-moralismen“ (ingen moral) och “Egoisternas 
association“.

För övrigt är det tydligt att — såsom redan
anarkistiska skriftställare framhållit och nyligen den
franske professor V. Basch i sitt intressanta verk,
<i>Den anarkistiska individualismen: Max Stirner</i>
(1904) — denna slags individualism fordrande “full
utveckling“ — icke mer för samhällets alla
medlemmar, utan blott för dem som betraktas som
mest begåvade, utan att tänka på <i>allas</i> utveckling 
— ej är annat än en maskerad tillbakagång
mot det monopol av uppfostran som nu finnes för
ett litet antal ädlingar och borgare, under statens
överhöghet. Det är “rätt till hel utveckling“ för
en minoritet av privilegierade.

Men ett liknande monopol skulle ej kunna
vidmakthållas utan att bli beskyddat av en
monopolitisk lagstiftning och tvång, organiserad i staten
— det som gör att dessa individualisters begäran
ej är annat än en tillbakagång mot den idé om
staten och auktoritet, som de så väl kritiserat.
Deras ställning är således samma som Spencer’s
eller den skola av ekonomer, känd under namn
av Manchesterskolan, som också började med en
sträng kritik av staten, men slutade med att till
fullo erkänna dess funktioner, för att underhålla
egendomsmonopolet, varaf staten alltid varit den
sanne beskyddaren.

*
</chapter>
<chapter name="XI. Anarkismen (forts.)">
<h2><small>XI.

Anarkismen (forts.).</small></h2>
</chapter>

<chapter name="De socialistiska idéerna i Internationalen — Autoritära och mutuellistiska kommunister">
<h2><small>De socialistiska idéerna i Internationalen. — 
Autoritära och mutuellistiska kommunister.</small></h2>

Vi ha omnämnt utvecklingen av den anarkistiska 
idéen, från den franska Revolutionen och
Godwin till Proudhon. Dess följande utveckling
fullbordades inom den stora Internationella
Arbetareassociationen, som ingav arbetarna så många
förhoppningar och bourgeoisien så mycken fasa
under åren 1868—70.

Att denna Association ej grundats av Marx,
som marxisterna påstå, är tydligt. Det blev
resultatet av ett möte mellan franska arbetare,
komna för att besöka den andra Världsutställningen
i London 1862, och representanter för de
engelska arbetarunionerna <i>(Trade unions)</i>, med vilka
några engelska radikaler förenat sig. De då knutna
banden blevo hårdare tilldragna vid ett
sympatimöte för Polen 1863, och Associationen
grundades definitivt följande år.<footnote>I redogörelserna för generalrådets sammanträden den
13 och 20 mars 1878, finner jag spåren av en intressant
debatt. Eccarius, en av Internationalens grundare, ville att
man i ett upprop av Rådet skulle upphäva en mening, som
sade att Internationalen hade sitt upphov från Världsutställningen 
1862, och ersätta den med dessa ord: “Inspirerade
av denna nödvändighet, avslöto de franska och engelska
arbetarna 1863, förenade av sina sympatier för Polen, en
allians i sociala och politiska syften, och resultatet av denna
allians blev grundandet av Arbetarnas Internationella
Association i september 1864.“ Detta gav upphov till en
animerad diskussion följande vecka, den 20 mars, under vilken
Jung, som tagit del i Internationalens grundande och var
en verksam medlem av Generalrådet, fastslog att Internationalen 
i verkligheten drar sitt ursprung från utställningen 1862. </footnote>

Redan 1830 hade Robert Owen försökt att
organisera en “Alla arbetares internationella Union“,
på samma gång som den Stora Nationella Unionen 
av Arbetare (<i>The Great National Trades Union</i>)
grundades i England.

Men idéen måste övergivas på grund av de
förföljelser som av engelska regeringen riktades mot
Nationalunionen. Och dock var idéen ej förlorad.
Den glödde under askan i England; den fann
anhängare i Frankrike, och efter 1848-revolutionens
misslyckande, överflyttades den av franska
landsflyktiga till Förenta Staterna och propagerades
där i en tidning, <i>Internationalen.</i>

De franska arbetare, som 1862 kommo till
London, voro i allmänhet mutuellister, och av de
engelska Trades-unionisterna tillhörde de flesta
Robert Owens skola, den engelska “Owenismen“
räckte handen till den franska “Mutuellismen“ — 
och resultatet blev skapandet av en stark
internationell <i>arbetar-</i>organisation, för att bekämpa
arbetsgivarna på det ekonomiska området och för
att, en gång för alla, bryta med de rent politiska
radikala partierna.<footnote>Se W. Tcherkésoff, <i>Précurseurs de l’Internationale</i>
(Internationalens föregångare), Brüssel 1899. </footnote>

Denna union av tidens två viktigaste
socialistiska riktningar fann i Marx och andra ett stöd
för kvarlevorna av Barbés och Blanquis hemliga
sällskap, som hade sitt ursprung från Babeufs
konspiration.

<tab>

Läsaren har i ett föregående kapitel (det 5:e)
sett huru åren 1856—62 utmärktes av ett
beundransvärt uppsving inom naturvetenskaperna och
filosofien. Under dessa år var det även ett nästan
allmänt uppvaknande av de radikala idéerna i
Europa och Amerika. Dessa två rörelser uppväckte
även arbetarmassorna, som började att förstå, att
det ålåg dem själva att förbereda arbetarerevolutionen. 
Världsutställningen 1862 föreställde en
stor fest för världsindustrien, som blev en ny
utgångspunkt i Arbetets kamp för sin frigörelse,
och nu måste Internationalen, högt meddelande
sin brytning med alla gamla politiska partier och
arbetarnas beslut att själva taga hand om sin
befrielse, nödvändigtvis framkalla ett djupt intryck.

Internationalen började också hastigt att
utbreda sig i de latinska länderna. Dess
kampstyrka blev snart hotande; och dess Federationers
och hela Associationens årliga kongresser erbjödo
arbetarna tillfälle att diskutera idéerna om vad
som skulle bestå och huru man skulle kunna
förverkliga den sociala revolutionen. De stimulerade
också arbetarmassornas skapande kraft till att
forska över nya grupperingsformer för produktion,
konsumtion och byte.

Överallt väntade man att en stor europeisk
revolution snart skulle utbryta. Och dock fanns
det ingen idé, varken om de <i>politiska former</i>,
som revolutionen skulle kunna taga, eller om de
steg, som skulle vara att göra. Däremot möttes
i Internationalen flera riktningar, motsatta
socialismen.

Associationens dominerande idé var <i>Arbetets
direkta kamp mot Kapitalet på det ekonomiska
området</i> — d. v. s. Arbetets frigörelse, icke
genom en lagstiftning, i vilken bourgeoisien tager
del, utan genom att arbetarna själva tilltvinga sig
medgivanden av kapitalisterna och tvingar dem
att en dag definitivt kapitulera.

Men <i>huru</i> skall arbetarnas befrielse från det
kapitalistiska oket fullbordas? <i>Vilken ny
organisationsform</i> för produktion och byte skall den ta?
Därom voro socialisterna 1864—70 lika delade
som de voro tjugu år förut, då representanter för
olika skolor möttes i Republikens Konstituerande
Församling i Paris 1848.

Såsom, sina föregångare 1848, vars önskningar
Considérant så väl sammanfattat i sin bok, <i>Le
Socialisme devant le Vieux Monde</i> (Socialismen
inför den gamla världen), kunde Internationalens
socialister ej förena sig under en enda läras fana.
De svängde mellan flera lösningar, och ingen var
nog riktig eller nog tydlig att förena dem; så
mycket mer som även de mest avancerade bland
dem ännu ej brutit med respekten för kapitalet
och auktoriteten.

Betrakta således en smula dessa olika
riktningar.

Först var det ett direkt arv från den stora
Revolutionens Jakobism — och från Babeufs
sammansvärjning — d. v. s. de franska
kommunisternas hemliga sällskap (Blanquisterna) och de tyska
kommunisterna (<i>Kommunisten-Bund</i>). Bägge levde
på traditioner från 1793:s vilda jakobism. Man
vet, att de 1848 drömde om att en dag erövra
den politiska makten i staten, till följd av en
sammansvärjning — <i>kanske med tillhjälp av en
diktator</i> — och efter mönster av de jakobinska
samhällena 1793 införa “proletariatets diktatur“.
Denna diktatur skulle, tänkte de, föreskriva
kommunismen med hjälp av lagstiftning.

Att förbli egendomsägare skulle, med tillhjälp
av alla slags restriktionslagar och skatter, vara så
svårt, att egendomsägarna snart skulle bli glada
att befrias från sin egendom och ge den till
staten. Och så skulle “arbetararméerna“ sändas ut
för att odla fälten; och den industriella
produktionen, skött även den av staten, skulle
organiseras på samma halft militära sätt.<footnote>Det är intressant att påminna sig, att liknande idéer
om statsagrikultur, med arbetararméer, mycket utspridda vid
denna tid, också prisades av Napoleon III — då han
pretenderade på att bli republikens president — i ett flygblad,
“Fattigdomens avskaffande“. </footnote>

Samma idéer voro utspridda vid tiden för
Internationalens grundande och de fortsatte att
cirkulera ännu mycket senare: i Frankrike bland
Blanquisterna, i Tyskland hos Lassallianerna och
socialdemokraterna.

Å andra sidan voro anhängarna av Robert
Owen diametralt motsatta dessa jakobinska idéer.
De vägrade absolut att ta sin tillflykt till
regeringsmakten, och räknade isynnerhet på
arbetarföreningarnas (<i>Trades unions</i>) aktion för att göra
revolution och införa ett socialistiskt samhälle.
De engelska Owenisterna ville ej kommunism;
men de fäste, liksom de franska fourieristerna, en
stor vikt vid kommunerna och fritt konstituerade
grupper sins emellan förenade, som i gemensamhet 
ägde jorden och verkstäder, såväl som depôter
för det som deras medlemmar producerade. De
arbetade, antingen gemensamt eller var för sig — 
enligt produktionens behov, och ersättningen för
arbetet i kommunen eller gruppen, såväl som för
utbytet mellan kommunerna, utgår i <i>arbetspoletterna</i>. 
Dessa representera den mängd av arbetstimmar 
som var och en givit på jorden eller i
verkstäderna som tillhöra kommunen. Eller också
betalas man av kommunen för de varor som
fabricerats individuellt och förda till de kommunala
bytesdepöterna.

Samma idé om ersättning i arbetspoletter
accepterades, som vi sett, av Proudhon och
Mutuellisterna. Också de förkastade statsmaktens
mellankomst i det samhälle som skulle uppstå av
revolutionen. De sade att det som denna dag
representerar statens funktioner i ekonomiskt
hänseende då skulle bli onyttiga, alla utbyten skulle
göras med tillhjälp av folkbankerna och
diskontkontoren (Clearing houses), under det att
uppfostran, sanitära arrangemang, nödvändiga företag,
kommunikationsmedel etc. skulle läggas i de
oberoende kommunernas händer.

Samma idé om arbetspoletter, i stället för
pengar vid alla utbyten, men följd av idéen om
<i>Staten ägare av all jord, gruvor, järnvägar,
fabriker etc.</i>, propagerades 1848 av två anmärkningsvärda 
skriftställare (ända tills nu envist ignorerade
av socialisterna) Pecqueur och Vidal, som gåvo
sitt system namnet <i>Kollektivism</i>. Vidal var
sekreterare för Luxemburgkommissionen, och Pequeur
skrev vid denna tid en hel avhandling om detta
ämne. Han utvecklade där sitt system i detalj
— t. o. m. under form av lagar, som vore
tillräckligt för den Lagstiftande Församlingen att
antaga, för att, enligt hans mening, fullborda den
sociala revolutionen.

Vid tiden för Internationalens grundande
tycktes Vidal’s och Pecqueur’s namn vara glömda
t. o. m. av sina samtida, men deras idéer om den
sociala organisationen voro utbredda och de blevo
propagerade, såsom en ny upptäckt, under namn
av “Vetenskaplig socialism“, “Marxism“ eller
“Kollektivism“.

*
</chapter>

<chapter name="De socialistiska idéerna i Internationalen — Saint-Simonismen">
<h2><small>De socialistiska idéerna i Internationalen. —
Saint-Simonismen.</small></h2>

Vid sidan om de skilda socialistiska skolor vi
omnämnt, voro även den Saint-Simonistiska skolans
idéer utbredda. Efter att ha haft ett starkt grepp
över andarna före 1848, utövade den ännu ett
djupgående inflytande på Internationalens
medlemmar.

Ett stort antal av lysande skriftställare och
tänkare, politiker och historiker hade under
1830-och 40-talen mottagit ett starkt inflytande av
Saint-Simonismen. Här räcker det att nämna Auguste
Comte i filosofien, Augustin Thierry bland
historikerna och av ekonomerna Sismondi. Alla tidens
samhällsreformatorer undergingo inflytande av
denna skola.

De säga att mänsklighetens framsteg hittills
bestått i att förvandla slaveriet till livegenskap och
livegenskapen till lönarbete. Men den tid skall
komma då det blir nödvändigt att i sin tur
avskaffa lönarbetet. Och med detta skall även det
individuella ägandet av det som är nödvändigt
för produktionen försvinna. Man får ej i denna
förändring se en omöjlig sak, sade de, emedan
egendomen och auktoriteten redan undergått så
många modifikationer och de nya modifikationer,
som nu krävas skola nödvändigtvis fullbordas.

Avskaffandet av privategendomen kan göras så
småningom, med tillhjälp av en serie åtgärder,
vartill redan den Stora Revolutionen tagit
initiavet. Dessa åtgärder skulle — t. ex. genom stora
arvskatter — tillåta staten att tillägna sig en
alltjämt växande del av ägodelar överflyttade från en
generation till en annan. Det individuella arvet
skulle således förminskas och sluta med att
försvinna — emedan de rika själva skulle varsebliva
de fördelar de skulle ha av att övergiva ett
privilegium tillhörande en förfluten civilisation. Och
då borde de rikas frivilliga övergivande av
egendomen och det lagliga avskaffandet av arvet
konstituera den Saint-Simonistiska staten, ägare av

jord och industri, högsta regulator av arbetet och
chef och absolut styresman för de tre
funktionerna: Konst, Vetenskap och industri.<footnote>Man finner hos Victor Considérant, <i>Le Socialisme
devant le Vieux Monde</i>, 1848, en utmärkt framställning av de
skilda skolorna. </footnote>

Var och en, som arbetar i en av dessa tre
grenar, skulle således bli <i>tjänsteman</i> i den
Saint-Simonistiska staten, vars regering skulle
sammansättas av en hierarki av de “bästa männen“ — de
bästa i vetenskap, konst och industri.

Distributionen av produkterna skulle göras
enligt formeln: <i>Till var och en efter hans förmåga.</i>

Vid sidan om dessa framtidsförutsägelser, gav
den Saint-Simonistiska skolan och den positiva
filosofien, som har sitt ursprung därur, det
nittonde seklet flera mycket betydande historiska
arbeten, i vilka ursprunget till auktoriteten,
privategendomen och staten diskuterades på ett
verkligt vetenskapligt sätt. Dessa verk behålla ända
tills nu sitt fulla värde.

På samma gång gjorde Saint-Simonisterna en
sträng kritik över Adam Smith’s och Ricardo’s
klassiska skolas politiska ekonomi, som senare blev
känd under namn av “Manchesterskolan“ och som
predikade “statens avhållelse från inblandning“.

Men under det att de således bekämpade
principen om den industriella individualismen och
konkurrensen, gjorde Saint-Simonisterna samma
misstag som de förut bekämpat, då de kritiserade
militärstaten och dess hiearkiska klasser. De
slutade med att själva erkänna statens 
allsmäktighet, och de baserade sitt system — såsom
redan Considérant anmärkt — på ojämlikhet och
auktoritet, såväl som på en hierarki av
administratörer. De kommo till t. o. m. så långt att de 
gåvo sin regeringshierarki karaktären av ett
prästerskap.

Även skilde sig Saint-Simonisterna från
kommunisterna i den rent individuella del de tillskrevo
varje produktör i gemensamhetspreduktionen.
Oaktat de utmärkta arbeten i politisk ekonomi, som
flera av dem gjort, hade de ännu ej kommit till
att förstå produktionen av rikedomarna såsom en
<i>social omständighet</i>. Om de hade gjort det skulle
de nödvändigtvis förts till att förstå att det är
omöjligt att bestämma den del som bör tillskrivas
var och en i helheten av de producerade
rikedomarna.

På denna punkt var det en grundlig skillnad
mellan kommunisterna och Saint-Simonisterna.
Men det var även en punkt på vilken de föllo
gemensamt. Bägge två ignorerade individen och
hans rättigheter. Allt det som kommunisterna
beviljade honom var rätten att själv välja sina
administratörer och styresmän — vilket
Saint-Simonisterna blott motvilligt erkände. I början
erkände de ej en gång valrätten. Men såväl
under kommunismen som under Saint-Simonismen,
förblev individen en statstjänsteman.

Med Cabet, författare till <i>Voyage en Icarie</i>
(Resa i Ikarien) och grundare av en kommunistik
koloni i Amerika, kom den jakobinska
kommunismen och individens undertryckande till sitt
fullständigaste uttryck.

I Cabet’s  <i>Resa</i> se vi således auktoriteten och
staten, t. o. m. i varje hushålls kök. Icke nöjd
med att förse varje familj med en “kokbok“,
upprättar den Ikariska Republiken nu lista över
godkända födoämnen, låter framställa dem genom
sina jordbrukare och låter sina arbetare distribuera
dem; “och“, säger Cabet, “eftersom ingen kan
få andra än de som distribueras, så förstår du
att ingen kan konsumera ändra än godkända
födomämnen“, (<i>Voyage en Icarie</i>, 5:te uppl. 1848,
s. 52).

Kommitén reglerar t. o. m. måltidernas antal,
deras tid, deras varaktighet, rätternas antal, deras
slag och serveringsordning. Kläderna påbjudas
av kommitén efter en sådan plan att man efter
uniformen skall kunna se varje individs
levnadsställning. Arbetarna, som alltid göra samma
saker, utgöra ett regemente — “vilken ordning och
och diciplin härska däri“, utropar Cabet.

Det vore onödigt att säga att man
naturligtvis ej kunde publicera något, annat än med
Republikens tillåtelse.

Det är tvivelaktigt om Cabets <i>utopi i sin
helhet</i>, haft talrika anhängare i Internationalen, men
denna utopis anda kvarlevde. Det är absolut
säkert — och vi kände det redan då vi
påbörjade diskussionen med de auktoritära, isynnerhet
med de tyska kommunisterna — att denna
reglering som vi citerat och som nu tyckes oss så
absurd, ännu då betraktades som ett uttryck av
vishet. På kritik svara de med dessa Cabet’s
ord:

“Tvivelsutan pålägger kommunen nödvändigtvis 
tvång och hinder; ty dess huvudsakliga
mission är att producera rikedom och lycka; och för
att kunna undvika mångsyssleri och förluster, för
att ekonomisera och mångdubbla jord- och
industriproduktionen, är det absolut nödvändigt att
<i>samhället koncentrerar, ordnar och styr allt.
Det är nödvändigt att den underkastar alla viljor
sin ordning, sin disciplin.</i>  Den gode medborgaren 
bör t. o. m. avhålla sig från allt som ej är
föreskrivet.“ (<i>Voyage en Icarie</i>, 5:te uppl. s. 403.)

Och vad som är ännu värre, det är att Cabets
ord, “Samfundet är icke omöjligare att ordna
med en monark än med en republikansk
president“, ännu kvarstår som en övertygelse hos de
autoritära. Denna idé jämnade vägen för Napoleon 
III:s statskupp och tillät senare de auktoritära 
socialisterna att låta den borgerliga reaktionen 
ha sin gång.

<tab>

Slutligen böra vi också nämna Louis Blanc’s
skola, som vid tiden för Internationalens
grundande hade talrika anhängare i Frankrike och
Tyskland, där de representerades av en kompakt
grupp Lassallianer. Dessa socialister, lika
statstrogna som de föregående, påstodo att
överföringen av den industriella egendomen från
kapitalets händer till Arbetet kan verkställas, om en
regering, tillkommen av en revolution och
besjälad av socialistiska idéer, hjälper arbetarna att
organisera sig i kooperativa associationer, vilka
regeringen skulle låna det nödvändiga kapitalet.
Dessa associationer skulle förena sig till ett
vidlyftigt system för nationalproduktion. En lika stor
ersättning för alla skulle kunna accepteras såsom
en övergångsform — slutmålet skulle bliva att
en dag komma till att distributionen av produkterna 
sker efter varje produktörs behov.

Det var, som man ser “En kommunistisk
Saint-Simonism“, satt under en demokratisk stats
regering.

Stödjande sig på ett vidsträckt system av
nationalkredit, som lånade ut pengar mot en mycket
låg ränta och således satta i stånd att konkurrera
med kapitalisternas produktion och understödda av
staten, skulle dessa arbetarassociationer snart
fördriva kapitalisten från industrien och sätta sig på
hans plats.

De skulle även utbreda sig till jordbruket.
Detta ekonomiska, socialistiska mål — och ej
borgarpolitikernas demokratiska ideal, skulle
arbetarna aldrig förlora ur sikte.

Alla dessa idéer, utarbetade av den socialistiska
propagandan före 1848, av februari- och
juni-revolutionerna 1848, voro mycket spridda, med
vissa modifikationer i detaljer, i Internationalen.
Meningsskiljaktigheterna voro mycket stora, men
dessa skolors anhängare voro, som vi sett,
överens att såsom grund för den kommande revolutionen, 
erkänna en <i>stark regering</i>, som i sina
händer höll hela nationens ekonomiska liv. De voro
överens att erkänna statens centraliserade och
hierarkiska organisation.

Men lyckligtvis fanns det såsom motsats till
dessa jakobinska idéer fourieristernas som vi nu
skola analysera.

*
</chapter>

<chapter name="XII. Anarkismen (forts.)">
<h2><small>XII.

Anarkismen (forts.).</small></h2>

</chapter>

<chapter name="De socialistiska idéerna i Internationalen: Fourierismen">
<h2><small>De socialistiska idéerna i Internationalen:
Fourierismen.</small></h2>

Fourier, samtida till den Stora Revolutionen,
levde ej vid internationalens grundande. Men
hans idéer blevo så väl populariserade av hans
lärljungar — isynnerhet av Considérant, som gav
dem en viss vetenskaplig auktoritet — att
Internationalens mest upplysta andar voro, medvetet
eller ej, under inflytande av fourierismen.<footnote>Man vet, genom vår vän Tcherkésoff, och det var
från Considérants manifest, kallat <i>Socialismens principer:
Det 19:de århundradets demokratiska Manifest</i>, som Marx
och Engels lånade de ekonomiska principer, de framställde
i sitt <i>Kommunistiska manifest</i>.  Det är nog att läsa de
bägge manifesten för att övertyga sig att ej blott de
ekonomiska idéerna utan att t. o. m. formen måste ha lånats
från Considérant.

Aktionsprogrammet i det <i>Kommunistiska manifestet</i> är,
såsom professor Adler visat, samma som de franska och
tyska hemliga sällskapens, som fortsatte Babeuf’s och
Buonarrotti’s hemliga sällskaps verk.

Considérants arbete utkom 1847, men Marx’ manifest i
februari 1848. (Se G. H:son Holmberg, <i>Syndikalism</i>, s.
32—33).	<tab> <i>Öv. anm.</i> </footnote>

Man måste, för att förstå fourierismens
inflytande under dessa år, bemärka att den härskande
idéen hos Fourier icke var association av
Kapital, Arbete och Talang för <i>produktion</i> av
rikedomar, som man alltid finner placerad på första
platsen i böcker om socialismen. Hans huvudmål 
att <i>göra slut på den privata handeln</i>, som
göres med avseende på <i>vinsten</i>, och som
nödvändigt för till stora spekulationer. För att komma
dit, föreslår han att skapa <i>en fri nationalorganisation 
för utbyte av alla produkter</i>.  Det var,
som man ser, att återupptaga den idé som den
Stora Revolutionen försökt att realisera 1793—94,
efter det att folket i Paris hade fördrivit
Konventets girondister och efter att <i>maximumlagen</i>
blivit voterad.

Såsom Considérant säger i sin <i>le Socialism
devant le Vieux Monde</i> (ett verk som man ej kan
nog rekommendera för moderna socialister), såg
Fourier medlet att göra slut på den nuvarande
utsugningens alla skändligheter i »<i>att sätta
produktören och konsumenten i direkt förbindelse 
</i>
<i>
med varandra</i>, genom organisation av
<i>kommunalagenturer</i> — innehavare och icke ägare till
varorna, tagande dem direkt från produktionsorterna 
och lämnande dem direkt till konsumenterna.“

Priserna skola under dessa förhållanden ej
kunna bli föremål för spekulation. De kunna ej ökas
annat än genom “kostnader för transport, underhåll
och administration, som blott kunna utgöra en
nästan omärklig ökning."

Redan från sin barndom hade Fourier, av sina
föräldrar satt i ett handelshus, svurit hat till
handeln, vars bedrägerier han såg på nära håll.
Senare, under den Stora Revolutionen, kunde han
se de ohyggliga spekulationer som gjordes med
köp av nationalgods, såväl som på prisförhöjningen 
på alla varor under kriget. Han måste också
se att varken det jakobinska konventet eller
Skräckväldet kunde behärska dessa spekulationer; och
han kunde förstå att frånvaron av ett <i>socialiserat
utbyte</i> paralyserade verkningarna av en ekonomisk
revolution, fullbordad genom expropriering av
prästerskapets och adelns egendom till förmån
för demokratien. Då måste han varsebliva
nödvändigheten av <i>handelns</i> nationalisering och
uppskatta det försök som i denna riktning gjordes
av sanskulotterna 1793 och 1794. Han gjorde
sig till deras apostel.<footnote>Vi voro i Internationalen okunniga om att lyonnesaren
L’Ange, frapperad av nöden i Lyon under Revolutionen,
hade publicerat en plan till en “frivillig Association“
utsträckt över hela landet. Denna Association skulle ha 30,000
fyllda spannmålsbodar, införda i varje kommun — och detta
skulle avskaffa <i>privategendomen och privathandeln med
de nödvändigaste sakerna</i>.  (Se analyser över L’Ange’s
broschyrer och Michelet, Jaurés och senast av Hubert
Bourgin i hans volym: <i>Fourier Paris</i> 1905). Skulle denna L’Ange’s
plan ha kunnat inspirera Fourier som begrundade samma
ämne? Man vet det ej med säkerhet, men Fourier kände
tydligen <i>sanskulotternas</i> stora plan — att nationalisera
handeln — och han måste få idé därifrån. Såsom Michelet
säger i en av sina manuskriptnoter, citerade av Jaurés:
“Vilka ha inspirerat L’Ange? Varken Fourier, eller Babeuf:
utan Lyon, <i>Fouriers enda föregångare</i>.“ Vi kunna nu säga:
“<i>Lyon och Revolutionen 1793—94.</i>“ </footnote> 


<i>Den fria Kommunen</i>, innehavaren av varorna,
skulle, efter hans idé, giva lösningen till det stora
problemet om utbyte och distribution av de
nödvändigaste produkterna. Men kommunen skulle
ej vara ägare av dem, liksom nu köpmännen och
t. o. m. kooperationen är. Den skulle ej bli
annat än innehavare. Den skulle bli en agentur,
men ej pålägga någon skatt på konsumenterna
och icke kunna spekulera i
prisfluktuationer.

Genom att angripa det sociala problemet med
att utveckla idéer om konsumtion och utbyte, har
Fourier blivit den djupaste socialistiske tänkaren.

Men Fourier stannade icke där. Han utsträckte
sin idé. Han antog att alla familjer i en lantby,
en industriell, eller kanske blandad kommun, skulle
konstituera en <i>falangstär</i>. De sätta i kommun sin
jord, sin boskap, sina verktyg och maskiner,
de odla sin jord, och bedriva sin industri,
som om jorden, maskiner etc. vore deras
gemensamma egendom — men dock hållande en exakt
räkning över vad varje medlem bidrager.

Två grundprinciper böra respekteras i
falangstärerna. Först bör det ej finnas något <i>oangenämt
arbete</i>. Allt arbete bör organiseras, fördelas och
omväxlas på ett sätt som alltid gör det <i>tilldragande</i>. 
Och sedan, intet slags tvång kan tillåtas
i ett samhälle organiserat på principen om fri
association, intet slags tvång skulle bli tolererat.

Med en smula intelligent uppmärksamhet på
varje falangstärmedlems individuella behov och en
smula tolerans för skilda karaktärers egenheter,
och med att kombinera jordbruks-, industriellt,
intellektuellt och artistiskt arbete, skulle falangstärens
medlemmar snart erkänna att t. o. m. människornas 
passioner, som i den nuvarande organisationen 
mycket ofta är ett ont och en fara och
därför tjänar som ursäkt för användningen av
våldet — passionerna t. o. m. skulle kunna bli en
källa till framsteg. Det räcker att erkänna dem
och att finna en social användning för dem. Nya
företag, farliga äventyr, social livaktighet, behov
av omväxling etc., skulle ge dem nödvändigt
utlopp.

Det är sant att även Fourier betalade tribut
till statsidéerna. Således godkände han att för
att göra ett <i>försök</i> med hans Association — för
att försöka en “enkel harmoni“, som skulle bli
föregångare till den “sanna harmonien“ — “skulle
en furste kunna mellankomma.“ — “Man kan
bereda Frankrikes chef äran att draga upp det
mänskliga släktet ur det sociala kaos, att bli
grundare av harmoni och jordklotets befriare,“
sade han i en av sina första skrifter: och han
upptar samma idéer 1808, i sin <i>Théorie des quatre
mouvements</i> (Teori om de fyra rörelserna).
Senare gick han t. o. m. så långt att han i detta
syfte vände sig till Ludvig Pilip (Ch. Pellarin,
<i>Fourier, sa vie, sa thèorie</i> (Fourier, hans liv, hans
teori, 4:de uppl. s. 114.) Men detta blott för
att göra ett försök.

Den “sanna harmonien“, den “universella
harmonien“ skulle ej behöva någon regering. Denna
harmoni kan ej heller införas “bitvis“. Förvandlingen 
måste bli social, politisk, ekonomisk och
moralisk på en gång. Och då Fourier kom till
kritik av staten, gjorde han den lika obarmhärtigt 
som vi nu göra. — “Den politiska 
oordningen är på samma gång konsekvensen av och
uttrycket för den sociala oordningen. Ojämlikheten
återges i orättvisor. Staten är, i namn av dem
som handhava makten, <i>genom ursprung och
princip de privilegierade klassernas tjänare och
beskyddare mot de andra</i>.“ Och så vidare.

I det “harmoniska samhälle“, som kan uppstå
genom praktisk tillämpning av hans principer,
skall allt tvång försvinna.<footnote>T. o. m. då Fourier gör restriktioner, eller med en
frappant inkonsekvens talar om “utmärkelser“ och “grader
att erövra“, för att egga arbetsivern, eller om lydnad för
lagar och regler i försöken med hans syften — är den
allmänna idén i hans system individens fullständiga frihet i
framtidens harmoniska samhälle. Frihet, säger han, består
i “att kunna utföra de handlingar till vilka våra sympatier
driva oss. “Om det finnes människor som hoppas att
böja den mänskliga naturen efter det nuvarande samhällets
fordringar och som studera detta, äro vi ej bland dem“,
tillfogar hans lärjunge Pellarin (s. 222.). </footnote>

Efter att ha sett den Stora Revolutionens
misslyckande, lutade Fourier starkt mot fredliga
lösningar. Han ordade om nödvändigheten att
erkänna principen om <i>association</i> mellan Kapital,
Arbete och Talang. I följd därav skulle värdet
av varje produkt som erhölls i falangstären delas i
tre delar, varav en (hälften eller sju tolftedelar)
skulle bli Arbetets lön, den andra (tre tolftedelar)
skulle gå till Kapitalet och den tredje (två eller
tre tolftedelar) till Talangen.

Och dock fäste flertalet av dem, som i
Internationalen höllo på de fourieristiska idéerna,
ingen särskild vikt vid denna del av hans system.
De förstodo inflytandet av den tid vari Fourier
levde. Däremot uppehöllo de sig vid följande,
huvudsakliga drag av den fourieristiska läran:

1) Den fria kommunen blir basen, enheten i
det nya socialistiska samhället.


2) Kommunen är innehavare av allt det som
produceras i grannskapet, och mellanhand för alla
utbyten. Den representerar även konsumenternas
association, och den blir möjligen också, i
flertalet fall, <i>enheten för produktionen</i> (som, förresten,
också kan bli en fackgruppering eller en
federation av produktörsgrupper).

3) Kommunerna förena sig fritt sinsemellan för
att konstituera Federation, Region, Nation.

4) Arbetet bör göras tilldragande. Dessförutan
blir det alltid slaveri och ingen lösning av det
sociala problemet blir möjligt. Att komma
därtill är fullkomligt möjligt. Arbetet bör också
göras mera produktivt än nu.

5) För att vidmakthålla harmonien i en
Kommun av detta slag, är intet tvång nödvändigt.
Den allmänna opinionens inflytande är nog.

Rörande produkternas fördelning till
konsumtion voro meningarna mycket delade.

Sedan Internationalens grundande hade den
socialistiska idéen gjort framsteg och först vid
kongressen i Bryssel 1868 och i Basel 1869, uttalade
sig Internationalen med stark majoritet för
<i>kollektivt</i> ägande av brukad jord, skogar, järnvägar,
kanaler, telegraf etc., av gruvor och även av
maskiner. Med att acceptera den <i>kollektiva</i>
egendomen och expropriation för att komma dit, togo
Internationalens statsbekämpare namnet <i>kollektivister</i> 
för att tydligt skilja sig från Marx och Engels
statskommunism och från de franska socialister,
som ännu levde på traditioner från Babeuf och
Cabet.<footnote>Vid denna tid hade socialdemokraterna ännu ej fört
fram sitt system om <i>statskollektivism;</i> många av dem voro
ännu <i>autoritära kommunister</i>. Och man hade tydligen glömt
den klara känsla av <i>statskapitalism</i> och <i>ersättning efter
arbetstimmar</i>, som givits ordet “kollektivism“ vid tiden för
1848-revolutionen — först av C. Pecqueur 1839 <i>(Socialekonomi: 
Handelns, industriens och jordbrukets intressen, och
civilisationen i allmänhet under inflytande av ångans
tillämpningar)</i> och isynnerhet 1842 <i>(Ny teori om den sociala
och politiska ekonomien: studier över samhällenas organisation)</i> 
och sedan av F. Vidal, sekreterare i arbetarkommissionen 
i Luxemburg, i ett mycket anmärkningsvart verk:
<i>Leva i arbete! Förslag, planer och medel till Sociala
reformer</i>, 1848. </footnote>


Man finner i broschyren <i>Idées sur l’organisation 
sociale</i>, utgiven 1876 av James Guillaume,
som tog en verksam del i den kollektivistiska
propagandan, i hans huvudverk <i>L’International:
Documents et souvenirs</i> (4 vol. Paris 1905—10)
och i hans artikel om “Internationalens kollektivism“, 
nyligen skriven för <i>Encyclopédie syndicaliste</i>,
alla detaljer om den klara känsla som tillades
ordet “kollektivism“ av Internationalens
verksammaste medlemmar — Varlin, Guillaume, De Paepe,
Bakunin och deras vänner. De förklarade, att de
i motsats till den autoritära kommunismen, med
“kollektivism“ betecknade en <i>icke-autoritär</i>,
<i>federalistisk</i> eller <i>anarkistisk Kommunism</i>. Med att
kalla sig kollektivister, påstodo de sig först och
främst vara anti-autoritära: de kunde ej förutse
den form som kommunismen skulle taga i ett
samhälle som fullbordat expropriationen. Det
huvudsakliga var för dem, ej att vilja instänga
samhället inom en sträng ram: de ville tillförsäkra
gruppen det största oberoende i denna sak.

Olyckligtvis hade dessa idéer ej ännu haft tid
att utbreda sig bland arbetarmassorna, då
fransk-tyska kriget utbröt, knappast tio månader efter
Basel-kongressen. Och efter krossandet av 
Frankrike och Kommunen måste Internationalen
koncentrera alla sina krafter på att vidmakthålla sin
fundamentalidé — arbetarkrafternas antiautoritära
organisation för <i>Arbetets direkta kamp mot 
</i>
<i>
Kapitalet</i>, för att komma till den sociala <i>revolutionen</i>.
Frågorna om framtiden blevo tvunget negligerade
och om kollektivismens idé, fattad såsom
anarkistisk kommunism, än fortsatte att propageras av
några, kastade den sig, å ena sidan, i begrepp
om stats-kollektivism, utvecklade av marxisterna,
sedan de började övergiva det <i>Kommunistiska
Manifestets</i> idéer och, å andra sidan, i
Blanquisternas autoritära kommunism och i de fördomar
mot kommunismen i allmänhet, som voro mycket
utspridda bland de latinska ländernas arbetare
sedan 1848, under inflytande av Proudhons
kraftiga kritik mot den autoritära kommunismen. Detta
motstånd var så starkt, att man t. ex. i Spanien,
där Internationalen varit i nära förbindelser med
arbetarorganisationerna, då och ännu senare
framställde kollektivismen såsom helt enkelt en
bekräftelse av den kollektiva egendomen och därtill
tilläggande “och anarkismen“ (<i>anárquia y
collectivismo</i>), för att bekräfta den regeringsfientliga
idéen — utan att förutse det konsumtionssätt,
som kan accepteras av varje särskild grupp av
produktörer och konsumenter.

Slutligen, i det som rör medlen att övergå från
det nuvarande till det socialistiska samhället, fäste
Internationalens arbetare ingen vikt vid det Fourier
sagt. De kände en revolutionär situation utveckla
sig, och de sågo en revolution, grundligare och
allmännare än 1848 års, komma. Och då, sade
de, skola de göra allt för att själva, utan att vänta
på regeringens order, avhända Kapitalet de
monopol det har tillägnat sig.

*
</chapter>
<chapter name="Kommunens påverkan — Bakunin">
<h2><small>Kommunens påverkan. — Bakunin.</small></h2>

Man har i föregående kapitel kunnat se den
terräng, på vilken den anarkistiska idéen
utvecklade sig i Internationalen.

Det var, som vi sett, en blandning av centralistisk 
och autoritär jakobism med idéer om lokalt
oberoende och federation. De ena som de andra
ha, som vi nu veta, sitt ursprung från den Stora
franska Revolutionen. Ty om ock de centralistiska 
idéerna nedstego i direkt linje från 1793 års
jakobism, så representerade idéerna om lokal
oberoende aktion, å andra sidan ett arv från
Parissektionernas och kommunernas konstruktiva och
revolutionära aktion 1793—94.

Förövrigt var den första av dessa båda
riktningar, den jakobinska utan gensägelse den
mäktigaste. De intellektuella borgare, som tillhörde
Internationalen, voro mycket ofta jakobiner och
arbetarna voro under deras inflytande.

Det behövdes en händelse av så stor betydelse
som Pariskommunen för att ge en ny riktning åt
Europas och Amerikas arbetarmassors revolutionära 
tanke.

I juli 1870 började det förskräckliga fransk-tyska 
kriget, vari Napoleon III och hans rådgivare
kastade sig för att frälsa kejsardömet från en
nära förestående republikansk revolution. Kriget
förde till ett förkrossande nederlag, kejsardömets
störtande, Thiers och Gambettas provisoriska
regering och till Pariskommunen samt till de
försök i samma riktning som gjordes i Saint-Etienne,
Narbonne och andra städer i Syd-Frankrike och
senare i Spanien — i Barcelona och Carthagena.

För Internationalen — åtminstone för dem däri,
som kunde tänka och draga lärdomar av
händelserna — blevo dessa kommunalistiska
uppresningar en uppenbarelse. Gjorda under vecken av
den sociala revolutionens röda fana, vilken
pariserarbetarna försvarade intill döden på sina
barrikader, visade dessa resningar vilken <i>politisk</i> form
nästa revolution i de latinska länderna skulle ta.

<i>Icke mer den demokratiska Republiken</i>, som
man tänkte 1848, utan <i><b>Kommunen</b> — fri,
oberoende, och kanske kommunistisk</i>.

Pariskommunen bar för övrigt spår av den
förvirring som då härskade, beroende på de
ekonomiska och politiska åtgärder som måste
företagas för att tillförsäkra en facklig revolution
seger. Samma förvirring härskade då, som vi sett,
i Internationalen.

Jakobiner och kommunalister voro lika
representerade i Paris’ resning, och i Kommunen
kommo de snart i konflikt. Det mest kampdugliga
elementet fanns hos Jakobinerna och Blanquisterna. 
Men Blanqui var i fängelse, och hos de
blanquistiska ledarna — i allmänhet borgare — 
återstod ej mycket av deras babouvistiska
föregångares kommunistiska idéer. För dem var den
ekonomiska frågan en fråga varöver de intresserade 
sig sedan, <i>efter</i> Kommunens seger, och då
denna mening fick överhand från början, fick den
fackliga kommunistiska idéen ej tid att utveckla
sig. Ännu mindre hade den tid att göra sig
gällande under Pariserkommunens korta lifstid.

Med dessa villkor var nederlaget ej annat än
vänta och bourgeoisiens grymma hämnd bevisade
ännu en gång att en folklig kommuns seger ej är
möjlig om ej en parallel utveckling av erövringar
på det ekonomiska området passionerar folkmassan 
för kommunen.

För att kunna fullborda en politisk revolution
måste man samtidigt kunna göra en ekonomisk
revolution.


Men på samma gång gav Pariserkommunen en
annan värdefull lärdom. Den angav de latinska
ländernas revolutionära proletärers idéer.

Den fria Kommunen — sådan är den politiska
form som en <i>social</i> revolution bör taga. Om än
hela nationen och alla grannländerna äro mot
detta sätt att handla — men innevånarna i en
kommun eller inom ett visst område ha beslutit
att de <i>vilja kommunalisera konsumtionen</i> av
nödvändiga föremål för tillfredsställande av sina
behov — <i>böra de fullborda det hos sig själva</i>.
Och om de göra det, sätta de sin energi i tjänst
hos en så stor sak, finna de i sin kommun en
kraft, som de aldrig skulle kunna få om de
försökte föra med sig hela landet, med dess
bakåtsträvande, fientliga eller indifferenta partier. Det
är bättre att öppet bekämpa dem än ha dem
släpande efter sig som kanonkulor nitade vid
Revolutionens fötter.

Och ännu mer. Vi kommo till att förstå, att
om man ej har behov av en centralregering för
att kommendera de fria kommunerna — om den
nationella regeringen förkastades och om den
nationella enheten erhålles genom kommunernas fria
federation — då skulle en <i>municipal</i> centralregering 
vara ännu mer onyttig och skadlig. De
saker, som skola beslutas i en kommun, äro mycket
mindre komplicerade, och medborgarnas intressen
mindre skilda och motsatta än ett helt lands.
Den federåtiva principen bör således vara nog
för att införa överensstämmelse mellan skilda
grupper av produktörer, konsumenter och andra
i Kommunen.

Pariserkommunen svarade således på en fråga
som oroat varje sann revolutionär. Vid två
tillfällen har Frankrike försökt att fullborda en
revolution i socialistisk riktning, med att söka
pålägga den en centralregering: 1793—94, då det,
efter Girondisternas fall, försökte att införa
verklig, ekonomisk jämlikhet med hjälp av stränga
lagstiftande åtgärder, och 1848, då det försökte
att, genom sin Nationalförsamling, ge sig en
“demokratisk-socialistisk Republik“.

Och bägge gångerna misslyckades det. Nu
visade oss livet självt en ny lösning — den fria
Kommunen. — Det är den som själv skall göra
revolutionen på sitt eget område, på samma gång
den befriar sig från den centraliserade staten.
Och denna nya idé stärkte <i>Anarkismens</i> idéal.

Vi förstå således att det i Proudhons <i>Idée
générale sur la Révolution du dix-neuvième siècle</i>
(Allmän idé om det nittonde seklets revolution)
fanns en <i>praktisk</i> idé: Anarkismens idé. Och
i de latinska länderna började avancerande
människors tänkesätt att arbeta i denna riktning.

Men, ack, blott i de latinska länderna: i
Frankrike, Spanien, Italien, i det romanska Schweiz
och i Belgiens, wallonska del. Tyskarna, däremot,
drogo en helt annan lärdom av sin seger över
Frankrike: de kommo till beundran av
statscentralisationen. De ha ännu dyrkan av
Jakobin-klubbarna, sådana som de beskrivits (motsatt
verkligheten).

Den centraliserade staten, fientlig t. o. m. mot
en tendens av nationellt oberoende hos sina skilda
delar, en stark hierarkisk centralisation och en
stark regering — sådana blevo de slutsatser
Tysklands socialister och radikaler kommo till.
De ville ej en gång förstå att den seger de
vunnit över Frankrike ej var annat än de stora
bataljernas seger — den allmänna militärtjänstens
seger över rekryteringssystemet, ännu i full vigör
i Frankrike 1870 — en seger vunnen isynnerhet
över det andra kejsardömets ruttenhet, då det

hotades av en revolution som skulle ha gynnat
hela mänskligheten, om den ej förhindrats av den
tyska invasionen.

Pariserkommunen gav således i de latinska
länderna tankarna en stöt mot Anarkismen. Å
andra sidan, styrkte Internationalens Generalråds
auktoritära tendenser, mer och mer framträdande
och hotande att undergräva Associationens styrka,
ännu mer den anarkistiska riktningen. Ledd av
Marx och Engels, som funno stöd hos landsflyktiga 
franska blanquister, komna till London efter
kommunen, profiterade Generalrådet av den makt
det hade till att göra en statskupp inom
Internationalen. Det utböt i Associationens
aktionsprogram Arbetets direkta kamp med Kapitalet
mot agitation i borgarparlamenten.

Denna statskupp dödade Internationalen, men
den öppnade också ögonen på många och visade,
t. o. m. den godtrognaste, huru absurt det är
att anförtro sina affärer till en regering, t. o. m.
då den var vald så demokratiskt som Generalrådet. 
På detta sätt framkallades även den
autonomistiska revolten hos Spaniens, Italiens, Juras,
wallonska Belgiens, federationer, såväl som en
hos engelsk sektion, mot Generalrådets auktoritet.<footnote>För att lära känna alla detaljer om denna statskupp
ävensom om dess konsekvenser måste man rådfråga James
Guillaumes utmärkta historiska verk, <i>L’Internationale:
Documents et Souvenirs</i> (1864—78), 4 vol. 1905—10. P.-V.
Stock, Paris. </footnote>

<tab>

I Mikael Bakuin fann den anarkistiska tendensen 
som utvecklade sig i internationalen, en
inspirerad försvarare; och omkring honom och
hans Jura-vänner samlade sig efterhand en liten
krets av unga italienare och spanjorer, som gåvo
en vidsträckt utbredning åt hans idéer.


Gynnad av sina grundliga kunskaper i historia
och filosofi, upprättade Bakunin den moderna
Anarkismens principer i en serie av broschyrer,
tidningsartiklar och brev.

Han framkastade modigt idéen om fullständigt
avskaffande av staten, med hela dess
organisation, dess ideal och dess strävanden. — I det
förflutna har staten varit en historisk nödvändighet 
— en institution som utvecklat sig ur den
religiösa kastens auktoritet. Men nu är fullkomligt 
avskaffande av staten i sin tur en historisk
nödvändighet, emedan Staten är negationen av
frihet och jämlikhet, och emedan den ej gör
annat än fördärvar det den företager, t. o. m. då
den sätter i praktik en idé av allmänt intresse.

Varje nation, huru liten som helst, varje region,
varje kommun bör vara helt och hållet fri att
organisera sig som den vill, så snart den ej gör
något som hotar grannarna. “Federalism“ och
“autonomi“ räcka ej. Det är ej annat än ord
för att dölja den centraliserade statens auktoritet,
kommunens fullständiga oberoende, federation av
de fria kommunerna, och social revolution i
kommunen, d. v. s. kooperativa grupperingar för
produktionen kommer att utbyta det nuvarande
samhällets statsorganisation — detta är, visade
Bakunin, vad som uppstår för vår civilisation ur det
förflutnas aska. Individen förstår att han ej
skall bli verkligt fri annat än i proportion till
andras frihet.

Med dessa uppfattningar var Bakunin på
samma gång en glödande propagandist för den
sociala revolutionen, vars snara ankomst flertalet
socialister förutsåg, och han påkallade den i sina
brev och skrifter med ord av eld.

*
</chapter>
<chapter name="XIII. Anarkismen (forts.)">
<h2><small>XIII.

Anarkismen (forts.).</small></h2>
</chapter>

<chapter name="Det anarkistiska begreppet sådant det nu framträder">
<h2><small>Det anarkistiska begreppet sådant det nu
framträder.</small></h2>

Om revolten mot staten före 1848 och sedan
ända till Internationalen, isynnerhet representerad
av den unga bourgeoisien, fick karaktären av en
individens revolt mot staten och dess moral, fick
den därefter i arbetarkretsar en djupare karaktär.
Den blev forskningen efter en samhällsform,
befriad från det nuvarande förtrycket och
utsugningen.

Internationalen borde, enligt dess grundares
idéer, vara en omfattande federation av
arbetargrupperingar, som i frö föreställer det som
genom den sociala revolutionen kan bli ett
pånyttfött samhälle, i vilket statens maskineri och den
kapitalistiska utsugningen skall försvinna för att
lämna plats till nya förbindelser som uppstå
mellan produktörs- och konsumentförbunden.

Under dessa villkor kan det anarkistiska idealet
ej mer vara <i>individuellt:</i> det blir <i>socialt</i>.

Allt eftersom de bägge världarnas arbetare lära
känna varandra direkt och ingå direkta
förbindelser skola de bättre förstå det sociala
problemets villkor och få medvetande om sina egna
krafter.

De förutse att om folket åter blir ägare av
jorden och om industriarbetarna genom att taga
i besittning fabriker och verkstäder, göra sig till
ansvariga för industrien och leder den mot
produktionen av det som är nödvändigt för nationens
liv, skulle man utan svårighet kunna fylla alla
samhällets behov. Vetenskapens och teknikens
sista framsteg äro garantier därför. Ock då
kunna olika länders produktörer sinsemellan införa
internationellt utbyte på rättvisa grunder. För
den som på nära håll känner verkstaden, gruvan,
jordbruket, handeln etc. är detta helt tydligt.

På samma gång varseblev ett alltjämt växande
antal av arbetare att staten, med dess hierarki av
tjänstemän och vikten av dess historiska traditioner, 
ej kan annat än fördröja uppkomsten av ett
nytt samhälle, befriat från monopoler och
utsugning.

Utvecklad under historiens lopp för att införa
och vidmakthålla monopolet på jordegendomen
till förmån för en klass — som därigenom
företrädesvis blir den regerande klassen — vilka
bättre medel kan staten erbjuda för att avskaffa
detta monopol, än arbetarna finna i sin egen
styrka? Fulländad slutligen under loppet av
nittonde seklet för att tillförsäkra monopolet på
industriegendomen, handeln och banken åt nya
klasser av rika, vilka staten förser med “armar“
för gott köp, med att röva jorden från bykommunerna 
och krossa jordbrukarna med skatter — 
vilka fördelar kan staten erbjuda för att avskaffa
dessa privilegier? Kan dess regeringsmaskineri,
utvecklat i avsikt att skapa och vidmakthålla dessa
privilegier, nu tjäna till att avskaffa dem? Begär
denna funktion ej nya organer? Och skapas ej
dessa organer nu av arbetarna själva, i <i>deras</i>
föreningar, <i>deras</i> federationer, absolut utanför
staten?

Från det ögonblick de monopoler staten inrättat 
och stärkt skola ha upphört, skall staten ej
längre ha något skäl att finnas. <i>Nya</i> former för
sammanslutningar skola uppstå en gång då
förbindelserna mellan människorna ej längre bli
förbindelser mellan utsugna och utsugare. <i>Livet
förenklas</i> från det den mekanism, som finnes för att
tillåta den rike att exploatera den fattiges arbete,
skall ha upphört att existera.

Idéen om oberoende kommuner för <i>territoriala</i>
sammanslutningar, och om omfattande yrkesfederationer 
för sammanslutningar för sociala <i>funktioner</i>
— dessa två hänga ihop och stödja varandra för
att tillfredsställa ett samhälles alla behov — tillåter 
anarkisten att på ett konkret sätt fatta ett
fritt samhälles möjliga organisation. Det är ej
mer att tillägga än sammanslutningar för
<i>personlig frändskap</i> — otaliga grupperingar,
föränderliga i oändlighet, av kort eller lång varaktighet,
uppstående enligt ögonblickets behov för alla
möjliga syften — sammanslutningar som vi sett
uppstå redan i det nuvarande samhället, utanför
politiska och professionella grupperingar.

Dessa tre slag av sammanslutningar komma
således att tillåta tillfredsställelse av alla sociala
behov: konsumtion, produktion och utbyte;
kommunikationer, sanitära arrangemang, uppfostran;
ömsesidigt beskydd mot fientligheter, inbördes
hjälp, områdets försvar; och slutligen tillfredsställande 
av vetenskapliga, artistiska, litterära och
nöjes behov. Det hela — alltid fullt av liv och
genom nya anpassningar alltid färdigt att svara
mot nya behov och nya inflytanden av den
sociala och intellektuella omgivningen.

Om ett samhälle av detta slag utvecklar sig
på ett område nog stort och nog befolkat för att
tillåta nödvändig omväxling i smak och behov,
skall man snart varsebliva att tvånget av någon
auktoritet skall bli onyttigt. Onyttigt för att
vidmakthålla samhällets ekonomiska liv, skall det
också bli det för att förhindra de flesta anti-sociala
handlingar.

Det allvarsammaste hindret för att i den
nuvarande staten utveckla och vidmakthålla
moralnivån, som är nödvändig för livet i samhället,
består framför allt i frånvaron av social jämlikhet
i staten. Utan jämlikhet — “utan verklig
jämlikhet“, som man sade 1793 — är det absolut
omöjligt för känslan av <i>rättvisa</i> att generalisera
sig. <i>Rättvisan kan ej vara annat än jämlikhetssträvande;</i> 
och jämlikhetskänslorna vederlägges
vid varje steg, i varje ögonblick, i våra nuvarande
klassamhällen. Det behöves <i>utövning</i> av
jämlikheten, för att känslan av rättvisa mot alla skall
ingå i seder och bruk. Och detta kommer i ett
samhälle av jämlikar.

Då kommer behovet av tvång, eller snarare,
önskan att ta sin tillflykt till tvånget, ej att
kännas. Man övertygar sig om att individens frihet
ej har behov att begränsas, såsom nu, antingen
av fruktan för ett lagligt eller mystiskt straff eller
genom lydnad till några s. k. överlägsna individer
eller till metafysiska väsenden, skapade genom
fruktan eller okunnighet — detta som, i det
nuvarande samhället, för till intellektuellt slaveri, till
nedbrytande av det personliga initiativet, till
sänkning av moralnivån, till hejdande av framstegen.

I en omgivning av jämlikar, kan människan med
fullt förtroende låta sig ledas av sitt eget förnuft,
vilket, utvecklat i denna omgivning, nödvändigtvis
bär prägeln av miljöns sällskapliga vanor. Och
hon kan nå fullständig utveckling av alla sina
anlag — full utveckling av sin <i>individualitet;</i>
under det att individualismen, i våra dagar av
bourgeoisien förklarad såsom ett medel, “för
överlägsna naturer“, att komma till full utveckling, ej
är annat än ett bländsken. Den individualism de
prisa är i motsats det säkraste hindret för
utvecklingen av all markant individualitet.

I ett samhälle som eftersträvar <i>individuell</i>
rikedom, och som därigenom är dömt till fattigdom
för sitt flertal, bringas den mest begåvade
människa till en bitter kamp för existensmedlen.
Samhället garanterar ej, åt det lilla antal som lyckas
skaffa sig den ledighet som erfordras för
utvecklingen av deras individualitet, denna annat än med
ett villkor: <i>att underkasta sig oket av
bourgeoisimedelmåttans lagar och seder;</i> att aldrig skaka
denna medelmåttas rike genom en alltför
genomträngande kritik eller genom upproriska
handlingar.

Anarkisterna basera, som vi sagt, sina
förutsägelser om framtiden på observationer.

Om vi analysera de tendenser som dominera i
de civiliserade samhällena sedan slutet av 1700-talet,
måste vi konstatera att den centralistiska och
autoritära tendensen ännu är mycket stark inom
bourgeoisien och bland de arbetare som ha
mottagit en borgaruppfostran och som sträva att i
sin tur bli bourgeoisie. Men den anti-autoritära,
anti-centralistiska och anti-militaristiska tendensen
och idéen om fri överenskommelse framträda
också mycket starkt ibland arbetarna såväl som i
befästa kretsar och i mer eller mindre fria andar
bland bourgeoisiens intellektuella klasser.

Såsom jag annorstädes (<i>Erövringen av brödet,
Inbördes Hjälp</i>) visat, finns det en stark tendens
att fritt, utom staten och kyrkan, konstituera
tusentals sammanslutningar för att tillfredsställa alla
slags ekonomiska (sammanslutningar av järnvägar,
arbetarföreringar, arbetsgivarföreningar,
jordkooperation etc.), politiska» intellektuella, artistiska
behov och för uppfostran, nöjen, propaganda och
så vidare. Det som fordom representerade
statens eller kyrkans obestridliga funktioner, kommer
denna dag inom området för de fria sammanslutningarnas 
aktion. Denna tendens synes vid första 
ögonkastet. Det var nog att en fläkt av
frihet begränsade kyrkans och statens makt för att
frivilliga organisationer skulle uppstå i tusental.
Och man kan förutse, att från det någon ny
begränsning av dessa frihetens sekulärfienders makt
påtvingas, skola de fria sammanslutningarna
utsträcka sitt verksamhetsområde.

Framtiden och framstegen gå i denna riktning
och Anarkismen sammanfattar bägge.

*
</chapter>

<chapter name="Förnekandet av staten">
<h2><small>Förnekandet av staten.</small></h2>

Man måste erkänna, att anarkismen i sina
ekonomiska begrepp undergå inflytande av det
kaotiska tillstånd, i vilket hela den politiska
ekonomien befinner sig. Såsom hos statssocialisterna
kan man skilja mellan olika meningar om detta
ämne.

I överensstämmelse med de socialister, som
ännu äro socialister, erkänna anarkisterna att det
nuvarande systemet med individuellt ägande av
jorden och det som är nödvändigt för produktionen, 
såväl som det nuvarande produktionssystemet 
med avseende på vinst, är ett <i>ont;</i> att våra
nuvarande samhällen måste avskaffa det, vid
äventyr att gå under, som så många gamla
civilisationer redan gjort.

Men rörande de medel, genom vilka denna
förändring kan fullbordas, skilja sig anarkisterna
fullständigt från alla statssocialistiska fraktioner, i det
att de förneka att man kan finna en lösning av
det sociala problemet med att <i>Kapitaliststaten</i>
tager ägandet av produktionen eller åtminstone av
dess huvudsakliga grenar. Postverket eller
järnvägarna i den nuvarande statens händer, styrda
av ministrar, är ej det ideal vi syfta på. Vi se
däri ej annat än en ny form för lönearbete och
utsugning. Vi tro ej en gång att det skall bli
ett steg mot avskaffande av lönearbetet och
utsugningen eller ens en övergångsform i
utvecklingen möt detta mål.

Således, som socialismen i sin vidsträcktaste
och sannaste känsla fattar avskaffandet av
kapitalets utsugning av Arbetet, är anarkisterna
överens med socialisterna. De skilja sig ej från dem
i annat än i den antiautoritära samhällsform de
vilja se uppstå ur den sociala revolution alla
förutse och önska.

Men de måste fullständigt skilja från en stark
fraktion, om ej majoriteten av statssocialisterna, som
ansluta sig till den idéen, att det ingalunda gäller
att genast <i>afskaffa</i> den kapitalistiska utsugningen;
att det för vår generation och för den fas av
ekonomisk utveckling vi genomlöpa ej kan bli
frågan om annat än att mildra utsugningen, föreskrivande 
kapitalisterna vissa lagliga begränsningar.

Detta gå anarkisterna ej in på. Vi vidhålla att
om vi en dag vilja komma till avskaffandet av
den kapitalistiska utsugningen, måste vi, <i>från
denna dag</i>, rikta alla våra ansträngningar på detta
avskaffande. Från denna dag måste vi syfta på
direkt överlåtande av det som tjänar till
produktionen — gruvor, fabriker, kommunikationsmedel
och isynnerhet produktörens existensmedel — från
det personliga Kapitalets händer till produktörernas 
kommuner. Syfta på och handla i konsekvens
härmed.

Förövrigt måste man akta sig att ej överlåta
dessa existens- och produktionsmedel i den
<i>nuvarande borgarstatens</i> händer. Då de politiska
socialistiska partierna i hela Europa fordra den
nuvarande borgarstatens besittningstagande av
järnvägar, jord, järn- och kolgruvor (i Schweiz
t. ex.), av banker och alkoholmonopol — se vi i
detta ett av de största hindren för att den sociala
rikedomen en dag skall kunna övergå till
<i>arbetarna, produktörerna och konsumenterna</i>. Vi se
däri ett medel att stärka kapitalisten, att öka hans
styrka i kampen mot den upproriske arbetaren.
Detta se också de intelligenta bland kapitalisterna.
Deras kapital, engagerade i järnvägar t. ex., äro
mycket säkrare då järnvägarna äro statens
egendom, militäriskt exploaterade av staten. För vem
som helst som har sunt förnuft att reflektera över
sociala omständigheter i sin helhet, finns det ej
en skugga av tvivel om denna punkt, som kan
betraktas som ett socialt axiom: — “Man kan ej
förbereda en social omvälvning utan att taga de
första stegen på samma väg som den önskade
omvälvningen; man avlägsnar sig därifrån om man
ej följer denna väg.“ Man avlägsnar sig i
verkligheten från det ögonblick då produktörer och
konsumenter själva skola bli herrar över
produktion och utbyte, om man börjar att överlåta
produktion och utbyte i händerna på parlament,
ministrar och ämbetsmän, som nödvändigtvis äro
storkapitalets verktyg, emedan alla stater bero
av det.

Man kommer ej till att förstöra monopol,
skapade i det förflutna, med att skapa ett nytt —
fortfarande till förmån för monopolistarna.

Vi kunna ej glömma att kyrkan och staten var
den politiska makt, till vilken de privilegierade
klasserna togo sin tillflykt då de började grundas,
beväpnade med lagar om privilegier och rättigheter 
över andra människor; att staten blev den
institution som tjänade till att införa ömsesidig
försäkring för nyttjanderätt till dessa rättigheter.
Men av denna orsak kan kyrkan eller staten nu
ej bli den kraft som skall tjäna till att förstöra
dessa privilegier. Varken den ena eller den
andra kan bli den organisationsform som skall
uppstå efter det dessa privilegier förstörts. Historien
lär oss däremot, att varje gång en ny ekonomisk
form uppstår i en nations liv — då t. ex.
slaveriet utbyttes mot livegenskapen och livegenskapen
mot lönearbetet — det alltid har utvecklats en
ny form för politisk gruppering.

Ävenså kan aldrig kyrkan användas för att
befria människan från underkastelse under gamla
vidskepelser, eller för att giva den en ny, fri etik;
ävenså kunna de känslor av alla människors
jämlikhet, solidaritet och enhet, som genomtränga
alla religioner, en dag taga en helt annan form
än olika kyrkor givit dem, då de bemäktigade
sig dem för att till förmån för prästerskapet
exploatera dem — på samma sätt fullbordas den
ekonomiska befrielsen med att bryta med alla
gamla politiska former representerade av staten.
Och ingenting blir gjort, om ej detta göres.

Det är för att underlätta utsprickningen av nya
former av samhällslivet, som anarkismen arbetar.
Och denna utsprickning göres, såsom alltid förr
vid stora befrielserörelser, av folkmassans
konstruktiva kraft, hjälpt av moderna kunskaper.

Därför vägra anarkisterna att acceptera
lagstiftarnas, eller varje annan statens funktion. Vi
veta att den sociala revolutionen icke åstadkommes 
genom <i>lagar</i>. Ty dessa lagar, t. o. m. om
de voteras av en konstituerande församling under
folkmassans tryck (och dock: huru skulle de kunna
voteras, då det rör sig om att förlika så många
motsatta intressen?), t. o. m. då de blivit voterade,
äro helt enkelt ej annat än en förbindelse att
arbeta i en viss riktning — en inbjudan till dem
som äro på stället att göra bruk av sin
uppfinnande, organisativa och konstruktiva ande. Men
för detta måste man ha krafter färdiga och
kapabla att omforma en lags formler, <i>önskemål</i>,
till det verkliga livets fakta.

Det är också därför som ett stort antal
anarkister, från Internationalens början till våra dagar,
ha tagit en aktiv del i arbetarorganisationerna,
grundade för Arbetets direkta kamp mot Kapitalet. 
Denna kamp kan, mycket mäktigare än all
indirekt aktion, bidraga till att erhålla några
förbättringar i arbetarens liv och öppna arbetarnas
ögon för det onda som göres i samhället av den
kapitalistiska organisationen och av staten som
underhåller denna, och kan också hos arbetaren
uppväcka tanken på former av konsumtion,
produktion och utbyte direkt mellan intressenterna,
utan kapitalistens och statens mellankomst.

<tab>

I det som rör formen för <i>arbetsersättningen</i> i
ett samhälle, befriat från kapitalet och staten, äro
meningarna ännu delade hos anarkisterna.

Alla äro överens om att förkasta den nya form
för lönearbete som uppstår om staten tar i
besittning produktions- och bytesmedel, såsom den
redan tagit i besittning järnvägar, post, uppfostran,
ömsesidig försäkran och territoriets försvar. Nytt
välde, väldet över industri, lagt till det staten
redan äger (skatter, territoriets försvar, föreskrivna
religioner m. m.), skulle skapa ett nytt, förfärligt
verktyg för tyranniet.

Den största delen av anarkisterna förena sig nu
i den <i>kommunistisk-anarkistiska</i> lösningen. Man
börjar att varsebliva att den enda formen för möjlig 
kommunism i ett civiliserat samhälle är den
kommunistisk-anarkistiska formen. 
Jämlikhetssträvande i sitt innersta, är kommunismen en
negation av auktoritet. Å andra sidan är ej ett
anarkistiskt samhälle av en viss utsträckning möjligt
om man ej från början tillförsäkrar alla åtminstone
ett minimum av välstånd, producerat gemensamt.

Kommunism och Anarkism äro således två
begrepp som komplettera varandra.

Men vid sidan om den stora kommunistiska
riktningen finns det ännu en riktning som i
Anarkismen se en återupprättelse av <i>idividualismen</i>,
och det är om denna riktning vi nu skola säga
några ord.

*
</chapter>

<chapter name="Den individualistiska riktningen">
<h2><small>Den individualistiska riktningen.</small></h2>

Den individualistiska riktningen inom Anarkismen 
tyckes vara en kvarleva från förflutna tider
då kommunismen, genom att produktionsmedlen
ännu ej nått den effektivitet som vetenskap och
tekniska framsteg nu givit dem, var synonym med
gemensam nöd och gemensamt slaveri.

För knappt sextio år sedan var ett blygsamt
välstånd och någon ledighet ej möjligt annat än
för det lilla antal människor, som exploaterade
andras arbete, och därför motsågo de som ägde
ett visst ekonomiskt oberoende med fasa den dag
de ej längre skulle få tillhöra de privilegierades
minoritet. Man får ej glömma att det var vid
denna tid som Proudhon värderade hela Frankrikes 
produktion till <i>tjugufem öre pr dag och
innevånare</i>.

Nu existerar detta hinder ej längre. Med det
mänskliga arbetets oerhörda produktivitet som vi
se såväl i jordbruket som i industrien, är det
säkert att en mycket hög grad av välstånd lätt kan
erhållas på några år genom det intelligent
organiserade kommunistiska arbetet, med att av var
och en blott begära fyra à fem arbetstimmar pr
dag. Detta ger oss åtminstone fem timmar mer
av fullständig ledighet.

Denna invändning mot kommunismen finnes
således ej mer.

<tab>

Den individualistiska riktningen delar sig nu i
två huvudsakliga grenar. Först är det de rena
individualisterna, i Stirners anda, som nu sist ha
funnit en förstärkning i den artistiska skönheten i
Nietzsches skrifter. Men vi behöva ej stanna vid
dem. Vi ha redan i ett föregående kapitel sagt,
att denna “bekräftelse av individen“ är metafysisk 
och avlägsnad från det verkliga livets fakta;
huru den sårar jämlikhetskänslan — grunden till
all frigörelse, ty man kan ej frigöra sig då man
vill behärska någon; — och huru den närmar sig
dem som påstå sig vara “individualister“ bland
ädlingar, präster, borgare, tjänstemän, etc., som
också tro sig “överlägsna“ massan och vilka vi
ha att tacka för Stat, Kyrka, Lagar, Polis och
Militarism och allt hundraårigt förtryck.

Den andra grenen av de individualistiska
anarkisterna omfattar mutuellisterna i Proudhons anda.
Dessa söka lösningen av det sociala problemet i
en frivillig organisation, som inför utbyte av
produkterna, värderade i arbetspoletter. Dessa
“poletter“ representera det antal arbetstimmar som
äro nödvändiga för att framställa ett visst
föremål, eller det antal arbetstimmar en viss individ
givit till funktion av erkänd nytta.

Detta system är i själva verket ej individualistiskt. 
Det representerar en kompromiss mellan
kommunism och individualism. Individualism i
ersättningen åt produktören — kommunism i ägandet 
av det som tjänar till produktionen.


Denna dualism reser, enligt vår mening, ett
oöverstigligt hinder för detta systems införande.
Det är omöjligt för ett samhälle att organisera
sig efter två motsatta principer på denna punkt:
ställandet i kommun av det som producerats
intill denna dag och individualism för det som
kommer att produceras; icke längre för produktionen
av lyxföremål för vilka smak och efterfrågan
varierar i det oändliga, utan för det strängt
nödvändiga, rörande vilket det i varje samhälle
införes en viss enhetlighet i uppskattandet.

Man får ej heller förlora ur sikte den oerhörda
omväxlingen i maskiner och metoder för
produktion på skilda ställen. Med en viss maskin
produceras kanske två eller tre gånger så mycket som
med en annan. Så t. ex. i den nuvarande
vävnadsindustrien, äro vävstolarna så skilda genom
sina olika egenskaper, att det antal en man kan
övervaka varierar från tre till tjugu (Northrops
vävstolar). Man får ej heller glömma skillnaden
i muskel- och hjärnenergi hos olika arbetare i
produktionens olika grenar. Och om man tar
dessa omständigheter i betraktande, frågar man
sig om arbetstimmen någonsin kan giva ett mått
som kan antagas för produkternas <i>handelsutbyte</i>.

Man förstår det nuvarande handelsutbytet, men
man förstår ej ett handelsutbyte baserat på en
värdesättning — arbetstimmen — <i>som ej längre är
gångbar</i>, från det arbetskraften upphör att
betraktas såsom en handelsvara. Arbetstimmen kan ej
tjäna till att införa produkternas likvärde annat
än i ett samhälle som redan godkänt den
kommunistiska principen för flertalet nödvändiga
produkter.

Och såsom eftergift för idéen om indiviualistisk
ersättning, inför man, utom den “enkla“ arbetstimmen, 
en skiljaktig ersättning för “kvalificierat“ 
arbete, eller tar man sin tillflykt till “befordringsutsikter“ 
i hierarkin av industritjänstemän, således
inför man det moderna lönearbetets utmärkande
drag, med samma fel som vi känna och som vi
söka medel att avskaffa.

För övrigt får man ej glömma att de mutuellistiska 
idéerna haft en viss framgång i Förenta
Staternas jordbruk, där detta system, som det
synes, fortsätter att arbeta i några
farmarorganisationer.

Närmande sig mutuellisterna finns det andra
amerikanska individualistiska anarkister, som
under 1850-talet representerades av S. P. Andrews,
W. Greene, senare av Lysander Spooner och nu
nu av Benjamin Tucker, som under många år
utgivit tidningen <i>Liberty</i>.

Deras idéer härstamma från Proudhon, men
även från Herbert Spencer. De utgå från
påståendet att den enda obligatoriska lagen för
anarkisterna är att blott intressera sig för sina egna
affärer; att, följaktligen, varje individ och varje
sammanslutning har <i>rätt</i> att handla som de vilja
— t. o. m. att förtrycka hela mänskligheten, om
de ha kraft. Om dessa principer, säger Tucker,
få en allmän tillämpning, erbjuda de ingen fara,
emedan varje individs makt skulle begränsas av
hans likars rättigheter.

Men att resonnera så är, enligt vår mening,
att betala en alltför stor tribut till metafysiken
och att göra ogrundade antaganden; att falla in
i dialektiken. För oss, som stå på verklighetens
fasta mark, är det absolut omöjligt att fatta ett
samhälle, eller ens en liten samling människor,
vilka göra det minsta möjliga i gemensamhet och
vari den enes affärer ej angå någon annan. Ännu
mindre är det möjligt att inbilla oss ett samhälle, i
vilket den oupphörliga beröringen mellan 
medlemmarna ej inför var och ens intresse mot andra och
ej gör det materiellt omöjligt att handla utan att
reflektera på sina handlingars konsekvens för
samhället.

Därför kommer Tucker, vilken liksom Spencer
gjort en utmärkt kritik över staten och ett
våldsamt försvar för individens rättigheter, men som
dock erkänner det individuella ägandet av jorden,
till att rekonstituera staten, för att förhindra de
individualistiska medborgarna att äta upp
varandra. Det är sannt att Tucker ej tillerkänner
staten annan rätt än att <i>försvara</i> sina medlemmar,
men denna rättighet och denna funktion är nog
för att konstituera staten, med dess nuvarande
rättigheter. Om man undersöker historien om
statsinstitutionen, skall man finna att det just är
under förevändningen att försvara individens rätt
som staten konstituerats. Dess lagar, dess
tjänstemän, ålagda att beskydda den förfördelade
individen, dess hierarki, inrättad för att övervaka
lagarnas tillämpning; dess universitet, gjorda för
att studera rättens källor, och dess kyrka för att
helga dess idé; dess klasser för att upprätthålla
“ordningen“, och dess obligatoriska militärtjänst;
dess monopoler, slutligen dess laster, dess tyranni
— allt härflyter från detta första antagande:
beskydd av individens rätt.

Dessa korta anmärkningar förklara varför de
individualistiska anarkistiska systemen, som funnit
talrika anhängare bland bourgeoisiens intellektuella, 
icke funnit mycket genljud i arbetarmassorna.
Detta förhindrar dock ej att alla erkänna den
betydelsefulla kritik de individualistiska anarkisterna
gjort för att förhindra sina kommunistiska
medbröder att falla in i centralism och byråkrati och
alltid återföra tanken till den fria individen — 
den första grunden till ett fritt samhälle. 
Tendensen att återfalla i det förflutnas misstag finnes,
som vi veta, blott alltför mycket t. o. m. bland
de mest avancerade revolutionärer.

Man ser således att den kommunistiska
anarkismen är den låsning som nu vinner mesta
terrängen bland de arbetare — isynnerhet hos de
romanska — som intressera sig för frågor om
revolutionär aktion i en mer eller mindre avlägsen
framtid och som förlorat tron på statens
välgärningar.

Arbetarrörelsen, som tillåter arbetarna att hålla
ihop mot de politiska partiernas tomma agitation,
och att mäta sina krafter och anlag på ett mer
effektivt sätt än i valens efemerära mekanism,
bidrager mycket att förbereda dessa idéer. Så
mycket, att det ej är överdrivet att förutse, att då
allvarsamma rörelser börja bland stads- och
lantarbetare, försök skola göras i anarkistisk riktning
och att dessa försök utan tvivel skola bli grundligare 
än det det franska folket gjorde 1793—94.

*
</chapter>

<chapter name="XIV. Några slutsatser om Anarkismen">
<h2><small>XIV.

Några slutsatser om Anarkismen.</small></h2>

Efter att ha förklarat anarkismens ursprung och
dess principer, skola vi nu giva några belysande
exempel, som tillåta oss att bättre precisera den
plats våra idéer inta i den nutida vetenskapliga
och sociala rörelsen.

Sålunda, då man talar med oss om Rätten, med
stor bokstav, och säger: — “Rätten är Sanningens
objektivitet“, eller: “Lagarna för Rättens utveckling 
äro lagarna för det mänskliga förnuftets
utveckling“, eller: “Rätt och Moralitet äro identiska,
och skiljas ej annat än formellt“, åhöra vi dessa
klingande påståenden med lika litet vördnad som
Mefistofeles i Goethes <i>Faust</i>. Vi veta att de som
skrivit dessa fraser, som de tro vara mycket
grundliga, ha gjort en viss tankeansträngning för att
komma dit, och vi se i deras klingande fraser
försök till omedvetna generalisationer, som
förövrigt äro gjorda på helt och hållet otillräckliga 
grunder, förmörkade av ord som hypnotisera
folk.

Fordom bemödade man sig att ge Rätten ett
gudomligt ursprung; senare sökte man ge den en
metafysisk grund; men denna dag kunna vi
studera rättsbegreppens ursprung och utveckling, på
samma sätt som man studerar cellvävnadens
utveckling eller biens sätt att göra honung. Och
genom att draga fördel av arbeten som gjorts av
den antropologiska skolan, göra vi vårt studium
över sällskapliga vanor och rättsbegrepp genom
att börja med den mest primitiva vilden, för att
följa deras utveckling i skilda tiders lagkodexer.

Då komma vi till redan nämnda slutsats. Alla
lagar ha ett dubbelt ursprung och det är just det
som skilja dem från sedvänjorna, det införda
bruket, som representera moralprinciperna i ett visst
samhälle vid en viss tid. Lagen bekräftar dessa
seder: den kristalliserar dem, men på samma gång
drar den fördel därav för att, vanligen under en
dold form, införa någon ny institution, i de
styrandes eller krigarnas intresse. T. ex. den införde
slaveriet, uppdelandet i kaster, familjefaderns,
prästens eller krigarens auktoritet; och lät
livegenskapen insmyga sig och senare slaveriet
under staten. På detta sätt har man alltid lyckats
pålägga människorna ett ok utan att de
varseblivit det — ett ok, som de senare ej kunde
avkasta annat än genom blodiga revolutioner.

Ock så ha sakerna passerat i alla tider, ända
till våra dagar. Vi se det t. o. m. i den
nuvarande s. k. arbetarlagstiftningen, vilken vid sidan
om “beskyddandet av arbetet“, vilket är dessa
lagars föregivna syfte, där man utan buller inför
en idé om statens <i>obligatoriska</i> skiljedom vid
strejker (skiljedom — obligatorisk — vilken
motsägelse!) eller man insmyger principen om en
obligatorisk arbetsdag, av så eller så många
arbetstimmar. Man öppnar porten för militärisk
exploatering av järnvägarna vid strejker; man giver en
laglig sanktion åt rövandet av Irlandsböndernas
jord. Eller också inför man försäkring mot sjukdom, 
ålderdom och t. o. m. arbetslöshet, och man
ger således staten rätt och plikt att kontrollera
arbetarens dag, rätten att tvinga honom att aldrig
taga sig en ledig dag utan statens auktorisation.

Och detta skall fortsättas så länge <i>en del</i> av
samhället skall göra lagar för hela samhället, och
skall fortsätta så länge man gör <i>lagar</i>.

Man förstår då varför anarkisterna, alltsedan
Godwin, förneka alla skrivna lagar, oaktat
anarkisterna, mer än lagstiftarna, eftersträva <i>rättvisan</i>,
som för dem är liktydig med <i>jämlikheten</i>, och
utan den omöjlig.

<tab>

Då man invänder mot oss att då vi förkasta
Lagen, förkasta vi även all moralitet, emedan vi
ej erkänna Kant’s “kategoriska imperativ“ — svara
vi, att t. o. m. språket i denna invändning är
obegripligt och oss absolut främmande.<footnote>Jag tar här en invändning, som ej är uppfunnen, utan
som jag lånat från en korrespondens med en tysk doktor.
Kant sade att morallagen sammanfattas i denna formel:
“Handla alltid mot andra på så sätt att ditt handlingssätt
kan bli en universell lag.“ Detta, sade han, är ett “kategoriskt 
imperativ" — en lag medfödd hos människan. </footnote> Det är 
oss främmande och obegripligt i samma grad det
skulle vara för varje naturalist som studerar
moraliteten. Det är därför som vi, innan vi ingå på
diskussion, uppställa denna fråga till våra
vedersakare: “Men säg oss då vad ni vilja ha sagt med
edra kategoriska imperativ? Kunna ni ej översätta 
edra påståenden till ett begripligt språk — 
såsom t. ex. Laplace gjorde, då han fann medel
att uttrycka den höga matematikens formler i ett
språk som hela världen begrep? Alla stora lärda
ha gjort så: varför kunna icke också ni göra det?“

Vad skall man i verkligheten säga då man
talar om “universell lag“ och “kategoristiskt
imperativ“? — Att alla människor äga denna idé:
“Gör ej andra, vad du ej vill att de skola göra
dig“. — Ha de denna — då är det bra. Vi få
sätta oss och studera (såsom redan Hutcheson
och Adam Smith gjort) varifrån människornas
begrepp kommit och huru de utvecklats.

Studera sedan till vilken punkt idén om rättvisa
inbegriper jämlikhet. En mycket viktig fråga,
emedan blott de som betrakta <i>andra</i> som en
<i>jämlike</i> kunna rätta sig efter regeln: “Gör ej
<i>andra</i>, vad du ej vill att de skola göra dig.“ En
ägare av trälar och en slavhandlare kunna tydligen
ej erkänna den “universella lagen“ eller “det
kategoriska imperativet“, i samband med slaven
eller negern, emedan de ej erkänna honom som sin
jämlike. Och om vår anmärkning är korrekt — 
är det då ej absurt att vilja inprägla moral på
samma gång som olikhetsidéer?

Analysera slutligen, som Guyau gjort, “uppoffringen 
av sig själv“. Och se att det är den som 
mäst bidragit till utvecklingen av människans
moralkänsla, — skulle det då ej finnas känslor
uttryckta i en liknande tanke rörande nästan? Blott
efter att ha gjort dessa tre studier, kunna vi därur
utdraga, vilka sociala villkor och vilka institutioner 
lova de bästa resultaten för framtiden. Då
skola vi se huru mycket religionen, ekonomiska
och politiska olikheter, införda av lagarna, lagen,
straffet, fängelset, domaren, fångvaktaren och
bödeln bidraga därtill.

Studera allt detta i detalj — och sedan kunna
vi åter med fördel återupptaga samtalet om
moralen och sedernas förbättrande genom lagen,
domstolen och poliskommissarien. Men de stora
orden som blott tjänar till att dölja våra ytliga
kunskaper — lämna dem åt sidan. De ha kanske
i en viss tid varit oundvikliga, men aldrig nyttiga;
men nu, då vi kommit så långt att vi kunna
studera de kinkigaste sociala frågor på samma sätt
som trädgårdsmästaren och botanisten studerar
de gynsammaste villkoren för korsandet av en
planta, äro de alldeles onödiga och skadliga.

<tab>

Det är samma sak för de ekonomiska frågorna.
Då en ekonom således säger oss: “I ett absolut
öppet köp, mätes varans värde genom den mängd
av socialt nödvändigt arbete som fordras för att
producera dessa varor“, (se Ricardo, Proudhon,
Marx och många andra), antaga vi ej detta
påstående som en trosartikel, på den grund att det
framställes av den eller den auktoriteten, eller
emedan det tyckes oss “tusan så socialistiskt“
att säga att arbete är den sanna mätaren på
varornas värde. — “Det är möjligt,“ säga vi, “att
det är sannt. Men, märker ni ej, då ni gör detta
påstående, att ni hävdar att värdet och arbetsmängden 
nödvändigtvis äro <i>proportionella</i> — 
liksom hastigheten av en kropp som faller är
proportionell med antalet sekunder fallet varar?
Ni finner således ett visst <i>kvantitativt samband</i>
mellan dessa bägge storheter — har ni gjort
mätningar, observationer, <i>kvantitativt mätta</i>, vilka
<i><b>ensamt</b> de</i> kunna bekräfta edra påståenden
rörande <i>kvantiterna?</i>“

”Säga att <i>i allmänhet</i> bytesvärdet stiger, om
mängden av nödvändigt arbete blir större, det
kan ni göra. Det är så Adam Smith drog
slutsatser. Men att säga att <i>följaktligen</i> dessa två
kvantiteter äro <i>proportionella</i>, att den ena är
<i>måttet</i> på <i>den andra</i> — det är att göra ett oerhört
misstag. Lika oerhört, som att t. ex. påstå att
mängden av det regn som skall falla i morgon
är proportionell med kvantiteten millimeter
barometern fallit under det medeltal, som fastställts
för denna trakt och denna årstid. Den som först
märker att det finnes en viss växelverkan mellan
barometerns nivå och regnmängden som faller;
den som först utrönar att en sten, som faller från
en stor höjd, får en större hastighet än en annan
sten som faller från en meters höjd — dessa göra
vetenskapliga upptäckter (och det har Adam
Smith i verkligheten gjort i fråga om värdet).
Men den människa som kommer efter dem och
påstår att mängden av det fallna regnet <i>mätes</i>
genom den kvantitet barometern fallit under
medeltalet, eller, att det rum en fallande sten
genomlöper är proportionell med fallets varaktighet
och kan mätas därigenom — han säger dumheter.
Han bevisar för övrigt att den <i>vetenskapliga</i>
forsknings-<i>metoden</i> är honom absolut främmande
och att hans arbete ej är vetenskapligt, hur
uppfyllt det än må vara med ord lånade från
vetenskapernas jargon.“

Bemärk förövrigt att om man, såsom ursäkt 
förskansar sig bakom vår brist på uppgifter för
att genom exakta mätningar fastställa en viss
varas <i>värde</i> och den nödvändiga <i>arbetsmängden</i>
för att producera den, skulle denna ursäkt ej
vara den enda. Vi känna i de exakta vetenskaperna 
tusentals liknande fall — växelförhållanden,
i vilka vi se att två kvantiteter bero av varandra
och om den ena växer, växer även den andra.
Således beror t. ex. hastigheten av en plantas
korsning bl. a. på den mängd av värme och ljus
plantan får; eller en kanons rekyl ökas då man
ökar krutmängden, som avbrännes i kammaren.

Men vilken lärd, värdig detta namn, skulle få
den barocka ideen att påstå, att — utan att ha
gjort <i>mätningar om deras samband i kvantitet
— följaktligen</i> en plantas korsningshastighet och
den ljusmängd den mottager eller att kanonens
rekyl och den avbrända krutladdningen äro
<i>proportionella kvantiteter:</i> att den ena ökas två, tre
eller tio gånger om den andra ökas i samma
proportion: — eller m. a. o. att de <i>mätas</i> genom
varandra, som man sedan Ricardo har påstått för
värdet och arbetet?

Eller vilken vågar, efter att ha gjort antagandet, 
hypotesen att ett samband av detta slag
finnes mellan dessa båda kvantiteter, framställa 
denna hypotes såsom en <i>lag?</i> Det är ej
annat än ekonomer eller rättslärde — folk som
ej ha någon idé om det varmed man förstår som
“lag“ i naturvetenskaperna, som kunna göra
dylika påståenden.

Vanligen är sambandet mellan de båda
kvantiteterna ytterst sammansatt — detta är också
fallet för <i>värdet</i> och <i>arbetet</i>. Men bytesvärdet och
arbetsmängden <i>äro ej</i> proportionella: det ena
<i>mäter aldrig</i> det andra. Detta har redan Adam
Smith anmärkt. Efter att ha sagt att varje 
föremåls bytesvärde mätes genom den mängd av
nödvändigt arbete som fordras för att producera
detta föremål, måste han (efter studium över
varuvärdena) tillägga, att om det var så under det
primitiva bytets regim, <i>är det ej mer fallet under
kapitalistisk regim</i>. Detta är fullkomligt sannt.
Den kapitalistiska regimen <i>med tvunget arbete
och utbyte med avsikt på vinst</i> förstör dessa
enkla samband, och inför flera nya faktorer som
störa sambandet mellan arbete och bytesvärde.
Att ignorerar dem, det är att ej mer göra i
politisk ekonomi. Det är att hoptrassla idéerna och
förhindra utvecklingen av den ekonomiska
<i>vetenskapen</i>.

Samma anmärkning vi gjorde rörande värdet
kan tillämpas på nästan alla ekonomiska
påståenden som nu cirkulera som fastställda sanningar
— isynnerhet bland de socialister som älska att
kalla sig vetenskapliga — och som man med en
oerhörd naivitet, framställer som naturlagar. Icke
blott att flertalet av dessa påstådda naturlagar
äro felaktiga; utan vi påstå också att även de
som tro därpå snart varsebliva det, om de blott
komma till att förstå nödvändigheten att verifiera
sina kvantitativa påståenden, genom forskningar,
även de kvantitativa.

<tab>

Förrästen framställer sig all politisk ekonomi
för oss anarkister under en helt annan synvinkel
än för ekonomerna — såväl från borgerligt som
socialdemokratiskt läger. Den vetenskapliga
induktiva metoden är dem främmande, de förstå
icke alls vad en “naturlag“ är, oaktat deras
markanta förkärlek för detta uttryck. De märka ej
att varje naturlag har en <i>villkorlig</i> karaktär. Den
uttryckes alltid så: — “<i>Om</i> sådana villkor
framställas i naturen, blir resultatet så: — <i>Om</i> en
rät linje korsar en annan rät linje, så att de forma
räta vinklar på båda sidor om skärningspunkten,
bliva konsekvenserna därav följande. — <i>Om</i>, de
rörelser som finnas i stjärnrymden påverka två
kroppar, och om det ej inom ett ändligt avstånd
finnas andra kroppar, som påverka dem — så
närma sig dessa kroppars tyngdpunkter med en viss
hastighet. (Lagen om den allmänna attraktionen).“

Och så vidare. Alltid ett <i>om</i>, alltid ett <i>villkor</i>.

Följaktligen äro alla påstådda lagar och teorier
i den politiska ekonomien ej annat än påstående
av följande karaktär: — “Om man erkänner att
det alltid i ett givet land finnes en beaktansvärd
mängd människor, som ej kunna leva vare sig en
månad eller fjorton dagar, utan att acceptera de
arbetsvillkor staten eller ägarna av jorden,
verkstäderna, järnvägarna etc. föreskriver dem — så
följa sådana eller sådana konsekvenser därav.“

Ända tills nu har den politiska ekonomien
alltid varit ett uppräknande av det som skall hända
vid vissa villkor — men utan att uppräkna och
analysera själva villkoren, utan att undersöka <i>huru</i>
dessa villkor verka i varje särskilt fall eller vad
som upprätthåller dem. Till och med då
dessa villkor nämnas någon gång är det för att
glömma dem nästa ögonblick. Men ekonomerna
inskränka sig ej till denna glömska. De
framställa <i>de omständigheter som uppstå av dessa
villkor som oundvikliga, oföränderliga lagar</i>.

Den socialistiska politiska ekonomien kritiserar,
det är sant, vissa av dessa slutsatser, eller förklara
dem på ett annat sätt; men den begår alitid
samma glömska, och i alla fall har den ännu ej
slagit in på en egen väg. Den står kvar inom
den gamla ramen och följer samma hjulspår. Det
mesta den har gjort (med Marx) det är att taga
<i>definitionerna</i> från den metafysiska och borgerliga
politiska ekonomien och säga: Nu se ni, t. o.
m. då man accepterar edra definitioner, kommer
man till att bevisa att kapitalisten utsuger
arbetaren!“ Detta låter bra i ett flygblad, men har
ingenting med vetenskap att göra.<footnote>Ett första försök i denna riktning gjordes av F. Vidal
i hans verk <i>De la répartition des richesses, ou de la Justice
distributive</i> (Om rikedomarnas fördelning, eller den
distributiva Rättvisan), Paris 1846. </footnote>

Vi tänka att <i>vetenskapen</i> om den politiska
ekonomien bör inrättas på ett helt annat sätt. Den
bör betraktas <i>som en naturvetenskap</i> och bör
uppställa ett nytt mål. Den bör i förhållande till
de mänskliga samhällena, intaga en ställning
analog med den fysiologien intager i förhållande till
djur och växter. Den bör bli <i>en samhällets
fysiologi</i>. Den bör såsom mål uppsätta studiet av
samhällets alltjämt växande <i>behov</i> och skilda
<i>medel</i> att tillfredsställa dem. Den bör analysera
dessa medel för att se huru de fordom och nu
äro avpassade för sitt syfte; och slutligen — 
emedan varje vetenskaps slutmål är förutsägelse,
tillämpning till det praktiska livet (Bacon sade det
för länge sedan) — bör den studera medlen att
bäst tillfredsställa alla moderna behov: medlen
att med minsta energiutgift <i>(med ekonomi)</i> erhålla
de bästa resultaten för mänskligheten i sin helhet.

Man förstår således varför vi komma till dessa
slutsatser, i vissa avseenden så skilda från dem
som borgerliga såväl som socialdemokratiska
ekonomer komma till; varför vi ej tillerkänna vissa
av dem påpekade växelförhållanden titeln “lagar“;
varför vår <i>framställning</i> av socialismen skiljer sig
från deras; och varför vi av studiet av de
utvecklingens tendenser och riktningar vi nu märka i
det ekonomiska livet, draga slutsatser så skilda
från deras, rörande det som är önskvärt och 
möjligt; eller med andra ord varför vi komma till fri
kommunism, under det att de komma till
statskapitalism och till kollektivistiskt lönearbete.

Det kan hända att vi ha orätt och de rätt.
Men om man vill kontrollera vem som har rätt
eller orätt, kan detta ej göras, varken med
tillhjälp av byzantiska kommentarer över det en viss
skriftställare har sagt eller velat säga, eller med att
tala till oss om Hegels trilogi eller med att
använda den dialektiska metoden.

<i>Det kan ej göras annat än med att studera de
ekonomiska förhållandena på samma sätt som
man studerar naturvetenskaperna.</i><footnote>Följande utdrag ur ett brev jag fått från en berömd
biolog, professor i Belgien, tillåter mig att bättre förklara
det som sagts. — “Allt eftersom jag går framåt i läsningen
av <i>Fields, Factories and Workshops’</i> (Fält, Fabriker och
Verkstäder)“, skrev professorn, “blir jag mer och mer
övertygad om att studiet av ekonomiska och sociala frågor
hädanefter ej är tillgängligt för andra än de som studerat
naturvetenskaperna och äro <i>genomträngda av dessa
vetenskapers anda</i>. De, som ha mottagit uteslutande s. k.
klassisk uppfostran, äro ej i stånd att förstå de nuvarande
idérörelserna och äro ur stånd att studera en mängd
specialfrågor. — — — Idéen om arbetets fullständigande <i>och
arbetsfördelning i tid</i> (en idé som skulle vara mycket nyttig
för samhället, att var och en skulle kunna arbeta i jordbruket, 
i industrien och i intellektuellt arbete, för att kunna
variera sitt arbete och helt och hållet utveckla sin
individualitet) är bestämt att bli en av hörnstenarna i den
ekonomiska vetenskapen. Det är en mängd biologiska fakta som
överensstämma med den idé jag betonat, och som visa att
detta är en naturlag (eller med andra ord att i naturen en
besparing av krafter ofta erhålles genom detta medel). Om
man undersöker en levande varelses funktioner under vissa
perioder av dess liv eller under vissa årstider och i flera
fall t. o. m. under vissa stunder av dagen, finner man
tillämpningen av arbetsfördelningen i tid, vilken är oupplösligt
förbunden med arbetsfördelningen mellan organen (Adam
Smiths lag).

“De vetenskapsmän, som ej känna naturvetenskaperna
äro ur stånd att förstå en <i>naturlags</i> sanna betydelse; de
äro blinda för ordet lag, och de inbilla sig att en lag, sådan
som Adam Smith’s, har en ödesdiger makt, vilken är 
omöjligt att undandraga sig. Då man visar dem denna lags 
<i>frånsida</i>, de beklagliga resultaten med hänseende på den
mänskliga individens utveckling och lycka, svara de: <i>det är
en obeveklig lag</i>, och stundom gives detta svar med en skarp
ton, som vittnar om känslan av ett slags ofelbarhet.
Naturalisten vet att vetenskapen kan upphäva en <i>lags</i>
ödesdigra verkningar: att ofta den människa som kan våldföra
naturen hembär segern.

”Tyngdkraften låter föremålen falla, samma tyngdkraft
låter ballongen stiga. Detta tyckes oss så enkelt, den
klassiska skolans ekonomer tyckas ha mycket svårt att förstå
vikten av en dylik observation.

“Lagen om <i>arbetsfördelning i tid</i> blir ett korrektiv till
Adam Smith’s lag, och tillåter fullständigande av det
individuella arbetet.“ </footnote>

Med att alltid använda denna metod, kommer
anarkismen till slutsatser, som äro den egna i det
som rör samhällenas politiska form och i synnerhet 
staten. Anarkisten låter sig ej bedragas av
metafysiska påståenden såsom detta: “Staten är 
bekräftandet av idéen om den högsta rättvisan i
samhället“ eller: — “Staten är framåtskridandets
verktyg och bärare“ eller: — “Utan staten, intet
samhälle.” Trogen sin metod sätter sig anarkisten 
att studera staten efter absolut samma plan
som en naturalist då han skall studera biens och
myrors samhällen. Man har, i den korta resumé
som gjorts i kapitel X till XII, sett till vilka
slutsatser vi komma till följd av dessa studier, i det
som rör det förflutnas politiska former och deras
möjliga och önskvärda utveckling i framtiden.

Tillfoga att för <i>vår</i> europeiska civilisation (de
sista femtio årens civilisation, till vilken vi höra),
är staten en form för samhällsliv, som utvecklat
sig sedan det sextonde århundradet. Före denna
tid, sedan det romerska kejsardömets fall,
existerade staten ej — under sin romanska form. Om
den det oaktat finnes i skolböcker, är det en 
produkt av historikernas inbillning, som ha velat
uppdraga det franska konungahusets genealogiska
träd ända till de merovingiska krigscheferna, det
ryska till Rurik etc. För den verklige historikern
rekonstituerar staten sig på ruinerna av medeltidens 
städer.

Å andra sidan företer staten, såsom politisk
och militär makt, såväl som den moderna
regeringsrättvisan, kyrkan och kapitalismen, 
institutioner, som äro omöjliga att skilja från varandra.
I historien ha dessa fyra institutioner utvecklats,
stödjande och stärkande varandra.

De äro bundna vid varandra med band av
orsak och verkan.

Staten är ett sällskap av ömsesidig försäkring,
sluten mellan jordägaren, militären, domaren och
prästen, för att tillförsäkra dem myndighet över
folket och utsugning av den fattige.

Sådant är statens ursprung, sådan är dess
hisoria, sådant är ännu i dag dess väsen.

Att inbilla sig att man med statens tillhjälp skall
kunna avskaffa kapitalismen, det är, enligt vår
mening, lika felaktigt som att vilja fullborda
arbetarnas befrielse med kyrkans eller cesarismens
tillhjälp. Det fanns i början på 1800-talet många
drömmare, som drömde om en socialistisk cesarism: 
dess tradition har fortlevat från Babeuf tills
nu. Men att hysa sådana illusioner, då man
inkommit i det 20:de århundradet — det är
sannerligen alltför naivt.

Mot en ny ekonomisk organisationsform bör
nödvändigtvis svara en ny politisk organisationsform; 
och, antingen omvälvningen göres häftigt
genom en revolution eller långsamt på evolutionens 
väg — måste dessa två omvälvningar,
ekonomisk och politisk, marschera jämsides, hand i 
hand. Varje steg mot ekonomisk befrielse, varje
verklig seger över kapitalet skall också bli en
seger över auktoriteten: ett steg på vägen mot
politisk befrielse: det skall bli befrielse från
statens ok, genom fritt samförstånd mellan alla
intressenter.

*
</chapter>

<chapter name="XV. Aktionsmedel">
<h2><small>XV.

Aktionsmedel.</small></h2>

Det är tydligt att om anarkismen således, både
i sina forskningsmetoder och i sina grundprinciper, 
skiljer sig från den akademiska vetenskapen
och från sina socialdemokratiska medbröder,
skiljer den sig också från de sista genom sina
aktionsmedel.

Med vårt sätt att döma rätt, lag och stat,
kunna vi ej se en garanti för framåtskridandet, eller
ännu mindre ett steg mot den sociala revolutionen, 
i individens alltjämt växande underkastelse
under staten. Att säga, som ofta ytliga kritiker
över sambället, att den moderna kapitalismen
finner sitt ursprung i “produktionens anarki“ i
“läran om statens avhållelse från inblandning“,
och att staten skulle praktisera systemet av “<i>laissez 
faire</i>“ och “<i>laissez passer</i>“ (låtgå-systemet)
— detta kunna vi ej upprepa emedan vi veta att
det ej är sant. Vi veta att de regerande, då de
giva full frihet att rikta sig på de nödställda
arbetarnas arbete, aldrig ha givit arbetarna frihet
“att göra som de vilja“. <i>Aldrig har formeln 
</i>
<i>
“laissez faire, laissez passer“ tillämpats</i>. Varför
då säga det motsatta?

I Frankrike dömde t. o. m. det förfärliga
“revolutionära“ konventet till döden för strejk,
sammanslutningar och bildandet av en stat i staten!
Behöves det att tala om kejsardömet, Restaurationen 
eller om bourgeoisierepubliken?

I England hängde man ännu 1813 folk för strejk,
och 1831 sände man arbetare till Australien för
att de vågat bilda en yrkesunion efter Owen.
Undet sextiotalet sände man ännu strejkande till
tvångsarbete, under den kända förevändningen
att försvara arbetets frihet. Och t. o. m. i våra
dagar, år 1903, utverkade ett bolag i England
att en fackförening betalade det 1,275,000 franc
i skadeersättning för att ha <i>avrådit</i> arbetarna att
gå tillbaka till fabriken i strejktider (för
<i>picketing</i>). Vad skulle man säga om Frankrike, där
tillåtelse att bilda fackföreningar ej beviljades
förrän 1884, efter den anarkistiska jäsningen i
Lyon och gruvarbetarnas i Montceau-les-Mines!
Eller vad skall man säga om Belgien, Schweiz
(påminn er Airolomassakern!) och i synnerhet om
Tyskland och Ryssland?

Å andra sidan, måste man påminna om huru
staten för lant- och stadsarbetarne i nöd, genom
sina <i>skatter</i> och de <i>monopol</i> den skapar, för att
lämna arbetaren bunden till händer och fötter åt
fabrikanten! Måste man påminna om hur man i
England fordom, och ännu i dag förstör det
kommunala ägandet av jorden med att tillåta
lantlorden (som fordom blott var domare: aldrig
<i>egendomsägare</i>) att inhägna kommunens jord och
bemäktiga sig den för sin egen räkning? Eller
att berätta huru <i>nu</i>, jorden <i>rövas</i> från de ryska
bondekommunerna av Nikolaus II:s regering?


Behöver man slutligen säga, huru nu alla
stater, utan undantag, inrätta oerhörda monopoler
av alla slag, utom de som skapas i erövrade
länder, Egypten, Tonkin, Transwaal? Vad skall man
säga om det <i>primitiva rikedomssamlandet</i>,
varmed Marx underhöll oss som en omständighet
från det förflutna, då varje år nya monopoler
införas av varje parlament i området av järnvägar,
spårvägar, gas, vattenledningar, elektricitet, skolor
etc. etc. i oändlighet!

Med ett ord, aldrig i någon stat, varken för ett
år eller ens för en timme har systemet <i>laissez
faire</i> existerat. Staten är, och har i alla tider
varit kapitalets stöd och direkta och indirekta
skapare. Följaktligen, om det tillåtes
borgar-ekonomerna att påstå att systemet om “avhållelse
från inblandning“ existerar — emedan de söka
bevisa att massornas elände är en naturlag — 
huru kunna socialister hålla sådant tal till
arbetarna! <i>Friheten att göra motstånd mot
utsugningen har aldrig funnits.</i> Överallt har man måst
erövra den, steg för steg, betäckande slagfältet
med ett oerhört antal offer. “Avhållelsen från
inblandning“ och ännu mer — hjälp, stöd och
beskydd har alltid varit blott till utsugarnas
förmån.

<i>Och det kan icke vara annorlunda.</i>

Socialismen bör, som vi ha sagt, finna <i>sin</i> form
för politiska samband. Den kan ej använda
gamla politiska former, såsom den ej kan använda
den religiösa hierarkien och dess läror, och ej
heller den kejserliga eller diktatoriska formen och
dess teorier. På ett eller annat sätt måste den
bli mer <i>folklig</i>, mera närma sig <i>forum</i>, än den
representativa regeringen. Den bör bli mindre
beroende av <i>representationen</i>, mera <i>självstyrd</i>.
Det är det proletariatet försökt göra 1871 i Paris, 
och som Pariserkommunen och många andra
mindre betydande kommuners sektioner försökte
1793—94.

Då vi observera det nuvarande politiska livet
i Frankrike och England, såväl som i Förenta
Staterna, se vi i verkligheten uppspira en mycket
utmärkande tendens att konstituera oberoende
lant- och stadskommuner, sins emellan förenade
för tusen olika behov, genon förbundsavtal, var
och ett slutet i ett speciellt, bestämt syfte. Och
dessa kommuner sträva mer och mer efter att
bli produktörer av bekvämligheter nödvändiga
för att tillfredsställa alla invånarnes behov.
Kommunala spårvägar, kommunalt vatten, ofta fört
långt ifrån genom flera förbundna städer, gas,
ljus, kraft för fabriker, t. o. m. kommunala
kolgruvor, kommunala mejerier, kommunala gethjordar 
för lungsiktiga (i Torquay), varmt vatten till
husen, kommunala köksträdgårdar etc. etc.

Visserligen är det ej tyska kejsaren eller de
jakobiner som styra Schweiz, som gå mot detta
mål: dessa försöka i motsats att centralicera allt
i statens händer och förstöra varje drag av
kommunelt oberoende.<footnote>Detta göra även imperialisterna i England. De
avskaffade 1902 <i>School boards</i>, eller byråer valda genom allmän
rösträtt, som speciellt funnos för att organisera folkskolor i
varje kommun. Införda på 1870 talet, hade dessa byråer
gjort den värdsliga undervisningen oerhörda tjänster. </footnote>

Det är de europeiska och amerikanska samhällenas 
framåtskridande del vi skola betrakta. Och
hos denna finna vi en utmärkande tendens att
organisera sig <i>utom staten</i>, och försökande
tillägna sig betydande ekonomiska funktioner och
även de som staten betraktar som sina, men som
den aldrig kunnat fullgöra.

Kyrkan hade till mission att kvarhålla folket i 
ett intellektuellt slaveri. Statens mission är att
kvarhålla det halvsvultet i ett ekonomiskt slaveri.
Man söker nu att avskaka bägge oken.

Då vi veta detta kunna vi ej betrakta en
alltjämt växande underkastelse under staten som en
garanti för framåtskridandet. Institutionerna
förändra ej sin karaktär efter teoretikernas vilja.
Således söka vi framåtskridandet i den fullständigaste 
möjliga frigörelse av individen i den största 
möjliga utveckling av individens och gruppens 
initiativ och på samma gång i begränsning
av statens befogenhet — ej i dess förstorande.

Vi föreställa oss marschen framåt såsom en
marsch — först mot avskaffande av den 
regeringsauktoritet som pålagts samhället, i synnerhet i
16:de århundradet, och som sedan dess ej
upphört att föröka sin befogenhet; och sedan — mot
den största möjliga utveckling av elementet om
<i>samförstånd, provisoriskt avtal</i>, samtidigt med
oberoende för alla sammanslutningar som göras
med ett bestämt mål och som, genom sina
federationer, sluta med att täcka hela samhället. Vi
föreställa oss samhällets struktur som en sak som
aldrig är konstituerad, utan som alltid är fylld av
liv och följaktligen alltid ändrar form, enligt
ögonblickets behov.

Detta sätt att fatta framåtskridandet, såväl som
vår uppfattning om det som är önskvärt för
framtiden (allt det som bidrar att föröka allas lycka)
för oss nödvändigtvis att utarbeta en egen
taktik, vilken består i att utveckla den största
möjliga summa av <i>individuellt initiativ</i> i varje krets
och hos varje individ — handlingsenheten erhålles 
genom enheten i mål och genom den övertygande 
kraft varje idé äger, då den blivit fritt
uttryckt, allvarsamt diskuterad och befunnen riktig.

Denna tendens sätter sin prägel på hela
anarkismens strävande och på varje krets’ inre liv.

Vi påstå således att genom att arbeta för
tillkomsten av en statskapitalism, centraliserad i en
enväldig regerings händer, är att arbeta <i>mot</i>
framåtskridandet, som söker nya former för
samhällsorganisationen utom staten.

I statssocialisternas oförmåga att förstå
socialismens verkliga historiska problem, se vi en
oerhörd brist i omdömet — en kvarleva av
absolutistiska och centralistiska fördomar och vi
bekämpa dem. Att säga till arbetarna att de kunna
införa den socialistiska samhällsbyggnaden, med
att <i>bevara statsmekanismen</i> och att blott byta om
män vid makten; att hindra, i stället för att hjälpa,
att arbetarnas sinne riktas mot <i>utforskning av nya
samhällsformer</i> som skulle vara <i>dem</i> gagneliga — 
det är i våra ögon att göra ett historiskt fel som
tangerar vid brott.

<tab>

Slutligen, emedan vi äro ett revolutionärt parti,
söka vi överallt i historien tillkomsten och
utvecklingen av föregående revolutioner, och vi sträva
efter att befria historien från den falska tolkning
man alltid givit den. I historien om skilda
revolutioner, skrivna ända tills nu, se vi ännu ej
<i>folket</i>, lära ingenting om <i>revolutionens tillkomst</i>.
De fraser man har för vana att upprepa i
inledningen om folkets förtvivlade ställning vid
uppresningens början, säga oss ej hur i denna
förtvivlan, hoppet om en möjlig förbättring, nya
tider, ser dagen? varifrån revoltens anda är
kommen och hur den sprider sig? Därför vända vi
oss, efter att ha läst dessa historier, till
urkällorna, för att där finna någon underrättelse om
uppvaknandets marsch såväl som om folkets del
i revolutionerna.


Således fatta vi t. ex. den stora franska
revolutionen på ett helt annat sätt än Louis Blanc,
som framställde den såsom en stor politisk
rörelse, ledd av jakobinerklubben. Vi se framför
allt däri en stor <i>folklig</i> rörelse och vi konstatera
isynnerhet bonderörelsens roll (“varje by hade sin
Robespierre“ såsom abbé Grégoire, rapportör till
kommittén om bondeupproret, sade till historikern 
Schlosser), en rörelse som till huvudsyfte hade
avskaffandet av kvarlevorna av den feodala
livegenskapen och återtagande av böndernas jord,
av alla slags gamar rövad från bykommunerna — 
vilket lyckades för bönderna, isynnerhet i östra
Frankrike.

En revolutionär situation hade skapats av
bondeupproren som fortsatte under fyra år. På
samma gång utvecklade sig, isynnerhet i städerna, en
tendens mot kommunistisk jämlikhet; och å andra
sidan såg man bourgeoisiens makt ökas, och hur
den på ett intelligent sätt arbetade på att införa
sin auktoritet på kungadömets och adelskapets
plats, vilken den systematiskt förstört. I detta
syfte kämpade bourgeoisien grymt för att
konstituera en mäktig, centraliserad stat, som
absorberade allt och som tillförsäkrade dem egendom
(delvis över de gods de förvärvat under
revolutionen), såväl som full frihet att utsuga de fattiga
och att spekulera i nationalförmögenheten, utan
några inskränkningar.

Denna auktoritet, denna rätt till utsugning — 
detta ensidiga <i>laissez faire</i> — fick bourgeoisien
verkligen; och för att vidmakthålla den skapade
den <i>sin</i> politiska form — representativ regering
i den centraliserade staten.

I denna statscentralisation, skapad av jakobinerna, 
finner Napoleon I marken redan förberedd
för kejsardömet.


Likaså fann Napoleon III femtio år senare i sin
tur, i drömmen om en centraliserad demokratisk
republik som utvecklats i Frankrike inemot 1848,
alla elementer färdiga för det andra kejsardömet.
Och under denna centraliserade makt, som dödat
allt lokalt liv, all ansträngning att göra något
utom staten (yrkesbemödanden, fackföreningar,
privata sammanslutningar, kommuner etc.) lider
Frankrike ännu i dag. Det första försöket att
bryta detta statens ok — ett försök som öppnar
en ny historisk æra — gjordes 1871, av det
parisiska proletariatet.

Vi gå t. o. m. ännu längre. Vi påstå att så
länge statssocialisterna ej övergiva sin dröm om
socialisering av arbetsverktygen i den
centraliserade statens händer — blir det oundvikliga
resultatet av deras försök med statskapitalismen och
socialiststaten deras drömmars misslyckande och
militärdiktatur.

<tab>

Utan att här ingå på analys av skilda
revolutionära rörelser, som bekräfta vårt sätt att se, är
det nog att säga att vi fatta den framtida sociala
revolutionen — icke mer såsom en jakobinsk
diktatur, icke mer en förvandling av sociala
institutioner, gjord av ett konvent, ett parlament eller
en diktator. Aldrig har någon revolution gjorts
på detta sätt, och om den nuvarande arbetarresningen 
tager denna vändning, är den dömd att
gå under utan att ge något varaktigt resultat.

Vi fatta däremot revolutionen såsom en folklig 
rörelse som tager en omfattande utsträckning,
och under vilken folkmassorna själva, i varje stad
och i varje by av den trakt som inkräktats av
den insurrektionella rörelsen, griper sig verket an
med samhällets rekonstruktion. Folket — bönder
och stadsarbetare — böra <i>själva börja det 
</i>
<i>
uppbyggande, uppfostrande arbetet, på mer eller
mindre omfattande kommunistiska principer, utan att
vänta på order uppifrån</i>. Det måste framförallt
ordna så att det kan föda och härbergera alla,
och sedan — producera just det som är nödvändigt 
för att föda, härbergera och kläda alla.

Rörande regeringen — antingen den konstitueras 
genom våld eller genom val: antingen den
blir “ett proletariatets diktatur“, såsom man på
1840-talet sade i Frankrike och ännu säger i
Tyskland, eller det blir en vald “provisorisk regering“
eller ett “konvent“ — sätta vi till denna
regering intet hopp. Vi säga på förhand att den
ingenting kan uträtta.

Vi säga, icke därför att det är vårt personliga
tycke utan därför att hela historien lär oss det,
att män som av en revolutionär våg kastats in i
en regering, aldrig äro sin ställning vuxna. De
kunna ej vara det. Därför äro isolerade människor 
— huru intelligenta och begåvade de än äro
— säkra att misslyckas i strävandet att
rekonstruera samhället på nya principer. Därtill
behöves <i>massornas kollektiva anda arbetande på
konkreta saker:</i> fältet plöjt, huset bebott,
fabrikerna i gång, järnvägar m. m.<footnote>I den stora strejk, som utbröt på den oerhörda
Transsibiriska banan, omedelbart efter kriget med Japan, se vi
ett frappant exempel på vad massornas kollektiva anda, satt
i rörelse av en händelse, kan göra om den arbetar på att
reformera. Man vet att hela arbetarpersonalen på denna
oerhörda linje, från Uralbergen till Harbin, på en längd av över
6,500 km., strejkade 1905. De strejkande tillkännagav för
arméens överbefälhavare, den gamle Linévitsch, att de skulle
göra <i>allt</i> för att hastigt hemsända regementena, om
generalen varje dag ville meddela strejkkommittén antalet
människor, hästar, bagage o. s. v., som skulle transporteras.
Generalen accepterade. Och resultatet blev, att, under de
veckor strejken varade, hemsändningen gjordes med mera
ordning, mindre olyckshändelser och med mycket större
skyndsamhet än förut. Det var en verklig folklig rörelse
— arbetare och soldater, med disciplinen försvunnen,
samarbetade i denna oerhörda transport av hundratusentals
människor. </footnote>

De isolerade människorna kunna finna det
lagliga uttrycket, formeln, för en förstöring av gamla
samhällsformer, då denna förstöring redan är på
väg att fullbordas. De kunna på sin höjd 
utvidga detta förstörande verk och över ett stort
område, det som gjorts blott i en liten del. Men
att pålägga förstöringen en lag — det är absolut
omöjligt — såsom hela historien om 1789—94
års revolution bevisat.

Rörande de <i>nya</i> livsformer som uppspira ur
ruinerna av föregående former — kan ingen
regering finna <i>deras</i> uttryck, <i>så länge ej dessa
former bestämma sig själva i massornas 
återuppbyggande verk, som verkar på tusen ställen på
en gång</i>. Vem skulle ha kunnat förutsäga före
1789, den roll som municipalråden, Pariserkommunen 
och dess sektioner spelade i 1789—94 års
revolutionära händelser? Man lagstiftar ej
framtiden. Allt man kan göra, det är att förutsäga
dess viktigaste tendenser och att röja dem väg.
Och detta är det vi försöka göra.

<tab>

Det är tydligt, att då anarkismen på detta sätt
fattar den sociala revolutionens problem, den ej
kan låta sig förledas av ett program, som såsom
mål uppställer “erövrandet av makten i det
nuvarande samhället“.

Vi veta att en erövring ej är möjlig på den
fredliga vägen. Bourgeoisien släpper ej sin makt
utan kamp. Men allt eftersom socialisterna bli
ett regeringsparti och dela makten med bourgeoisien, 
måste deras socialism blekna: och detta har
den redan gjort. Dessförutan skulle ej 
bourgeoisien, som summariskt och intellektuellt är mycket
mäktigare, fast man ej säger det i socialistpressen 
— erkänna dem rätt att dela sin makt.

Å andra sidan veta vi också att om en
insurrektion skulle lyckas att ge Frankrike, England
eller Tyskland en provisorisk, socialistisk regering,
skulle denna, utan folket konstruktiva, spontana
kraft, bli absolut maktlös och skulle hastigt bli
ett hinder för revolutionen. Den skulle bli
fotsteg åt en diktator, representant för reaktionen.

Genom att studera revolutionernas förberedande
tid, ha vi kommit till den slutsatsen, att aldrig
någon revolution fötts av ett parlaments motstånd eller
anfall. <i>Alla revolutioner ha börjats av folket.</i>
Aldrig har någon revolution uppenbarat sig
beväpnad från huvud till fot, liksom Minerva,
framkommande ur Jupiters hjärna. Alla ha, utom sin
inkubationsperiod, haft sin evolutionsperiod, under
vilken folkmassorna, efter att från början ha
formulerat mycket blygsamma fordringar, så
småningom genomträngts av en mer och mer revolutionär
anda. Den blir vågsammare, den vinner <i>förtroende</i>
och utgående från sin förtvivlans letargi,
utvidgar den så småningom, sitt program. Det behöves
tid för att deras från början “ringa tillrättavisningar“, 
skola bli revolutionära fordringar.

Det behövdes i verkligheten i Frankrike fyra
år, från 1789 till 1793, för att skapa en revolutionär 
minoritet, nog mäktig att imponera.

Rörande inkubationsperioden, fatta vi den
sålunda: — Först revoltera enstaka individer, som äro
grundligt leda vid det de se omkring sig. Många av
dem gå under utan synligt resultat; men samhällets 
indifferens är skakad av dessa utposter.

De nöjdaste och inskränktaste måste fråga sig:
“Varför gåvo dessa hederliga, livfulla ungdomar
sitt liv?“ Det är omöjligt att förbli indifferant,
man måste uttala sig för eller emot. Tanken
arbetar.

Så småningom genomträngas små
människogrupper av revoltens ande. De göra också
uppror, kanske med hopp om framgång till en
del — t. ex. att vinna en strejk och att få bröd
åt sina barn, eller att befria sig från någon
avskydd tjänsteman — men också mycket ofta utan
hopp om framgång: uppror helt enkelt, emedan
det är dem omöjligt att tåla sig längre. Icke en,
två eller tio liknande revolter, utan hundratals
uppror före varje revolution. Det finns en gräns
för allt tålamod. Det synes nu så väl i Förenta
Staterna.

Man citerar stundom det fredliga avskaffandet
av livegenskapen i Ryssland; men man glömmer
eller ignorerar att en lång serie av bondeuppror
föregick och medförde denna frigörelse. Dessa
uppror började på 1850-talet — kanske som ett
eko av 1848, eller av upploppen i Galizien 1846
— och för varje år utbredde de sig i Ryssland,
blivande mer och mer allvarsamma och tagande en
allt skarpare karaktär. Detta varade ända till
1857, då Alexander II äntligen utsände sitt brev
till Lithauens adelsmän, däri han gav ett löfte om
trälarnas befrielse. Herzens ord: “Bättre att
giva friheten uppifrån, än att vänta att den
kommer nedifrån“ — ord som Alexander II upprepade
inför Moskvas adelskap — voro ej blott ett tomt
hot, mot dem svarade verkligheten.

Det är detsamma vid varje revolutions närmande. 
Och man kan också, som en allmän regel
säga, att varje revolutions karaktär bestämmes av
de föregående upprorens karaktär och mål. Och
ännu mera. Man kan såsom ett historiskt
faktum framställa att ingen allvarsam politisk
revolution kan fullbordas om den ej fortsättes av
ett stort antal lokala upplopp och om jäsningen
tar karaktär av individuell hämd i stället för av
upplopp, såsom i Ryssland 1906 och 1907.

Att vänta och hoppas att den <i>sociala</i>
revolutionen skall komma, utan att föregås av uppror
som bestämma revolutionens anda — är
följaktligen absurt, barnsligt. Att söka förhindra
dessa resningar, sägande att man förbereder
en allmän resning, det skulle vara brottsligt.
Men att söka övertyga arbetarna att de ernå alla
den sociala revolutionens välgärningar med
att begränsa sig till valagitationen, och att utgjuta
hela sin bitterhet mot handlingar av partiell
insurrektion, då de framkomma hos historiskt
revolutionära nationer — det är att själv bli ett
hinder för revolutionen och för allt framåtskridande
— ett hinder lika stort som den kristna kyrkan
alltid varit.

*
</chapter>

<chapter name="XVI. Slutord">
<h2><small>XVI.

Slutord.</small></h2>

Vi ingå ej här på längre utläggningar om
anarkismens principer och dess aktionsprogram —
det som sagts räcker möjligen till att visa den
plats anarkismen intager i mänsklighetens nutida
vetenskap.

Anarkismen representerar ett försök att anpassa
generalisationer erhållna genom naturvetenskapernas 
induktiva-deduktiva metod, på omdömet om
de mänskliga institutionerna. Den är också ett
försök att, på grundvalen av detta omdöme, förutspå 
mänsklighetens marsch mot frihet, jämlikhet
och broderskap, för att erhålla den största
möjliga summa av lycka åt var och en.

Anarkismen är ett oundvikligt resultat av den
intellektuella rörelsen i naturvetenskaperna som
började mot slutet av 1700-talet, dämpades av
reaktionen efter franska revolutionens fall, och
började ånyo, i full utveckling av alla sina krafter,
mot slutet av 1850-talet. Anarkismens rötter ha sitt
ursprung i det adertonde århundradets naturalistiska
filosofi. Men den kunde ej få sina fullständiga grunder
förrän efter den vetenskapernas renässans, som
uppträdde i början på 1850-talet och som gav
ett nytt liv till studiet av mänskliga instutioner
och samhällen på en naturalistisk grund.

De påstådda “vetenskapliga lagar“, varmed de
germanska metafysikerna på 1820 och 30-talen
läto sig nöja, finna ingen plats i det anarkistiska
begreppet. Den erkänner ingen annan forskningsmetod 
än den vetenskapliga. Och den tillämpar
denna metod på alla vanliga s. k. humanitära
vetenskaper.

Begagnande denna metod, såväl som de sista
forskningar gjorda under påverkan av denna
metod, bemödar sig anarkismen att konstruera
helheten av vetenskaper som röra människan och
att revidera de gällande begreppen om rätt,
rättvisa etc. efter uppgifter redan erhållna av
etnologiska forskningar och utsträcka dem ännu längre.
Stödjande sig på sina 1700-tals föregångares verk,
sluter sig anarkismen till individen mot
staten; för samhället, mot den auktoritet, som, i
kraft av historiska villkor, behärska det. Genom att
begagna historiska dokument, samlade av den
moderna vetenskapen, har anarkismen visat att
statens auktoritet, vars förtryck växer mer och mer,
i verkligheten ej är annat än en tillbyggnad — skadlig 
och onyttig, som för oss, européer, daterar
sig från femtonde och sextonde århundradet: en
tillbyggnad gjord i kapitalismens intresse, och
som redan i Antiken orsakade Roms och Greklands, 
såväl som andra Orientens och Egyptens
civilisationscentras, fall.

Auktoriteten som konstituerades för att i ett
gemensamt intresse förena ädlingen, prästen,
soldaten och domaren och som under hela historiens
lopp varit ett hinder för människans försök att
skapa sig ett fritt liv — denna auktoritet kan
aldrig, ej mer än cesarismen, imperialismen eller
kyrkan, bli ett befrielsevapen.

I den politiska ekonomien har anarkismen
anlänt till den slutsatsen att det nuvarande onda
ej ligger i det att kapitalisten tillägnar sig
“mervärdet“ eller den rena vinsten, utan i den
omständigheten att denna rena vinst är möjlig.
“Mervärdet“ existerar blott emedan millioner människor
ej ha det de behöva för att föda sig, med mindre 
än att de sälja sina krafter och sin intelligens
till ett pris som gör ren vinst och mervärde
möjlig. Det är därför vi tänka att det i den
politiska ekonomien framförallt gäller att studera
kapitlet om konsumtionen och att revolutionens
första plikt måste bli att upphjälpa konsumtionen
så att bostad, föda och kläder garanteras alla.
Våra förfäder 1793—94 förstodo detta.

Rörande produktionen bör den organiseras så
att samhällets viktigaste behov först och snabbt
tillfredsställas. Det är därför som anarkismen i
nästa revolution varken kan se utbytandet av
“arbetspoletter“ mot guldpengarna eller den
nuvarande kapitalismens utbytande mot statskapitalism. 
Den ser däri ett första steg mot den <i>fria
kommunismen</i>, utan stat.


Har anarkismen grund för sina slutsatser? — 
Detta skall vetenskaplig kritik av dess grunder
och det praktiska livet visa oss. Men på en
punkt har anarkismen utan tvivel rätt. Det är
att den betraktar studiet av samhällsinstitutionerna 
som ett kapitel av naturvetenskaperna;
att den för alltid tagit farväl av metafysiken; att
den tagit som omdömesmetod, den metod som
tjänat till att konstituera hela den moderna
vetenskapen och vår tids materialistiska filosofi. Detta
gör att de misstag anarkisterna kunna göra i sina
slutsatser, så lätt hittas. Men om man vill
verifiera våra slutsatser är det ej möjligt annat än med
den vetenskapliga induktiva-deduktiva metoden — 
en metod genom vilken varje vetenskap uppbyggts
och genom vilken hela vår vetenskapliga
uppfattning av universum utvecklats.<footnote>Utom redan påpekade verk om historien om anarkismens 
utveckling skall läsaren i M. Nettlaus utmärkta
<i>Bibliographie de l’Anarchie</i> (Brüssel och Paris 1897) finna icke
blott en förteckning på verk, utan även en vetenskaplig
bibliografi över olika anarkistiska verk och publikationer. </footnote>

*
</chapter>

<img></img>
