BARNETS ÅRHUNDRADE
I.

BARNETS

ÅRHUNDRADE

STUDIE
AF
ELLEN KEY
I

STOCKHOLM.Albert Bonniers förlag.

Eurer Kinder Land sollt ihr lieben: diese Liebe sei euer neuer
Adel, -- das unentdeckte, im fernsten Meere! Nach ihm heisse ich
eure Segel suchen und suchen!

An euren Kindern sollt ihr gutmachen, dass ihr eurer Väter
Kinder seid: alles Vergangene sollt ihr so erlösen! Diese neue Tafel
stelle ich über euch!

Also sprach Zarathustra.

STOCKHOLM.
ALB. BONNIERS BOKTRYCKERI 1900.
TILL

ALLA  DE FÖRÄLDRAR,

HVILKA I DET NYA ÅRHUNDRADET
HOPPAS DANA DE NYA MÄNNISKORNA.



FÖRETAL.

Manuskriptet till denna bok lämnades redan i
april till tryckning. Medan denna pågått har jag
varit i tillfälle att fullständiga boken genom en del
iakttagelser i utlandet. Sålunda har jag bland annat
funnit att mina drömmar om Framtidens skola redan
börjat blifva verkligheter i det land, där
missförhållandens långvariga och hårda tryck ofta plägat
framkalla de mest energiska motrörelserna. Och ehuru
jag insett att min bok därigenom skulle bli mycket
illa »komponerad» har jag ej tvekat att tillägga denna
och andra nyvunna insikter. Ty det är endast ett
nyttigt, icke ett konstnärligt arbete jag här sökt
åstadkomma.

Och som äfven välvilliga människors oförmåga
att, från ena sidan till den andra, minnas hvad de läsa,
vållat många af de misstydningar, för hvilka jag varit
utsatt, så har jag heller icke tvekat att här upprepa
samma påståenden öfverallt, där ett missförstånd annars
kunde uppstå. Ty hellre upprepar jag mig själf, än
utsätter mig för sådana missförstånd genom hvilka det
möjliga gagnet af denna bok skulle förringas.

Under tryckningen af densamma har svenska
akademiens sekreterare utsändt en mot mig riktad skrift.
Detta har däremot ej föranledt mig att tillägga,
utesluta eller ändra en rad i min bok. Den, som under

åratal med det goda samvetets lugn burit hufvudet
upprätt under lågt eller löjligt förtal, under illvilliga
eller enfaldiga misstolkningar, under offentliga eller
anonyma förolämpningar, den tappar det icke af
häpnad öfver att finna svenska akademiens sekreterare
som representant för allt detta eller -- med andra
ord -- att finna äfven den, som borde vara den mest
klarseende af våra vittra granskare, ur stånd att ens
skilja hälsans, rensinnets och själftänkandets
frimodighet från deras motsatser!

Detta rön kan således ej hindra mig att utsäga hvad
jag anser att man just nu behöfver höra men ingen
just nu med lika brinnande öfvertygelse uttalar. En
sådan feghet vore det enda, som kunde komma mig
att rodna, såsom C. D. W. -- midt under en nästan
ofattbar vantolkning -- anbefallt mig. Och intet annat
än ett gillande från detta håll skulle kunna slå min
tunga med den stumhet, herr C. D. W. och hans
meningsfränder likaledes finna önskvärd. Ett dylikt
gillande skulle nämligen upplysa mig om, att jag
omedvetet svikit min personlighets pathos och sålunda
förlorat rätten att äga en röst i min tids eller mitt
lands lifsfrågor.

*

När jag nu offentliggör en bok, som kanske åter
kommer att väcka meningsbrytningar, vill jag betona:

att jag aldrig, nu eller någonsin, yttrat mig i en
viktig fråga förr än efter åratals, ofta årtiondens inre
arbete;

att jag aldrig, nu eller någonsin, af öfvermod sagt
mera än jag menat eller af beräkning mindre, men
att jag äfven för mig kräfver alla andras frihet, den att

få tala efter min egenart och alla andras rätt, den att
icke behöfva stå för de meningar, man finner för godt
att inlägga i mina ord.

Den, som själf angriper, har ingen rätt att klaga
öfver mothugg. Men däremot har den, som själf alltid
strider med öppet visir och blanka vapen, rätten att
mötas af samma stridssätt. Den taktik man -- från
vissa håll -- ansett sig kunna mot mig bruka har
tvärtom varit sådan att hvarje hederlig människa,
hvarje oförvitlig kvinna borde vara fritagen från
dylikt. Att som enskild person bli lämnad utom striden,
medan mina meningar bli omstridda -- detta är hvad
jag anser mig utan öfverdrifna anspråk kunna fordra!

Lika visst som min egen individualistiska och
anti-kristliga lifsåskådning varit afgjord och uttalad
minst ett årtionde innan jag läst Nietzsche, till hvars
eftersägare man vill göra mig, lika visst hafva de, 
man nu kallar mina eftersägare, på egna vägar
kommit till resultat liknande mina. Men det karaktäriserar
städse de för tidens tecken blinda, för själens stämmor
döfva att endast se och höra förledare och förledda,
medan en finare syn och hörsel, just när samma
tankar komma från öster och väster, från norr och
söder, genom dem förnimmer vingslagen af

  ... dem Schöpfergeist
  Der mächtig weht und seine Welt erneut.

Att andra före och andra efter mig bättre sagt
eller skola säga hvad jag tänker, bör ej hindra mig att
uttala hvad som helt fyller min själ. Lika litet som
loford med ett solgrand kunna öka, lika litet kan
tadlet med ett solgrand minska värdet af en människas
verk, hvilket på längden aldrig gäller mer än det kan

gälla genom sin egen inneboende halt. I detta
medvetande har jag här som alltid endast sträfvat att
vara helt mig själf, och boken skall således innehålla
äfven de svagheter, hvilka oskiljaktligt höra samman
med hvad jag kan äga af styrka. Ingen kan lägga en
tum till sin växt -- endast stå rak där han står!
Att svagheterna icke helt må skymma styrkan
 – nämligen allvaret i mitt syfte och i min öfvertygelse
 – detta är den önskan med hvilken jag nu lämnar
denna bok åt min välvilliga läsekrets.

Rom, Allhelgonadagen 1900.

Ellen Key.

*

Under tryckningen af denna bok har jag ständigt varit på resor
och sålunda saknat dels ostörd ro, dels en del hjälpmedel, sådana som
mitt manuskript, föregående korrekturark, uppslagsböcker för namn o. d.
Härigenom hafva smärre oriktigheter insmugit sig, dem jag tyvärr
endast delvis kunnat rätta genom en tryckfelsförteckning.

Ett af dessa fel är så vilseledande, att jag här vill rätta det. På
sidan 201 i andra delen står: "Ända tills jag höll det föredrag, hvilket
utarbetats till denna bok, hade jag etc..." Denna mening bör läsas så:
"Ända tills jag hade hållit det föredrag etc..." Ty, som det äfven af
det följande framgår, var det efter föredraget, under utarbetandet af
boken, jag kom på den tanken att fullständiga denna med anvisningar
på den yppersta klassiska och nya uppfostringslitteraturen. På flera
ställen i denna bok har jag afsiktligt betonat tidpunkten för ett mitt
yttrande, efter som det äfven blifvit ett af stridsmedlen att förneka min
intellektuella redlighet för att minska faran af min andliga förförelse!
Viss att jag, efter denna bok, blir gjord till en eftersägare äfven af
Montaigne, vill jag särskildt påpeka årtalen på de ur tidskriften Verdandi
här omtryckta uppsatserna, alla skrifna innan jag läst en rad af
Montaigne, som jag började studera ungefär samtidigt med Nietzsche, d. v. s.
1896. Denna upplysning kommer kanske ej att hindra herrar C. D. W. och
granskare af hans skola att, mot min egen uppgift, låta Montaigne hafva
varit min ingifvelse till uppsatser skrifna på 1880-talet! Denna
upplysning är således endast riktad till dem hvilka, genom mina granskares
oredlighet, kunna bringas att betvifla min egen ärlighet. Skulle hvarje
författare citera de andra författare, hvilka på ett eller annat sätt
medelbart varit medverkande vid hans egna tankars tillblifvelse, då skulle
snart sagdt hvarje rad af hvarje författare behöfva sidors kommentarier!
Ty den tanke har ännu ej varit tänkt på jorden, i hvilken ej föregåendes
tankar på ett eller annat sätt varit inväfda. Och när man mot mig
djärfts komma med påståendet om icke angifne lån från andra författares
verk, då är detta antingen en anklagelse af det slag, som lagen benämner
ärekränkning, eller också uppenbarar den en absolut oförmåga af ett
litterärt omdöme. Ty litteraturkritikern vet bättre än någon huru
många gånger samma tankar varit tänkta, samma känslor uttalade, och
han bedömer därför själfständigheten efter inre, ej efter yttre kriterier.

-







Barnets århundrade.

*




1.


Alla, hvilka fyllda af vemodiga minnen eller
bäfvande förhoppningar, inväntade sekelskiftet och vid
tolfslagets klockljud sände otaliga obestämda aningar
ut öfver världen, de kände att det nya århundradet
med visshet skulle gifva dem själfva endast ett, hvila;
att de nu verkande icke skulle hinna bevittna den
utveckling hvars bana de, medvetet eller omedvetet,
bidragit att rikta.

Händelserna vid sekelskiftet föranledde en
teckning af det nya århundradet såsom ett naket barn
dalande ned mot jorden -- men förfärad dragande
sig tillbaka vid åsynen af det med vapen späckade
klot, på hvilket för den nya tiden icke en
tumsbredd mark finnes att sätta sin fot! De många, hvilka
tänkt öfver det sakförhållande, bilden åskådliggjorde:
huru på de ekonomiska och krigiska stridsfälten alla
människans låga lidelser ännu lössläppas; huru hela


stora nog för att visa huru de omvandlingar,
människan genomgått innan hon blef människa, långt ifrån
äro det sista ordet af hennes genesis. Den person,
som nu mera förklarar att »människonaturen alltid
förblir sig lik» -- d. v. s. sådan den visat sig
under de fattiga årtusenden vårt släkte varit
själfmedvetet -- röjer därigenom att han står på samma
reflexionshöjd, som t. ex. en juraperiodens
ichthyosaurus, hvilken troligen inte heller anade människan
som en framtida möjlighet!

Den däremot, hvilken vet att människan under
oaflåtliga omdaningar blifvit hvad hon nu är, inser
äfven möjligheten att rikta hennes framtida
utveckling på ett sådant sätt att den frambringar en högre
typ af människa. Man finner redan den mänskliga
viljan afgörande vid framalstrandet af nya och högre
arter inom djur- och växtvärlden. I fråga om vårt
eget släkte, i fråga om höjandet af människotypen,
förädlandet af de mänskliga raserna, härskar däremot
ännu tillfälligheter, vare sig vackra eller fula
tillfälligheter. Men kulturen bör göra människan målmedveten
och ansvarig på alla områden, där hon endast handlat
impulsivt och oansvarigt. I intet afseende är
emellertid kulturen mera efterblifven än i alla de förhållanden,
hvilka afgöra danandet af ett nytt och högre
människosläkte.

Det blir först när den naturvetenskapliga
åskådningen genomträngt mänskligheten som denna återfår
antikens fulla, naiva visshet om det kroppsligas
betydelse. Redan inom senantiken -- hos Sokrates, hos
Plato -- såg själen ned på kroppen; renässansen sökte
försona dem, men den var tyvärr ej nog from -- fräck
var den tillräckligt -- för att lyckas i en uppgift, för
hvilken man, som Goethe säger om sig själf, måste
vara både fräck och from. Först nu, sedan man vet
huru själ och kropp uppbygga eller undergräfva
hvarandra, börjar man återfå en andra, högre oskuld i
fråga om kroppslighetens helgd och rätt.

En dansk författare har betonat huru det
mosaiska sjette budet gått i spillror, sedan man insett
att äktenskapet endast är en tillfällig social form för
två människors samlif och arten af samlifvet det
etiskt afgörande. Inom moralen försiggår en allmän
förskjutning från de objektiva lagar, hvilka befalla
och tvinga, till den subjektiva grundval från hvilken
handlingarna utgå. Etiken blir således karaktärens,
sinnelagets etik. Man fordrar, frikänner och dömer
efter individens inre beskaffenhet och man kallar ej
gärna den handling omoralisk, som blott i yttre
hänseende öfverensstämmer med eller strider mot en lag.
I hvarje särskildt förhållande afgör man enligt
individens inre tillstånd. Och tillämpar man detta på
äktenskapet, då finner man för det första att denna form
ej är en garanti för att det rätta könsliga sinnelaget
är för handen. Detta kan finnas lika väl utom som
inom äktenskapet, och många fina och allvarliga 
människor föredraga nu den friare formen för sitt samlif
såsom den sedligaste. Men till följd häraf ändras det
sjette budets innebörd, som varit den: att hvarje
könsförhållande hvilket uppstår utanför äktenskapet är
osedligt. Man gör redan sina erfarenheter i förbindelser
utanför äktenskapet; man söker nya former för
könslifvet; man sätter hela problemet under debatt! Släktet
befinner sig i detta afseende på upptäckternas område.
Man inser allt mer hur sammansatt, hur fullt af faror
för människans lycka hela könsförhållandet är. Man
gör ständigt nya iakttagelser, såväl i fråga om detta
förhållandes betydelse för individerna själfva som för
afkomman. Att småningom belysa detta kaos är det
för släktet framför allt viktiga, och litteraturen bör
därför i detta fall äga den största möjliga frihet -- i
rak motsats till nutidens tendenser att inskränka denna
frihet. Se Dr E. Larsen i Tilskueren, dec. 1899.

Hindret för en fri diskussion i detta ämne är
emellertid alltjämt det kristna betraktelsesättet af människans
tillblifvelse och hennes natur, hvars enda möjliga
höjning ur syndafallets följder sker genom tron på
Kristus. Ty med detta betraktelsesätt har äfven följt
den, genom kristendomen till västerlandet öfverförda,
åskådningen att allt med alstringen sammanhängande
var det orena, hvilket helst borde undertryckas, hvarom
icke så åtminstone höljas i tystnad och mörker. För
kristendomen har evighetslifvet, ej jordelifvet varit det

betydelsefulla, och tillvarons dualism har den därför
sökt upphäfva genom askesen, icke genom förädlande
af driftlifvet. Det är alltjämt samma uppfattning,
hvilken i våra dagar firar sina segrar, bland annat i
lagstiftningar mot »det nakna» inom konsten och
litteraturen!

Det kristliga betraktelsesättet af det låga i
könsförhållandet och dettas enda möjliga helgelse genom
det oupplösliga äktenskapet, har under ett visst skede
haft en stor medelbar betydelse för utvecklingen.
Det har främjat den själfbehärskning, hvilken höjt
själslifvet; den blygsamhet, den hemlighetsfullhet, den
trohet, hvilka -- jämte otaliga andra inflytanden --
utvecklat driften till kärlek. Och försvunne dessa
känslor ur kärleken, vore denna ej längre mänsklig,
endast djurisk.

Men om än den individuella kärleken mellan hvarje
nytt människopar alltjämt kommer att kräfva
ensamhet och försynthet; om än den personliga
blygsamheten alltjämt kommer att bli ett af människans
förvärf framför djuren, så är det visst att den slags
andlighet, som med tystnad och blygsel förbigår alla med
detta ämne sammanhängande, allvarliga frågor -- eller
endast behandlar dem som tvetydigheter, föranledande
till skämt och rodnad -- denna slags andlighet måste
utrotas. Man är, eller var åtminstone helt nyligen,
i detta afseende så förvänd att man t. ex. vid våra
kvinnliga gymnasters officiella utbildning förbigick hela
den med könsförhållandet sammanhängande anatomien
och fysiologien och att man på 1870-talet i en svensk
småstad afskedade en utmärkt skolföreståndarinna,
emedan hon, med största allvar och försynthet,
meddelat sina äldsta elever de mest elementära
sanningarna på detta område!

Endast genom att en hvar från tidigaste barndomen
vid hvarje sin fråga i detta ämne erhåller ärliga svar,
lämpade efter hvarje stadium af sin utveckling och en
hvar sålunda vinner en full klarhet öfver sitt eget väsen
som könsvarelse, en djup ansvarskänsla i fråga om sin
framtida uppgift som sådan, en vana vid allvarligt
tänkande och allvarligt talande i detta ämne, kan ett
ypperligare släkte med en högre sedlighet framträda.

Men redan när Björnson genom Det Flager
framställde frågan om ungdomens uppfostran till renhet
genom insikt, framhöll jagSe tidskriften Verdandi 1884 i en med E-N undertecknad uppsats. som invändning mot
hans bok att den, liksom kristendomens
renhetspredikan, mera riktade sin sträfvan på naturdrifternas
behärskande än på deras förädlande. Jag framhöll att
Björnson visserligen ägde två nya synpunkter, den
kroppsliga sundhetens och släktförädlingens, i stället
för kristendomens ensidiga betonande af frågans
andliga och personliga sida, och att dessa nya synpunkter
voro betydelsefulla genom att de inneburo
individens berättigade egoism jämte solidaritetskänslans
förbindande altruism. Omdanade arfsanlag i fråga om
släktets förhållande till sedligheten och därigenom
danandet af ett sundt och lyckligt nytt släkte, inom
hvilket den nuvarande könsliga disharmoniens lidanden
skola ha upphört -- detta var den Björnsonska bokens
stora mål. Och för detta ville han att äfven skolan
skulle verka, genom meddelandet af kunskapen om
människan som könsvarelse och om huru hon som
sådan borde vårda sig själf och sedan sin afkomma.

Jag invände redan då mot denna plan, att det icke
var i skolan denna kunskap borde grundläggas; den
måste långsamt och varsamt meddelas af modern själf
och i skolan endast erhålla sin teoretiska öfverbyggnad.
Än mera bristfällig fann jag själfva uppfattningen af
kyskhetsfrågan som en kroppslig renhetsfråga
allenast, som ett negativt icke ett positivt ideal och jag
häfdade att endast den erotiska idealismen kan väcka
hänförelse för kyskheten. Redan genom sagan, sedan
genom historien och skönlitteraturen måste den erotiska
idealismen grundläggas; den fysiologiska insikten är i
detta afseende mycket otillräcklig, ifall ej fantasien
och känslan gå i samma riktning. Och hvarken fantasi
eller känsla renas ensamt genom naturkunskap och
idrott, lika litet som genom kristendomsundervisning!
Nej, man måste på naturvetenskapens grund, i
ny och ädlare form, återfå hela den antika kärleken
till den egna kroppens skönhet och styrka, hela den
antika vördnaden för alstringens gudomlighet, förenad
med hela det moderna medvetandet om den ideala
kärlekens själfulla lycka! Endast så kan den äkta
kyskhetens fanatism förlösa mänskligheten ur alla
de kval, dem den könsliga splittringen och
förnedringen nu medföra, Det är djupt betydelsefullt att
inom fornvärlden kvinnan blef medgifven gudomlighet
på grund af iakttagelser öfver alstringen, medan inom
kristendomen kvinnan blef gudomlig såsom
jungfrumodern! Det är den hedniska och den kristna tanken
tillsammans, hvilka förenade och förädlade skola
gifva kvinnan en ny andakt inför sig själf som
könsvarelse. Det är den antika och den moderna
kärleken, sinnenas och själens kärlek, hvilka förenade
och förädlade skola komma människorna, man som
kvinna, att åter dyrka Eros, allhärskaren.

Att förringa kärlekens betydelse, att bekämpa den
som en förnedrande sensualism, detta är däremot ej
att verka för människans upphöjelse, det är att främja
hennes förnedring. Ty lika förnedrande som det
könslif, i hvilket hon med blygsel tillfredsställer ett djuriskt
kraf, vore det, då hon för släktets uppehållande med
leda skulle fylla en som låg ansedd plikt.

*

Redan antiken -- där t. ex. Lykurgos lagstiftade
under vissheten att »i blomstrande kvinnors sköte
ligger ett folks styrka» och man således i Sparta
öfvervakade kvinnans som mannens fysiska utbildning samt
bestämde äktenskapsåldern med hänsyn till en kraftig
afkomma -- stod högre än nutiden. Ännu högre
stod judendomen i fråga om uppfattningen af
alstringens allvar, en uppfattning uttryckt i den strängaste
hälsovårdslagstiftning historien känner. Det var på
skarpsynta iakttagelser af naturlagarna och
sjukdomarna som den judiska och andra österländska
lagstiftningar, i fråga om könsmoralen liksom i fråga
om dieten, hvilade. Och innan människorna med
gammaltestamentlig enkelhet och gammaltestamentligt
allvar börja behandla de lifsfrågor dem kristendomens
idealism visserligen förandligat men på samma gång
förnedrat, kan ingen ny etik i detta afseende
grundläggas.

Denna nya etik kommer icke att kalla något annat
samlif mellan man och kvinna osedligt, än det, hvilket
ger upphof åt en dålig afkomma och föranleder dåliga
villkor för deras afkommas utveckling. Och de tio
budorden i detta afseende komma icke att skrifvas af
religionsstiftaren men af naturvetenskapsmannen.

Men ännu - delvis till följd af den förvända
blygsamheten i dessa ämnen -- har vetenskapen
endast kunnat göra mycket ofullständiga iakttagelser
öfver de fysiska och psykiska villkoren för släktets
höjande redan i och med alstrandet.

Ontogenien är en för vårt århundrade ny
vetenskap. Förberedd af Leeuwenhock, de Graaf och andra

grundlades den af v. Baër 1827.För den hvilken önskar en lättfattlig framställning af denna
vetenskaps nuvarande ståndpunkt hänvisas till n:o 88--89 af
Studentföreningen Verdandis Småskrifter: Några hufvuddrag af fosterutvecklingen
af prof. J. A. Hammar.  De olika teoriernas
inbördes strider och upptäckter äro långt ifrån
slutförda, och bredvid de rent vetenskapliga framträda de
sociala eller psykologiska eller etiska synpunkterna.
Man har påstått att genom förändringar i moderns
näringssätt barnets kön skall kunna bestämmas; man
har velat bevisa att ungefär 3/5 af alla geniala
människor äro förstfödda.Prof. Schenk i Wien och prof. Axenfeld i Perugia. Bådas satser
höra ännu endast till hugskottens område. Men i dessa, som i så många
andra fall, torde det kanske visa sig att hugskotten föranleda
vetenskapen till nya upptäckter. Manliga och kvinnliga läkare
framhålla betydelsen af att icke genom konstlade medel
hindra moderskapet liksom af återhållsamhet under
hafvandeskapet som grundvillkor för moderns som
barnets fysiska och psykiska hälsa; andra åter anse de
förra ofarliga, det senare obehöfligt. Absolutisterna
betona vikten af att modern ej före barnets födelse
smakar spirituösa, liksom att alkoholhaltiga drycker
ej böra ingå i den ammande moderns eller senare i
barnets diet. Vegetarianismen häfdar betydelsen af
sina principer för moderns och barnets hälsa och
sinnesart o. s. v. Man studerar inflytandet af
föräldrarnas ålder på barnet. Helt unga föräldrar synas
vara ogynnsamma för afkomman lika väl som mycket
gamla. En allt för ung mors första barn är ofta svagt
och af henne är dessutom vanligen icke modersglädjen
efterlängtad, emedan hon såväl fysiskt som psykiskt
känner att barnet är en för stor börda för henne,
som nyss själf varit barn. Önskan att erhålla en
kraftig, väl fostrad afkomma kräfver således
framflyttande af kvinnans äktenskapsålder, hvilken i norden
-- om ej af lagen så af seden -- borde bestämmas
till omkring 20 år. Och detta lika mycket för att
den unga kvinnan skall hafva ägt några år af sorgfri
ungdomsglädje och ostörd själfutveckling, som för att
hon skall hafva uppnått den för moderskapet
nödvändiga fysiska utvecklingen. Om 20 år betraktades
som den tidigaste äktenskapsåldern, blefve den faktiska
ofta framflyttad ännu några år, till lycka för hustrun,
mannen, barnen och hela äktenskapet, där de flesta
brytningar vållas af att kvinnorna afgjort sitt öde innan
deras personlighet hunnit taga bestämd form, innan
deras eget hjärta hunnit göra sitt val. Mannens
kärlek väljer och den unga flickan förväxlar ofta lyckan att
älskas med lyckan att älska, hvilken hon sedan kanske
kommer att upplefva på ett tragiskt sätt. Bland de
många frågor, som stå i samband med ärftligheten
och urvalet, är äfven den om betydelsen af naturens
afsikt med att så ofta låta starka motsatser öfva
den starkaste tilldragningen, en tilldragning
hvilken sedan under det äktenskapliga samlifvet ofta
omvandlas till motvilja och nästan alltid till
ofördragsamhet mot just den egenart, hvilken ursprungligen
ägt en så djup tjusning. Naturen tyckes i detta fall
vilja nå sitt mål med stor hänsynslöshet för
individernas lycka. Stundom synas nämligen föräldrarnas
motsatser verkligen hos barnet sammansmälta till en
full harmoni; stundom yttra de sig däremot som djup
disharmoni, men i båda fallen framstår ofta
undantagsvarelsen. Att kunna komma till riktiga slutsatser
i detta fall är en af de många, ännu öppna
möjligheterna.

Allra starkast brytas meningarna omkring
ärftlighetsteorien, där striden står mellan Darwins åsikt att
äfven förvärfvade egenskaper gå i arf och Galtons
samt Weismanns att de icke göra det. I samband
härmed står äfven frågan om consanguina äktenskap,
hvilka somliga anse i och för sig farliga för
afkomman, andra som farliga endast ur den synpunkten,
att samma släktdrag ofta mötas från båda hållen och
sålunda komma att förstärkas; t. ex. att båda
makarnas medfödda närsynthet hos barnen blir blindhet, deras
dumhet idiotism, deras tungsinne svagsinne o. s. v.
Jag bifogar som bilaga några anvisningar på äldre och nyare
arbeten i dessa ämnen.

Med afseende å själsanlagen mena somliga -- och
detta har ju i vår tid mångfaldigat intresset för
berömda mäns mödrar -- att den undantagsbegåfvade
oftast ärft sin egenart från modern, ifall det är en
son, men från fadern, ifall det är en dotter. En annan
mer utredd fråga tyckes vara den att, när inom en

släkt anlagen kulminerat i ett sekularsnille, då blir
detta antingen barnlöst eller dess barn ej blott vanliga
utan ofta obetydliga -- vare sig att naturen uttömt
sin alstringskraft i den stora personligheten eller, som
man ofta antar, att dennes skapande kraft i andlig
riktning förringar skaparkraften i fråga om släktet.

I samband med ärftlighetsfrågan står den om
rasernas utveckling. Redan i början af Origin of Species
har Darwin visat hur väsentlig den rena
härstamningen är för alstrandet af en »ädel» ras och på denna
erfarenhet stöder sig en nutidsförfattareH. S. Chamberlain: Die Grundlagen des XIX Jahrhunderts. hvilken
framhållit judarna som det typiska exemplet på den rena
rasens styrka, en tankegång som en af judendomens
främste representanter, Disraéli, äfven uttryckt med
orden: »ras är allt: det finns ingen annan sanning, och
hvarje ras, som sorglöst tillåter blodblandning går
under». Andra vetenskapsmän åter anse vissa
rasblandningar i hög grad gynnsamma för afkomman.

En finsk sociologE. Westermark: The human marriage. har väl motiverat den
betydelse, skönheten erhållit för kärleken och sålunda
för rasen, genom att framhålla huru människan som
kroppslig skönhet uppfattat den fulla utvecklingen af
alla de drag, hvilka gifva den mänskliga organismen
i allmänhet, de båda könen i synnerhet och rasen i
främsta rummet dess prägel. Han anser detta bero
därpå, att individer med dessa drag just äro de bäst


anpassade för sina lifsuppgifter. Det blir således en
följd af det naturliga urvalet att de individer komma
att anses skönast, att just de mest eftersträfvas,
hvilka först och främst som människor bäst fylla den
mänskliga organismens allmänna uppgifter, som
könsvarelser sitt köns och som rasvarelser bäst äro
anpassade till de dem omgifvande villkoren. I kampen
för tillvaron hafva de blifvit besegrade, som äro
afkomlingar af människor, hvilkas kärleksinstinkter
dragit dem till för denna kamp illa anpassade individer,
medan de segrande åter varit barn af väl anpassade.
Sålunda har hos släktet den smak utbildat sig, enligt
hvilken den bästa anpassningen förefaller som den
högsta skönheten. Detta vill säga detsamma som
sundhet, som styrka att motstå yttervärldens anfall;
medan hvarje större afvikelse från könets och rasens
rena typ innebär en ringare grad af
anpassningsförmåga, d. v. s. af hälsa och således äfven skönhet.
En annan författare har framhållit foten som bevis
för dessa satser. Den smala och höghvälfda foten med
fin fotled anses ju -- säger han -- vackrast. Men
denna finnes endast i samband med en fin, stark och
elastisk benbyggnad. En sådan fot får dessutom
genom sin starka elasticitet en större bärande kraft
än den platta foten. Sålunda underlättar den
höghvälfda foten vid gåendet och språnget lungornas och
hjärtats verksamhet. Detta åter gör gången spänstig,
fast och lätt, snabb och stolt, hvilket, på samma
grund som fotens egen skönhet, anses som ett
rasmärke. Denna fysiska kraft och lätthet återverkar på
modet, på själförtroendet och stegrar sålunda den
härskarkänsla och lifsglädje, hvilka äro ett af
adelsmänniskans kännetecken!

I hvad mån denna bevisning i detta enskilda fall
håller streck eller icke, betyder intet mot sanningen
i den grundåskådning, på hvilken den hvilar och
hvilken småningom arbetar sig fram, den åskådning,
enligt hvilken själ och kropp samtidigt uppbygga
hvarandra under anpassning till omgifningen.

Det gäller således icke endast att finna hvilka
de villkor äro, som gifva det bästa urvalet, utan
äfven hvilka de yttre villkor äro, som stärka eller
försvaga de, redan genom det naturliga urvalet
grundlagda, egenskaperna. Man har sålunda åter insett
idrottens betydelse, och sedan man gjort de
smärtsamma erfarenheter, hvilka kräfvas för att hindra
öfverdriftens och öfveransträngningens, täflingsraseriets
och sportfåneriets följder -- hvilka särskildt för
kvinnan med hänsyn till moderskapet ofta visat sig
ödesdigra -- komma idrotten och leken, gymnastiken och
fotvandringen, natur- och friluftslifvet att varda en af
släktets yppersta källor till fysisk och psykisk förnyelse.

Under tanken på denna förnyelse har man äfven
framhållit konstens inflytande. Sålunda har man t. ex.
påpekat huru en Burne Jones skapat den nya engelska
kvinnotypen, hvilken danats under en småningom
skeende anpassning till den förnäma och stilla stil,
hvilken genom honom blifvit ansedd som den
mönstergilla! Det påstås att man endast behöfver se
en flock unga engelskor framför hans taflor för att
finna huru ej blott uttrycken men äfven ansiktena
visa en slående öfverensstämmelse! Konstnären har
påtryckt de unga denna prägel innan de voro
medvetna; de ha vuxit upp inför dessa former, sett dem
i sina bilderböcker, blifvit klädda i kläder med ett
snitt, som kan härledas från mästarens taflor. Ja, än
mera: af samma skäl som den grekiska fägringen
påverkades af den statuariska skönhet, hvarmed
mödrarna omgåfvos, skulle de nuvarande engelska
mödrarna ha gifvit sina barn Burne Jones-typen i arf! Under
antiken trodde man ju äfven i andra fall -- till exempel
vid framkallandet af det eftersträfvade blonda håret
-- att man afsiktligt kunde nå detta sitt syfte.

I fråga om betydelsen af dylika yttre inflytanden
på mödrarna har man emellertid ännu allt för litet
material att därpå bygga slutsatser och äfven i detta
fall strida vetenskapsmännen sins emellan. Jag har
därför endast i förbigående velat framhålla äfven
detta moment bland de otaliga, hvilka måste utredas
innan människorna slutligen vinna säkra insikter i
villkoren för människotillblifvelsen. I saknad af
vetenskapliga insikter har jag endast kunnat antyda den
litteratur och de omfattande undersökningar, genom
hvilka man under förra seklet börjat sprida ljus
öfver vardandets gåtor. Ännu hvilar mörker öfver
många af dessa. Men människans ande sväfvar nu
öfver djupen och skall småningom ur dem framkalla
en ny skapelse!

I samband härmed står utvecklingen af nya
rättsbegrepp på dessa områden. Medan det hedniska
samhället i sin hårdhet utsatte de svaga eller vanföra
barnen, har det kristna samhället gått så långt i
»mildhet», att det förlänger det obotligt och ytterligt
missbildade barnets lif, till en stundlig pina för
barnet själf och dess omgifning. Framtidens humanitet
däremot kommer troligen att visa sig sålunda, att
läkaren -- under ansvar och kontroll -- smärtfritt
släcker ett sådant lif. Men däremot uppehåller detta
kristna samhälle alltjämt skillnaden mellan de »äkta»
och »oäkta» barnen, en skillnad hvilken mer än något
annat bidrager att förfalska den verkligt etiska
uppfattningen af föräldraplikterna. Så länge icke hvarje
barn gent emot både far och mor har alldeles samma
rätt och båda föräldrarna gent emot hvarje barn
alldeles samma plikt, är ännu ej ens grundstenen lagd
till framtidens sedlighet i samlifvet mellan man och
kvinna.

Samhället kommer en gång att anse
gestaltandet af de erotiska förhållandena som de myndiga
individernas ensak. De älskande, de gifta komma att
betraktas och betrakta hvarandra som fullkomligt fria;
bindande löften i fråga om känslorna, äganderättsliga
kraf i fråga om personligheten, blifva ju redan nu af
finkänsliga och utvecklade människor ansedda som en
återstod af lägre erotiska känslor, känslor förfulade af
maktbegäret och fåfängan, af grymheten och den blinda
lidelsen. Man börjar inse att den fullkomliga troheten
endast kan vinnas genom den fullkomliga friheten;
det fullkomliga väsensutbytet endast äga rum under
den fullkomliga friheten; den fullkomliga godheten
endast växa under den fullkomliga friheten. När
hvardera upphör att vilja tvinga och böja den andras
känslor och stämningar, vanor och tycken efter sina
egna; när hvardera betraktar fortvaron af den andras
känsla som en lycka, icke som en rätt; när hvardera
upplefver dess möjliga upphörande som en sorg, icke
som en oförrätt -- då först finnes mellan själarna
den rena, svala, fria rymd i hvilken hvardera kan
röra sig med full själfbestämning och båda
sammansmälta i full enhet.Det unga amerikanska par, som nyligen vigdes under
nedanstående öfverenskommelse, förebådar i detta afseende framtiden. Öfverenskommelsen var
i hufvudsak af följande lydelse:

”Jag anser,“ sade bruden, ”att ett sant äktenskap är en inre
hjärtats och själens frändskap mellan man och hustru. Som jag tror, att en
sådan frändskap består mellan oss och att vi skola harmoniera med
hvarandra, förpliktar jag, N. N., mig i närvaro af dessa vittnen att
blifva N. N:s hustru och lofvar att med honom dela allt, hvad lifvets
växlingar må föra med sig; att i sorg och glädje, i sjukdom och hälsa,
när världen ter sig ljus eller mörk, stå vid hans sida . . . så länge
kärleken binder våra hjärtan samman och våra själar äro
sammansmälta med hvarandra.“

Brudgummen yttrade: ”Med kärlekens hela förtroende tillerkänner
jag min hustru hvarje rätt, en man har att skänka sin maka. Jag
vill hvarken tilltvinga mig kärlek eller göra något mitt anspråk gällande
på rättslig väg. Blott så länge kärleken gifves af sig själf är den
kärlek. Jag vill aldrig söka sammanfjättra med mitt ett annat
motsträfvigt väsen. Därför förklarar jag, N. N, inför dessa vittnen, att
jag vill taga N. N. till min hustru så länge, som kärlek och vishet
förena oss. Jag förpliktar mig, att ej hindra henne i utöfningen af det
yrke hon valt, att ej hämma hennes vidare utveckling . . .“




Det är icke för troheten friheten blir en fara.
Den slags trohet kyrkan och lagen kraft, har
visserligen varit ett betydelsefullt uppfostringsmedel. Men
medlet är ett, som numera motverkar målet. Ty det
har medfört de äganderättskänslor, hvilka framkallat
vårdslöshet i vården af kärleken; de tvångskraf, hvilka
väckt fientlighet i själar och i sinnen; den
människofruktan, hvilken framkallat all slags oredlighet, allt
slags hyckleri makarna emellan liksom gent emot
»världen». Om tvångets band bortfalla skall däremot
känslans stärkas. Ty när de yttre stöden för troheten
saknas kommer kraften i detta afseende att hämtas
inifrån. Ehuru människor alltid förbli utsatta för
möjligheten af djupa misstag rörande sig själfva eller den
de älska; ehuru tiden städse kan komma att förändra
människor eller känslor; ehuru således äfven inom ett,
af ömsesidig kärlek ingånget äktenskap förhållanden
kunna uppstå, hvilka ge rätt åt Nietzsches och före
honom Miltons tanke: »Det är bättre att du bryter
ditt äktenskap, än att det bryter dig» -- så skall dock
friheten i det stora hela endast främja troheten, som
alltjämt kommer att äga stödet af erfarenheten om
dess psykologiska och etiska värde.


Det är nämligen icke genom en följd af lätt
brutna och lätt knutna förbindelser, man bereder sig
för den stora kärlekens lycka. Den frivilliga troheten
är ett adelsmärke, emedan den förutsätter viljan att
sammansluta sig omkring sitt lifsinnehålls kärna,
emedan den innebär enheten med ens eget innersta
jag! Detta gäller om den erotiska troheten som om
all annan trohet. Först när kärleken blir
hvardagarnas fromhet och helgdagsstundernas andakt; när den
vårdas under en ständig själens vakenhet; när den
medför en oaflåtlig personlighetens stegring -- eller
hvarför ej bruka det gamla sköna ordet helgelse? --
då är kärleken stor. Då äger den äfven en högre rätt
än en tidigare förbindelse, emedan den då just innebär
troheten mot vårt eget högsta jag. Men öfverallt, där
den ej får denna karaktär, har den ej heller denna
rätt. Den är då en liten känsla, äfven om den
förskönas genom en stor lidelse. Och de barn, hvilka
födas af flyktiga förbindelser, blifva ofta lika halfva som
deras ursprung varit. »Den stora kärleken är,» som en
ung läkare nyligen skref, »endast den, hvilken griper så
djupt, att man efter dess saknande icke längre blir
ett helt utan hälften af ett helt, ehuru naturen har
skyddat släktet mot förintelse genom att gifva
möjligheten att älska mer än en gång. Men hvilket naturens
ideal är -- därom kunna vi ej tveka! Den ras, som
skulle uppstå, i fall unga män och kvinnor ägde
möjlighet att förenas när den första kärleken griper dem
– denna kärlek, som är den djupaste – denna ras
skulle bli sund och stark och en annan än vår. Men
när nu de unga älska, ha de sällan råd att förenas,
och när de få råd då blir det, som drifver dem till
en äktenskaplig förening, icke det djupaste de känt,
utan något som, äfven om det ej är förfalskadt, dock
blir ett surrogat.»

En sådan omdaning af samhällets villkor och af
individernas syn på lifvets äkta värden, att kvinnorna
mellan 20–25, männen mellan 25–30 år erhölle
möjligheten att bilda ett eget hem och förmågan att känna
lycka i enkla förhållanden, detta är ett af de
väsentligaste villkoren för det nya släktets tillblifvelse,
under den antika känslan för härden såsom ett altare,
för kärlekslifvet såsom en gudstjänst. Det är först
genom en sådan omdaning man kan vänta att
samhällets djupaste elände, prostitutionen, skall kunna
hämmas; först efter denna omdaning man med full
rätt af ungdomen kan kräfva den själfbehärskning,
hvilken bereder det nya släktet de bästa villkor för
dess sunda tillblifvelse.

Såsom förhållandena nu äro, är det visst att,
liksom det finnes djupt osedliga ogifta mödrar, finnes det
djupt sedliga sådana, hvilka blifvit mödrar under en
stor och ren hängifvenhet för sitt barns far, men som
af olika skäl ej äro förenade med denne i ett »lagligt»
äktenskap. Och äfven om ingåendet af äktenskapen
blir lättare, torde dock alltjämt ett sådant, de ensamma
kvinnornas, moderskap komma att fortfara.

Björnstjerne Björnson ifrade – under samma tid
som han i norden höll sina »sedlighetsföredrag» –
för att den kvinna, som önskade moderskapet men
icke fann sig passa för äktenskapet, borde anses fullt
berättigad till det förra utan det senare, i fall hon
nämligen mot barnet uppfyllde sina moderliga plikter.
Och denna tanke har helt visst framtiden för sig.
Jag vet till exempel ett fall, då en fullt utvecklad, ej
längre ung kvinna strax före sin vigsel insåg att
hvardera partens lynnen och förhållanden skulle göra
äktenskapet till bådas olycka. Hon afstod därför från
vigseln; födde ogift sitt barn, fostrar det nu, öppet och
hängifvet, och har sålunda lyckats bevara såväl
kärleken från barnets far som arbetsfriden för sig själf
och honom. Hon äger dessutom nu jämte
moderslyckan möjligheten att själf fylla sina plikter som
dotter – medan det äktenskapliga samlifvet skulle
förstört allt detta för alla parter! Här är ett af de
många fall ur lifvets stora exempelsamling, hvilka
visa det dåraktiga i samhällskrafvet att inpressa den
mångskiftande människonaturen inom för alla lika
former, med en för alla på samma sätt fastställd pliktsfär!

Men den pliktsfär, hvilken alltjämt kommer att
vidgas, det är den, hvilken omsluter barnets rätt.
Dock torde äfven dennas gränser i framtiden komma
att uppdragas på ett helt annat sätt än nu. Som
barnets främsta rätt skall då betraktas den att icke
födas i ett disharmoniskt äktenskap. Framför allt
därför måste äktenskapet bli fritt, det vill säga att
makarna, enligt ömsesidig öfverenskommelse, fritt kunna
skiljas och endast vid äktenskapets ingående som vid
dess upplösning åtaga sig vissa plikter mot barnen.
Sådana lagstadganden vore nog ofta äfven i detta
fall obehöfliga. Men stundom kunna de vara af vikt
och, i hvad fall som helst, bli de ej hinder för
utvecklingen af förhållandet till barnen, medan däremot de
nuvarande äktenskapliga tvångslagarna – så väl i
fråga om skilsmässa som om mannens målsmanskap
m. m. – blifvit hinder för en högre utveckling af
samlifvet mellan man och kvinna.

Det är icke åtstramandet af de äktenskapliga
banden, som skall rädda barnen från att växa upp i
härjade hem: det är ett fördjupadt allvar vid
äktenskapets ingående, men framför allt en fördjupad
ansvarskänsla gent emot barnen själfva. Denna skall
möjliggöra att de makar, hvilka finna sig svikna i
lyckan genom hvarandra, dock skola kunna bevara
en fridfull resignation, en hög värdighet under en
fortsatt samvaro, i fall de känna att detta är den, för de
barn som redan finnas, bästa lösningen af konflikten.
Men denna värdighet innebär att icke ett fortsatt
äktenskapligt samlif utan blott föräldraskapet förenar
dem. Endast sålunda skola barnen verkligen hafva
gagn af att äktenskapet sammanhålles; endast 

sålunda skola inga nya varelser uppstå genom dessa
innerst skilda makar.

De lättsinnigt ingångna äktenskapen äro många;
de lättsinniga skilsmässorna få, åtminstone i de fall
där barn finnas. Det är icke lagens bud utan blodets,
hvilket därvid redan nu i detta fall verkar återhållande;
det är icke samhällets dom utan barnens hvilken
därvid blir den förkrossande. Men dessa djupa motiv
äro lika afgörande vid den fria förbindelsen som vid
den lagliga, och den far eller mor, hvilken endast af
tvång hålles kvar hos sina barn, ha barnen ingen stor
skada af att förlora! Det är för de oskrifna
förpliktelserna, de af lagen till stor del obestämbara, som det
gäller att väcka fäders och mödrars samveten, för att
sålunda bilda bättre seder. Därtill kräfves kanske äfven
tills vidare nya lagar; helt visst kräfves aflysandet
af de föråldrade rättsbegrepp, hvilka en gång gjort sin
tjänst som uppfostrare till sedlighet, men nu stå i
vägen för den högre sedligheten. Mannen som förförare
eller kvinnan som förförerska – härjande den unga
kvinnans eller den unge mannens lif eller störande
ett lyckligt äktenskaps frid – denna typ skall komma
att drabbas af ett alltjämt växande förakt, ju mer
man lär sig skilja den manliga och kvinnliga
eröfrarlustens hjärtlösa lek, sinnenas nöjeslystna och själlösa
kraf från kärlekens, ju mer man gör den könsliga
sedlighetens begrepp liktydigt med ansvarskänslan
mot det nya släktet.

Det är den, naturens eget djupa syfte
motverkande tillfredsställelsen af den naturliga driften,
hvilken härjar individer och folk. Men det är som sagdt
icke genom att utrota sinnligheten, man skall lyckas
hejda dessa härjningar.

Det är lyckligt, när diktaren bekämpar den från
ansvarskänslan lösta sinnlighetens välde. Men det
är olyckligt när denna sinnlighet af honom göres
liktydig med begreppet kärlek. Det är icke genom att
förnedra kärleken till endast sinnlighet, ej heller genom
att eterisera den till endast andlighet, släktet skall frälsas
ur driftens förnedrande välde. Detta sker, som jag ofta
och senast här ofvan framhållit, endast genom att
sinnligheten upphöjes till kärlek -- detta vill med andra
ord säga att den andliga väsensenheten, ömhetens
hängifvenhet, själarnas sympati, arbetsgemenskapen
och kamratglädjen blifva lika djupt afgörande moment
i den erotiska lyckokänslan och tjusningsmakten som
sinnenas tilldragning. Det är denna rikedom af
samhörighetselement hvilken bevarar kärlekens trohet i
inre, ej blott i yttre mening; det är denna själfullhetens
vårluft, som håller den sinnliga tjusningen frisk, medan
hvarje förhållande -- det lagliga äktenskapet som den
fria förbindelsen -- mycket snart förbrukat lyckan och
lämnat ledan kvar, när endast en sinnlig förälskelse,
icke den själfullt sinnliga, andligt sympatiska
samhörighetskänslan varit kärlekens innehåll.

Den ansvarsfulla förpliktelsen mot barnen kommer
att blifva strängare, ju mer samhället som en af sina
främsta uppgifter lär sig betrakta förhindrandet af
allt oförskyldt, meningslöst lidande.

Framtidens »sedlighet» kommer icke att bestå
däri att man för »familjens helgd» offrar de så
kallade vanbördingarna, hvilka ofta af naturen äro
rikt utrustade, men genom den nu härskande
rättsuppfattningen erhålla en sådan behandling, att de
ofta därigenom blifva »vanbördingar», fyllda af
hämndlust mot det samhälle och de förvända rättsbegrepp
hvilkas offer de äro. Barnamorden,
fosforförgiftningarna, »änglamakeriet» -- allt hänger samman med
detta förvända rättsbegrepp. Men alla dessa följder
äro dock mindre olycksdigra, än dem samhället
ådrager sig genom de »oäkta» barn, hvilka väl icke fysiskt
men psykiskt gå under. I dem har ofta icke blott
goda krafter gått förlorade, utan samhällsförstörande
krafter blifvit utvecklade. När hela Europa ryste öfver
kejsarinnan Elisabeths mord, var det ett faktum, som
framför allt syntes mig rysansvärdt, nämligen
mördarens bekännelse: Jag vet intet om mina föräldrar!

Den tid kommer då barnet skall anses heligt, äfven
om föräldrarna med profana känslor nalkats lifvets
mysterium; då hvarje moderskap skall anses heligt, i
fall det var föranledt af en djup kärlekskänsla och i
fall det har framkallat djupa pliktkänslor.Se 
i detta fall den i Tyskland mycket berömda och afhandlade,
nu äfven på svenska väl tolkade, novellen "Modersrätt" af Helene
Böhlau.
Då skall man kalla det barn, som får lifvet af
sunda, älskande människor och som sedan fostras i
vishet och kärlek, ett »äkta», äfven om dess föräldrar
förenat sig i full frihet.

Då skall man anse det barn, som födes i ett
kärlekslöst äktenskap, eller som genom föräldrarnas
skuld belastas med kroppslig eller andlig sjukdom,
såsom ett »oäkta», vore än dess föräldrar vigda af
påfven i Peterskyrkan! Och det blir icke den ogifta,
ömma modern till ett strålande sundt barn, öfver
hvilken missaktningens skugga kommer att falla, utan
öfver den »lagliga» eller olagliga modern till en genom
fädernas missgärningar urartad varelse.

*

I Harald Götes mycket omstridda drama Lejonets
unge falla följande repliker mellan en äldre och en
yngre man:

Den äldre: Nästa århundrade blir barnets
århundrade -- liksom detta varit kvinnans. Och när
barnet kommit till sin rätt är sedligheten fullkomnad.
Då vet hvarje människa, att hon är bunden vid det
lif hon alstrar med andra band än dem samhälle
och lagar påbjuda ... Du förstår att en man ej kan
blifva kvitt sin fadersplikt -- om han så fore jorden
rundt. -- Ett kungarike kan gifvas och tagas -- men
icke ett faderskap.

Den yngre: Jag vet det.
Den äldre: Men därmed är ej all rättfärdighet
uppfylld -- att man omsorgsfullt uppehåller det lif
man väckt. Ingen man kan nog tidigt betänka frågan
om och när han har rätt att framkalla lif...

Detta yttrande har gifvit mig titeln till denna
skrift och utgångspunkten för mitt påstående, att den
första af barnets rättigheter är den att välja sina
föräldrar.

Hvad som därvid i främsta rummet bör komma
i betraktande är den tanke, som darwinistiska
författare allt mer framhålla: att naturvetenskaperna --
till hvilka man ju nu mera äfven hänför
psykologien -- böra bli grundval för rättsvetenskapen liksom
för pedagogiken. Människan måste lära känna lagarna
för det naturliga urvalet och handla i dessa lagars anda.
Samhällsstraffen måste ställas i utvecklingens tjänst,
blifva en skyddsåtgärd för det naturliga urvalet. I
främsta rummet måste detta ske genom att
förbrytartypen -- hvars egenart som sådan dock endast
vetenskapsmannen kan afgöra -- blir hindrad att fortplanta
sig, så att hans egenskaper icke må gå i arf till någon
afkomma.

Släktet skall sålunda småningom befrias från de
atavismer, hvilka återkalla föregående lägre
utvecklingsskeden. Detta är det första villkoret för den
evolution, genom hvilken mänskligheten inom sig själf
kan

... let the ape and tiger die.
I andra rummet kommer sedan krafvet att de
med ärftliga fysiska eller psykiska sjukdomar belastade
icke lämna dessa i arf åt någon afkomma.

I fråga om denna ärftlighet äro meningarna ännu
i hög grad delade. Sålunda stå stora auktoriteter
mot hvarandra i fråga om tuberkulosen, hvilken den
ene anser vara ärftlig, den andra endast anser
öfverföras genom smitta, så att om barnet till exempel
toges bort från den tuberkulösa modern, ingen fara
skulle finnas för detsamma. Äfven om kräftans
ärftlighet äro meningarna på samma sätt delade. Men i
fråga om andra sjukdomar har man däremot full
visshet. Med afseende å fallandesoten har ju
lagstiftningen redan ingripit, ehuru lagen i praktiken ej
alltid efterlefves. Men i fråga om syfilis, alkoholism
och flera fall af »nervös belastning» -- de i olika
former barnen säkrast hemsökande sjukdomarna --
har lagstiftningen ännu intet gjort!Under tryckningen af detta har jag hört omtalas en ny tragedi
i ett af dessa fall: en mor, som sett sina båda härligt begåfvade, i deras
eget lif alldeles rena, söner vid 21 år bli obotligt vansinniga till följd
af faderns syfilis.

Det finnes ett gammalt talesätt att man »har sina
föräldrar att tacka för lifvet». Sådana kunna ens
föräldrar hafva varit, det vet jag af erfarenhet,
själf en arftagare till den kroppsliga och själiska
hälsa hvilken är följden af att morföräldrar,
farföräldrar och föräldrar alla ingått tidiga, riktiga och
lyckliga äktenskap! Men i de flesta fall borde 
föräldrarna i stället bedja barnen om förlåtelse för deras
tillvaro!

Vare sig att man talar med människor
nedsjunkna i nöd eller brott; med människor hvilka lida
af nervositet och andra sjukdomar eller slutligen
med människor, hvilka äro själsligt sönderslitna, så
kan man i de flesta fall vara viss att de, som den
djupaste orsaken, angifva något förhållande vid sin
födelse eller inom sitt barndomshem. Än äro de
födda af för unga eller för gamla, än af sjukliga
fäder eller mödrar, än under ruset, än af en under
arbetssläp eller en stor barnamängd nedtyngd mor.
Eller de hafva fått lifvet i äktenskap, ingångna utan
kärlek eller fortsatta sedan kärleken upphört; äro
undfångna under leda, burna under upprorskänslor, i
själfva blodet medförande disharmoniens eller
lifsledans frön. Otaliga abnormiteter -- bland dem
manshatet hos kvinnor -- kunna spåras till dessa
orsaker. Eller slutligen äro de uppfostrade i ett hem,
där de lidit af förtryck eller af dåliga föredömen eller
af stridiga inflytanden.

Så starkt har redan medvetandet blifvit om
ärftlighetens betydelse att unga människor -- hvilka
själfva burit en under generationer samlad
»belastning» i ett eller annat afseende -- börja inse
plikten att afstå från föräldraglädjen, hellre än
att på en ny generation öfverföra sitt olyckliga
arf. Jag känner en kvinna, inom hvars fäderne- och
mödernesläkter sinnessjuka gått i arf och som därför,
ehuru själf frisk, afstod att gifta sig med den man
hon älskade. Jag vet en annan, som bröt sin
förlofning emedan hon blef viss att den man hon älskade
var drinkare och hon ville ej gifva sina barn en
sådan far. Det är i synnerhet på denna punkt kvinnor
synda inom äktenskapet, synda af ovetenhet om huru
fallandesot och andra sjukdomar -- framför allt
alkoholism -- ofta blifva följden af att ett barn undfås
genom en berusad far. En ung kvinna torde ej kunna
erhålla ett vissare prof om halten af sin känsla för en
man, än om hon, vid tanken att se hans egenskaper
gå i arf till sitt barn, känner en jublande glädje
eller en aggande oro!

Männen synda ej endast i ruset mot det
kommande släktet, utan i andra afseenden, där följderna
bli än mer ödeläggande.

Äfven männens samvete har dock börjat vakna och
detta yttrar sig dels i föresatsen att afstå från äktenskapet,
ifall de veta sig hafva ett dåligt arf att lämna, dels i andra
handlingar af sedlighet, sådana som de t. ex. följande.

En ung man -- själf läkare -- hade trott sig
frisk när han gifte sig. Han fann sitt misstag och
hade valet mellan att skada sin hustru eller afstå från
henne. Som de djupt älskade hvarandra var enda
utvägen att skiljas. Ty att fortsätta äktenskapet som
endast vänner fann han omöjligt och orätt, emedan
det skulle beröfva hustrun moderslyckan. Han valde
döden, som han gaf sig så, att hustrun trodde den
vållad af en olyckshändelse.

På samma sätt handlade en annan man, hvilken

-- sedan han varit gift i flere år och hade tre barn

-- fick veta sig vara sin hustrus halfbror.

Men så väl dessa mäns som de nyssnämnda
kvinnornas sedliga handlingar äro ännu endast spridda
exempel. Det återstår många generationers utveckling
innan det för en kvinna blir instinkt -- en
oemotståndligt bjudande instinkt -- att icke göra en fysiskt
eller psykiskt förfallen eller urartad man till far åt
sina barn. Mannens instinkt är redan i detta
afseende starkare. Men den är däremot förslöad genom
ett föråldradt rättsbegrepp, enligt hvilket hustrun ännu
alltjämt som en plikt nödgas underkasta sig kraf mot
hvilka hela hennes varelse reser sig. Kvinnan har
i detta afseende endast en plikt, en ovillkorlig, en
mot hvilken hvarje öfverträdelse är en synd, den
att den nya varelse, hon ger lifvet, skall vara alstrad
i ömhet och renhet, i sundhet och skönhet, under full
ömsesidig harmoni, full ömsesidig vilja, full ömsesidig
lycka -- icke någonsin i rus, i vanslöhet, i leda, med
deladt, med upproriskt sinne. Till dess kvinnorna
icke inse denna sin plikt kommer jorden alltjämt att
befolkas af varelser, i själfva tillblifvelsens ögonblick
bestulna på de yppersta villkoren för lifsglädje och
lifsduglighet. Stundom visa de tidigt och uppenbart
degenerationens eller disharmoniens tecken. 
Stundom te de sig länge som blomstrande och kraftiga
människoexemplar -- tills de i något afgörande
ögonblick brytas ned, genom det undermål i fråga om
fysisk eller psykisk motståndskraft, som vållats af
själfva deras ursprung.

Med afseende å äktenskap mellan friska och
färdiga individer kan aldrig lagen, endast seden öfva
sitt inflytande till ett bättre. Först när barnen redan
från de späda åren lära känna sitt väsen och sin
framtida uppgift som könsvarelser, kunna mor och far
på samma gång i deras medvetande inbränna, icke
det abstrakta »renhets»begreppet, men det konkreta
kyskhetsbudet: att bevara sin hälsa, sin oskuld, sin
fägring åt den man, den kvinna de en gång skola älska,
åt de barn, som af denna kärlek kunna erhålla lifvet.

Släktuppehållelsedriften gör verkligen människan
låg eller liten eller löjlig -- alldeles så som hos oss
Heidenstam och Strindberg, lika väl som Maupassant,
Tolstoy och andra från vidt skilda utgångspunkter
skildrat det -- men endast när driften uppträder utan
samband med sitt i naturen gifna mål eller när detta
mål nås utan hänsyn till alstrandet af en lifsduglig
afkomma. Den erotik, som är lifsförödande, som
förringar individens värde såsom lifsskapare, den är
verkligen nedsättande för människan, är »osedlig»
från synpunkten af den moderna åskådning, hvilken
vill lifvet, men framför allt lifvets stegring till allt
högre former.

Ungdomen måste därför lära sig vörda den
framtida uppgift, hvilken de förfela, i fall de förslösa sin
andliga och kroppsliga skönhet på lättsinnigt slutna
och brutna förbindelser utan trohetens afsikt, utan
ansvarets värdighet. Men ungdomen måste äfven veta
att man på ett vida djupare sätt förfelar den om man
med kalla hjärtan och sinnen ger upphof åt ett barn,
vare sig inom ett af världsliga motiv ingånget
äktenskap, eller inom ett af »sedliga» skäl sammanhållet, där
den inträdda disharmonien fortplantas på nya varelser.

Mödrarna -- förslöade eller förstummade genom
medvetandet om otaliga svek mot sina
ungdomsdrömmar, sitt ideala medvetande -- äro ofta de, hvilka
hos barnen bekämpa de rena erotiska instinkterna,
de kyska och eldiga känslorna, de höga syftena. De
lära dem till exempel att som kärleken ofta tar slut
efter äktenskapet, kan man lika gärna ingå detta
utan kärlek -- en tankegång jämförlig med till
exempel den, att ett fartyg gärna kan gå ut med en skada,
efter som det ju i alla fall kan hända att det erhåller
en sådan! De orda om det orena i sinnligheten, om
det vänskapliga förnuftsäktenskapets företräden, om
pliktens rogifvande förmåga: idel stålkalla
förnuftigheter, med hvilka lifsvarma själar mördas!

Först när en dotter af sin mor erhåller en vis
och finkänslig hjälp att räddas från förhastanden, att
vaket urskilja, där hon själf är oviss om sin känsla;
först när det brännes in i hennes själ och nerver att
hon vore en fallen varelse om hon hängåfve sig af
annat än ömsesidig kärlek, då skall den stora
omvandlingen af de nuvarande sedliga värdena vara
fullbordad. Så länge människorna anse att de kunna
göra med äktenskapet hvad de vilja och ingå det af
hvad motiv som helst; att de t. ex. af pliktkänsla
måste gifta sig för att fylla gifna löften eller försona
begångna fel; att de t. ex. af längtan efter ett hem
hafva rätt att ingå ett äktenskap utan kärlek -- då
stå de på samma etiska ståndpunkt som den, hvilken
mördar emedan han förut stulit eller som stulit,
emedan han var hungrig! Att anse sig kunna behandla
lifvets ömtåligaste område, det där otaliga
hemlighetsfulla inflytelser dana ett nytt släktes
väsensbestämningar, efter sitt godfinnande, detta är det stora brottet
mot »generationens helighet».

Så länge barn allt jämt födas i pliktens kalla eller
i disharmoniens stormiga atmosfär, och sådana
äktenskap allt jämt anses sedliga; så länge all slags själisk
sönderslitenhet och kroppslig ohälsa kan fortplantas
på barnen och deras föräldrar dock allt jämt kallas
»hederliga» -- så länge har man inte ens anat den
nya sedligheten, hvilken skall dana den nya människan!

Denna nya sedlighet har än finare kraf. Nu torde
det vara sällsynt att en ung flicka ovetande om
äktenskapets verklighet ingår i detta. Men inom min
generation vet jag fall där i det ena följden af brudens
ovetenhet blef hennes sinnessjukdom; i det andra att
hon länge närde själfmordstankar; i det tredje att hon
alltid med köld betraktade det barn hon gaf lifvet,
och i det fjärde att barnet blef abnormt i psykiskt
afseende. Det är för äktenskapets skönhet och barnets
harmoni emellertid icke nog med kvinnans insikt i
hvad hon där möter. En ung man yttrade en gång,
att de flesta äktenskap redan i begynnelsen förstöras
därigenom att mannen till dem medför åskådningssätt
och vanor från de lågt stående kvinnor, hvilka invigt
honom i »kärleken»; att han sålunda ofta för alltid
ödelägger det finaste i sitt förhållande till sin hustru,
sårar det skönaste i hennes känslaEfter George Sand, som först hade modet att behandla detta ämne,
har den nyare litteraturen ej sällan rört vid detsamma t. ex. Erik Skram
i Gertrud Colbjörnsen; Jules Case i Jeune Menage o. a., och att mannen
således måste lära sig vörda och vänta. Och jag
vet män, hvilka verkligen gjort detta emedan de
insett att hustrun, som fallet ej sällan är med
kvinnan, gifvit sin själ, sitt hjärta, långt innan hennes
sinnen vaknat och att endast den dagliga samvaron
småningom lärt äfven henne att längta efter helheten.
Först af denna gemensamma längtan bör ett barn
erhålla lifvet. Ännu födas många barn i legaliserad
prostitution, af legaliserad våldtäkt. Ännu saknas i
många kvinnors som mäns medvetande hvarje skymt
af religiös andakt, af skönhetskänsla inför vardandets
stora mysterium. Och det är dock allt jämt i
»sedlighetens» namn man för ungdomen vill beslöja 
naturens nakenhet och försummar att ingifva den
andaktskänslor inför sin egen varelse såsom den helgedom
i hvilken lifvets mysterium en gång skall fullbordas!

Inom detta mysterium finnas ännu fördolda
områden dit endast intuitionen nått. Det är blott en
och annan djupt blickande diktare, som anat alla de
otaliga affiniteter eller repulsioner -- under växlande
sinnliga och själiska dispositioner, under skiftande
stämningar -- hvilka afgöra en nutidsmänniskas
erotiska lif; om de mystiska inflytanden hvilka, stundom
för alltid, stundom endast tidvis kunna omvandla äfven
den innerligaste känsla. Det är alla dessa mystiska
inflytelser, alla dessa fina trådars sköra spånad, som
sedan ingå i barnens lifsväf. Och dessa hemlighetsfulla
förlopp förklara den stora olikheten mellan barn af
samma föräldrar, barn födda och fostrade under i
det yttre alldeles likartade förhållanden.

Att människorna i fråga om alla dessa instinktens
ingifvelser, dessa blodets och nervernas kategoriska
imperativ varda på en gång lydiga lyssnare och stränga
härskare -- detta är villkoret för framtidens erotiska
lycka och framtidens lyckligare släkte.

Nutiden har nedärfda seder och nyförvärfvade
oseder, hvilka båda måste öfvervinnas innan själ och
sinnen inom erotiken blifva oskiljaktiga, eller med
andra ord: innan denna enhet blir insedd som den enda
sedligheten i förhållandet mellan man och kvinna.

*
De finnas visserligen -- så väl bland geniala
män som bland ensidiga kvinnosakskvinnor -- hvilka
mena att utvecklingen kommer att bli en helt annan.
Sedan, man klart insett och vetenskapligt analyserat
den låga drift, som ligger till grund för kärleken, skall,
säger man, den högt stående individen antingen
tillfredsställa driften, oblygt och djuriskt utan all
utsmyckning af känslofullhet eller också skall man
alldeles undandraga sig dess välde och till ädlare uppgifter
vända den lifskraft, det känsloinnehåll, hvilka nu
förbrukats af kärleken.

Det finnes i detta antagande intet orimligt. Jag
har redanSe: Missbrukad kvinnokraft. framhållit att kvinnan genom sina
moderliga funktioner förbrukar så mycken fysisk och psykisk
lifskraft att hon på den andliga produktionens område
måste bli underlägsen. Och hvad jag där endast
intuitivt antog, har jag sedan af sakkunnige fått
bekräftadt. Sålunda har t. ex. nyligen en finsk läkare
i ett intressant arbeteOnni Granholm: Kärleken, en bok, som jag mottog kort efter
mitt föredrag om Barnets århundrade och hvarest jag fann vissa
yrkanden, hvilka öfverensstämde med de då af mig framställda. framhållit huru de lägre
organismernas hela lifskraft koncentreras i den sexuella
produktionen, men huru, ju högre man kommer, allt
mer kraft blir frigjord, och denna kraft, som ej tages
i anspråk för alstrandet af nya generationer, kan
sålunda brukas för den andliga produktionen. Men de
båda olika produktiva yttringarna af människans 


lifsverksamhet måste, i viss grad, verka hämmande på
kraftutvecklingen och arbetsförmågan hos hvardera.
Detta blir, enligt samma författare, den naturliga
orsaken till kulturmänniskans minskade fruktsamhet, och
skulle -- enligt de ofvannämnda pessimisterna -- äfven
blifva det slutligt afgörande i fråga om kärlekens
förespådda undergång.

Enligt min mening af ordet blir det tvärtom
kärleken, som kommer att vinna på driftens relativa
försvagande och på den vetenskapliga klarheten öfver
densamma. Människorna komma då icke längre att
sammanblanda driften med kärleken, i hvilken den
visserligen alltjämt finnes närvarande, men på samma
sätt som t. ex. grottmänniskans skulpturer finnas
närvarande i en Michel Angelos. Människan skall
då först kunna älska med hela sin mänskliga varelses
alla krafter, när kärleken blir »ej blott en glöd men
ett ljus»; hon skall då först inse all den
innehållsrikedom lifvet kan erhålla genom kärleken, när denna
blifver en människovärdig lycka genom att vara ett
konstnärligt skapande, en religiös kult, och -- slutligen
-- ett uttryck af de älskandes fullbordade enhet i en
ny varelse, en varelse, hvilken sålunda en gång
verkligen skall kunna tacka för lifvet!

*

Då det gäller släktets fullkomnande blir känslornas
och sedernas omdanande alltid det väsentliga och i
jämförelse härmed kommer inflytandet af lagstiftningen
alltid att vara ringa. Men äfven den har, som redan
är sagdt, sin uppgift. Det är i synnerhet med afseende
å sjukdomar om hvilkas ärftlighet man är obestridligt
förvissad, samhället som äktenskapshindrande bör
ingripa. Man har i Tyskland och i Amerika i detta
afseende gjort ett godt öfvergångsförslag, nämligen att
lagen skulle påbjuda företeendet af ett läkareintyg -- med
fullständig redogörelse för båda parternas hälsa --
som obligatoriskt villkor för äktenskapets ingående.
Samma yrkande gör den ofvannämnda finska läkaren O. Granholm.
Sedan ägde kontrahenterna allt jämt sin valfrihet, men
de skulle åtminstone icke som nu ovetande ingå i
äktenskap, där de själfva och barnen bli utsatta för
skadliga följder af detsamma. Och det synes mig som
om det för samhället borde vara minst lika viktigt att
erhålla läkares intyg om lämplighet för äktenskapet
som om lämplighet för krigstjänsten! I ena fallet
gäller det att gifva, i det andra att taga lif och ehuru
det senare hittills visserligen blifvit betraktadt som en
långt allvarligare angelägenhet än det förra, torde dock
ett vaknande samfundsmedvetande snart komma att
påyrka ett steg i den nämnda riktningen. Ur denna
början kan man sedan tänka sig att seden utvecklas,
så att en vidare lagstiftning blefve obehöflig, emedan
människorna godvilligt afstode från den skadligaste af
alla friheter, den att ge lifvet åt en dålig afkomma,
medan äktenskapsförbudet nu icke skulle hindra 
föräldraskapet. Ty den stora hopen kunde ju utom
äktenskapet fortsätta att redan före födelsen råna
hälso-och lyckomöjligheterna från sina barn, genom att
belasta dem med ärftliga sjukdomar eller dåliga anlag.

*

Nietzsche, hvilken om kärleken vet föga --
emedan han om kvinnan vet nästan intet -- och som
således icke säger mycket värdt att lyssna till, när han
yttrar sig i dessa ämnen, har dock i fråga om 
föräldraskapet talat djupare ord än någon annan i vår tid.
Han har sett hvilken orenhet, hvilket armod, som
döljas under äktenskapets namn; hvilket fuskverk,
hvilken fåkunnighet, som döljas under uppfostrans!
Och han har härliga siar- och diktarord om hvad
människan genom föräldraskapet borde vilja och om
hvad föräldraskapet borde vara:

Ich will, dass dein Sieg und deine Freiheit sich
nach einem Kinde sehne. Lebendige Denkmale sollst
du bauen deinem Siege und deiner Befreiung.

Über dich sollst du hinausbauen. Aber erst musst
du mir selber gebaut sein, rechtwinklig an Leib und Seele.

Nicht fort sollst du dich pflanzen, sondern, hinauf!
Dazu helfe dir der Garten der Ehe!

Einen höheren Leib sollst du schaffen, eine erste
Bewegung, ein aus sich rollendes Rad -- einen
Schaffenden sollst du schaffen.
Ehe: So heisse ich den Willen zu Zweien, das
Eine zu schaffen, das mehr ist, als die es schufen.
Ehrfurcht vor einander nenne ich Ehe als vor den
Wollenden eines solchen Willens.

*




2.


När man från frågan om själfva alstringen öfvergår 
till de villkor under hvilka barnet bäres, födes och
fostras, fasar man i första rummet för alla de olyckor
hvilka drabba barnen till följd af mödrarnas bristande
insikt. Läkarne tröttna t. ex. ej att visa hvilka
missbildningar snörningen orsakar; huru många barn som bli
blinda i första lefnadsåret till följd af vanskötsel --
för att endast nämna några af de lidanden dem
mödrarnas grofva okunnighet eller samvetslöshet ådraga
dem själfva och barnen. Därtill kommer den oro och
osäkerhet vid barnets skötsel, som samma okunnighet
orsakar. Och någon genomgående bättring i allt detta
är icke att vänta förr än -- samtidigt med att
kvinnorna erhålla allmän rösträtt -- lagen stadgar att,
vid samma ålder som männen göra sin militära
värneplikt, kvinnorna måste genomgå en lika lång
utbildning i barnavård, hälso- och sjukvård och detta
utan andra undantag än de samma som gälla vid


mannens befrielse från värneplikt.Fru S. Adlersparre liksom Fru H. Palme hafva redan för flera
år sedan föreslagit sjukvården som "värneplikt för kvinnor". Mig synes
utbildningen för barnavård vara den mest väsentliga motsvarigheten till
krigsutbildningen. Denna
»värneplikt» komme att för många kvinnor infalla just vid
den tid, då deras intresse för ämnet vaknat, i och
med ingåendet af eller tanken på äktenskapet, hvilken
skulle göra denna deras utbildning än mer
betydelsefull. Men äfven de kvinnor, hvilka själfva aldrig bli
mödrar, skulle sålunda lära vissa af psykologiens
liksom af hälso- och sjukvårdens allmänna principer,
af hvilka de sedan i hvarje lifsläge kunde äga gagn.
Vidare väntar jag allt fler sådana inskränkningar i
föräldrarnas rätt öfver barnen hvarigenom man redan
vunnit förbud mot barns utsättande, straff för
barnamord, straff för barns misshandel, upphäfvande af
giftomannarätten, lagen om obligatorisk skolgång m. m.
I England ha sålunda sällskap bildats för att
undersöka barnens ställning i hemmen och för att hindra
grymhet mot barn. På deras angifvelse kunna
försumliga mödrar straffas med fängelse; försumliga fäder
tvingas att underhålla barnen o. s. v. och -- där
föräldrarna synas obotliga -- äger man rätt att
fråntaga dem barnen. I Tysklands olika stater finnas
äfven lagar genom hvilka barnen kunna fråntagas
de föräldrar, som genom missbruk af sin ställning
skada barnets andliga eller kroppsliga väl. Barnen
erhålla denna s. k. »tvångsuppfostran» äfven i andra
fall där detta kräfves till räddning från sedligt fördärf.
»Tvångsuppfostran» kan ske dels i lämplig familj, dels
i anstalter och skall räcka till 18 år. En beaktansvärd
bestämmelse är att eftersynen af dessa barn kan
uppdragas äfven åt kvinnor.

En allt mer utsträckt rätt för samhället i
ofvannämda afseenden är en af dess viktigaste skyddsåtgärder
för sig själf och en lika berättigad inskränkning i den
individuella friheten som lagarna för smittosamma
sjukdomars hämmande. Äfven i Sverige har man nu
framkommit med liknande förslag om
barnavårdsnämnder och skyddshem, ehuru man där finner samma
mekaniska uppfattning af uppfostrans väsen, som
äfven annorstädes göra sig gällande vid liknande
åtgärder. Man skall »förmana» det vanvårdade barnets
målsmän, förmana det vanartiga barnet, och om detta
ej hjälper, tillse att det agas -- alltsammans oerhörda
meningslösheter i de fall hvarom frågan gäller! Ty
man lär icke genom »förmaningar» usla föräldrar
uppfostrans konst; icke genom förmaningar vanartiga barn
att ändra sitt sinne, i fall de lämnas kvar i den
omgifning, som skapat vanarten. Och genom agan i
vittnens närvaro gör man endast det redan vid hugg och
slag vana barnet mer förhärdadt och mer fräckt.
Hvarenda människa, som endast tränger en linie djupt in i
ämnet -- för att söka de orsaker, hvilka dana sådana
föräldrar och barn -- befinner sig inne på den sociala
frågans, i alla riktningar oöfverskådliga, område! Då
finner man t. ex. att de små lönerna -- till hvilka
barn- och kvinnoarbetet medverkar -- medföra usla
bostäder, otillräcklig föda och dåliga kläder; att kvinnans
utearbete medför barnens och hemmens vanvård; att
bostadsbristen medför inneboendesystemet; att
vantrefnaden i hemmen medför utelif för mannen, och att
detta tillsammans framkallar den osedlighet och
dryckenskap, som vålla de fysiska och psykiska sjukdomar,
med hvilka barnen ofta redan födas och de onda
föredömen i hvilka de uppväxa.

Om jag undantager den föreställningen att det
är med Guds hjälp slagfälten fyllas af sönderslitna,
stympade varelser, med hvilkas hjärnor otaliga sådana
tankar och känslor slockna, som kunnat rikta
mänskligheten, så vet jag ingen mer hädisk tanke än när
man, ifall tillfälligheten bevarar några barn från
en olycka, talar om deras »änglavakt». Hvar
finnes denna »änglavakt» vid otaliga andra olycksfall,
när t. ex. barn lämnas ensamma, emedan modern
måste ut i arbete, och de falla genom fönstret eller i
elden; hvar när de i mörka källarrum förlora synen;
när de liggas ihjäl, emedan de i de usla kyffena dela
bädd med föräldrarna och t. ex. under dessas rus
sätta lifvet till; hvar när föräldrar af religionsgrubbel
eller af lifsleda mörda sina barn eller när barnen
själfva taga sitt lif af trötthet vid lidandet eller fruktan
för misshandel? Hvar, med ett ord, äro dessa »barnens
änglar» vid alla de tillfällen där de bäst behöfdes,
framför allt i storstädernas gränder och i
storindustriens medelpunkter, där saknaden af solens ljus och
luftens renhet, liksom af alla andra grundvillkor för
kroppens och själens utveckling, undergräfver barnens
lifsduglighet redan före födelsen?

Att se försynens hand i en tillfällig räddning, men
fritaga denna försyn från del i alla de
naturtilldragelser, i alla de samhällets fasor hvilka hvar sekund
fylla jorden med kval, detta är en kvarlefva af en
vidskepelse, hvilken måste öfvervinnas ifall människan
själf skall blifva genomträngd af ansvarskänsla gent
emot de förhållanden hon kan behärska och omdana!
Den moderna människan blir allt mer sin egen försyn.
Mot elden skapar hon redan brandkår och
brandförsäkring; mot hafvet lifräddningsredskap; mot koppor
och kolera, mot difteri och tuberkulos finner hon andra
skyddsmedel. Den blinda tron att döden beror af
»Guds vilja» mäter hon med statistikens vittnesbörd
att lifslängden höjer sig med förbättrade sanitära
förhållanden; att, när samma sjukdom eller
sommarhetta mejar de fattigas barn i de mörka kyffena, får
den förmögne i sin sunda, ljusa våning behålla sina!

I Tysklands aristokratiska familjer dö t. ex. årligen
57 af 1000 barn under 5 år; men inom Berlins fattiga
befolkning 345! En annan undersökning från Halle
visar att antalet dödfödde inom öfverklassen var 21
på 1,000, när det inom arbetsklassen var 55 på 1,000!
Proportionen mellan dödligheten hos landtarbetares
och industriarbetares barn; mellan deras ömsesidiga
vikt; mellan antalet af de till militär tjänst odugliga
--i Schweiz är t. ex. detta antal 1/4 större i de
industriella kantonerna än i de åkerbrukande -- visar
likaledes huru dåliga lifsvillkor hämma barnens -- och
därmed hela folkets -- utvecklingsmöjligheter och
lifsduglighet i fysiskt som i psykiskt hänseende.

Hvarje enskild människa med hjärtat i bröstet,
väntar icke på änglarna utan störtar själf fram att
frälsa ett barn ur en fara! Men flertalets öfvertro på
Guds försyn kommer kanske samma människa att med
fullkomlig slöhet bevittna förhållanden, genom hvilka
medelbart millioner och åter millioner af barn årligen
offras. Läkarna veta att de härjningar bakterierna
anställa äro obetydligheter i förhållande till pauperismen
som sjukdomsorsak. Öfveransträngda mödrar, supiga
fäder, usla bostäder, t. ex. dem, där de fattige mot
billiga hyror »torkat ut» nybyggda hus åt de rike;
otillräcklig föda, ärftliga sjukdomar, särskildt syfilis,
för tidigt arbete -- allt detta visar sina följder i de
utmärglade, vissnade, såriga barnakroppar, hvilka på
sjukhusen stundom kunna botas från den tillfälliga
sjukdomen, men däremot ej befrias från följderna af de
villkor, under hvilka de födas och fostras. Innan läkarne
och andra samhällsmyndigheter sätta in hela sin energi
på att förekomma sjukdomar, ej blott bota dem -- och
hvad de i detta senare fall nu åstadkomma är
obetydligheter i förhållande till allt det obotliga onda, som
frodas -- innan hälsovården inom samhället får lika
stor plats som själavården, skall denna senare i det
stora hela vara förspilld. Vare sig denna tar den
religiösa uppbyggelsens eller den intellektuella
upplysningens form är den endast en afskuren blomma,
nedstucken i en sophög.

Med motsvarande visshet kan man från
förbrytarestatistikens område bevisa att samhället själft skapar de
vanvårdade barnen och att, när det sedan låter aga
dem in på »dygdens väg», då handlar det likt en tyrann,
hvilken först skulle sticka ut en människas ögon och
sedan prygla henne, emedan hon icke kan vägleda sig!

*




3.


En verksam skyddslagstiftning för kvinnor och
barn borde i denna stund vara det sociala samvetets
mest kategoriska imperativ.

Allestädes, där industrien utvecklar sig, tages
kvinnan från hemmet, barnet från lek och skola. Under
skråens tider skedde barn- och kvinnoarbetet i
hushållet och i mannens verkstad. Men, sedan industrien
allt mer inskränkt kvinnans husliga arbete, kunde
storindustriens kraf på billigt arbete tillgodoses genom
kvinnoarbetet, hvilket, liksom barnarbetet, flerestädes
nedtryckt lönerna för de vuxna manliga arbetarna. Den
lön, på hvilken den gifta mannen med sitt arbete

kunde försörja familjen, blir nu fördelad på flera af
dess medlemmar. Så länge yrkesarbetet fordrade stor
personlig kroppsstyrka eller utbildad skicklighet, kom
det i regeln på mannens del, ej på kvinnornas eller
barnens. Men med maskinerna bortföll detta deras
naturliga skydd, ty för att passa en maskin behöfdes
i många fall hvarken styrka eller skicklighet, ja i vissa
fall -- t. ex. vid bomullsspinnerierna eller nere i
grufgångarna -- voro de späda fingrarna värdefullare
såsom smidigare och de späda kropparna såsom smalare!
I England nådde kvinno- och barnarbetet först
höjdpunkten. Fattighusen sände t. ex. hela laster af barn
till ullväfverierna i Lancashire, barn, hvilka skiftevis
arbetade vid samma maskiner och sofvo i samma
smutsiga bäddar! I industridistrikten förkrymptes till
följd häraf befolkningen; förut okända sjukdomar
uppstodo; okunnigheten, råheten växte i bredd härmed.
Hafvande kvinnor, barn från 4--5 år arbetade 14--18
timmar! Det var med anledning af utlåtandet öfver
undersökningarna på detta område som Elisabeth
Barrett skref sin dikt The cry of the children, hvilken
väckte arbetsgifvarnas harm men i stället medverkade
till »tiotimmarslagen». Genom denna bestämdes att
kvinnor, barn och yngre personer endast skulle få
arbeta 10 timmar dagligen i textilfabrikerna och efter
denna lag hafva andra följt i samma syfte. Liknande
förhållanden hafva framkallat en liknande
skyddslagstiftning i andra land. I Sachsen, Belgien, Elsass,
Rhenprovinsen -- där redan 1828 en preussisk militär
framhöll huru antalet vapenföra sjunkit till följd af
kvinno- och barnarbetets degenererande inverkan --
framträdde systemets följder lika hemskt som i
England. Men i trots af de där och nästan öfverallt
antagna skyddslagarna fortgår dock allt jämt det
olofliga barn- och kvinnoarbetet och detta erhåller nu
mera sina mest utslitande former i de yrken, som
ligga utom lagstiftningens område. Det finnes orter,
där barnarbetet har lika fruktansvärda former som i
England före 1848. I Ryssland har man t. ex. vid
bastmattväfverier funnit barn om tre år och massor
af barn under tio, med en arbetstid, som stigit till
18 timmar! I Tyskland visar leksaksfabrikationen
hemska siffror med afseende å barnarbetet, dess hemskare
som det är för att bereda lyckliga barns fröjder,
lifskraften pressas ur andra och det industriella
hemarbetet sysselsätter 4-, 5-åringar, medan åldersgränsen
för barnarbete i fabriker här är 14 år liksom i Schweiz;
samma åldersgräns har regeringen föreslagit i Danmark.
I Italien ha de flesta tiggande krymplingar varit barn, hvilka
vuxit upp vid svafvelgrufvorna på Sicilien, nedhukade
i låga gångar, lastade med tunga säckar, i en ålder,
då deras späda lemmar under sådana villkor
ohjälpligt förkrympas. Redan vid 12, 14 år äro många af
dem arbetsodugliga. I Spaniens magnesiumgrufvor
användas massor af barn mellan 6--8 år, hvilka genom
de giftiga ångorna angripas af en svår farsot; och

andra barn måste med tunga vattenspann, burna på
hufvudet, bevattna de torra trakterna: barnet erbjuder
ju en billigare transportkostnad än åsnan! I
Frankrike, där socialisten Millerand nu ej vågar ifrågasätta
mer än att stadga 11 timmars arbete för såväl män
och kvinnor som barn -- för att sedan progressivt
sänka timtalet -- kan man redan af detta inse
tillståndet i fråga om barnarbetet, Och det är icke endast
storindustrien som i Frankrike missbrukar barnen:
man har funnit att vissa katolska ordnar skamlöst
exploaterat dem. Nunnorna locka till sig småflickor,
dem de sedan, under usla sanitära förhållanden och
dålig kost, hålla till hårdt arbete, vid hvilket 8-åriga
få träla 10--12 timmar! Och det värsta är att barnen
endast sysselsättas med en detalj af sömnaden, ingen
lär yrket helt. När de sedan skickas från klostret
med förstörd hälsa och förslöade själar hemfalla de
därför lätt åt prostitutionen: en fransk dam har sålunda
berättat att, af 75 prostituerade med hvilka hon talat,
hade 70 varit uppfostrade i kloster!

I England äga barnen ännu ej tillräckligt skydd
och ett lagförslag föreligger att ordna barnarbetet 
utanför fabrikerna. Enligt uppgifter från senare åren
arbeta nämligen öfver 144,000 barn under 12 år mellan
skoltimmarna som bud, försäljare, bodbiträden o. s. v.
131 voro ej 7 år gamla! Och det kanske mest
fasansfulla är att, trots minst 10 timmars daglig arbetstid,
öfver 17,000 af dessa barn ej ens förtjänade -- 50 öre i
veckan! Men förbud för allt barnarbete är där som
öfverallt det socialistiska önskemålet.

Man instämmer i detta kraf, när man t. ex. af en
läkares rapport finner att, trots skyddslagarna,
medeltalet af höjd och vikt ännu är lägre hos
Lancashire-barnen än annorstädes. Af 2000 där undersökta barn
voro endast 151 verkligt starka och sunda, medan
198 voro i hög grad förkrympta och de öfriga mer
eller mindre under »the standard of good health»!
Allt arbete i bomullsindustrien från sex på morgon
till fem på afton förvandlar, säger denne läkare, den
lofvande tioåringen till den magre och gulbleke
trettonåringen, och denna befolkningens urartning i
fabriksdistrikten blir en allvarlig fara för Englands
framtid.

När man öfverallt inser att samma fara finnes för
alla kulturfolk, då skall man allestädes förbjuda det
industriella liksom gatu-arbetet för barnen. Och då
först har man segrande genomfört barnaskyddets
grundsats, hvilken på detta, som på alla liknande områden,
till en början bekämpats med såväl ekonomiska som
individualistiska skäl, bland annat »faderns
obestridliga rätt att själf bestämma öfver sina barns arbete»!

*

Vårt land hör lyckligtvis ännu till de minst
skuldbelastade i fråga om barnarbetet.
I Sverige begärde riksdagen 1875 af regeringen en
utredning af frågan om de minderårigas arbete.
Resultatet blef den lag, som trädde i kraft 1882 --
naturligtvis under besvärsskrifter och klagan från
arbetsgifvarne om ruin och undergång! Följden af denna
klagan blef bland annat att hela sågverks- och
brädgårdsindustrien befriades från att följa lagen om
minderårigas arbete, och man finner där t. o. m. barn om
sex, sju år vid arbetet!

Kata Dalström yttrade i sin sakrika inledning vid
ett protestmöte i ämnet: »Till tack för att de sköfla
och vanvårda en af landets största nationalrikedomar,
skogarna, ha sågverken fått rätt att äfven sköfla och
vanvårda en annan, den framtida mänskliga
arbetskraften». Och dessa späda barn hafva ofta blifvit
använda att sköta farliga maskiner; barnarbetet har --
under de senaste perioderna af lönestegring för de
vuxna -- starkt ökats; utan hänsyn öfverträdes lagen
att barnen först efter slutad skolkurs få användas:
öfverträdes af fabriksägare och skolråd, bland hvilka
äfven finnas riksdagsmän, d. v. s. lagstiftarna själfva!

Också på andra håll öfverträdes lagen, t. ex. inom
tändsticksindustrien, där till och med ett sex års barn
funnits arbetande! En af yrkesinspektörerna har
dessutom särskildt framhållit de minderåriga flickornas
dåliga hälsotillstånd. Inom glasbruksindustrien hafva
åtminstone ett par hundra barn under 12 år varit
använda, och därtill vid vissa glasbruk blifvit brukade
till nattarbete. Enligt de senaste uppgifter jag sett arbeta
inom den svenska industrien 600 barn under 12 år;
1,341 mellan 12--13 och sedan i en allt jämt stigande
proportion, så att hela antalet industriarbetande under
18 år var 22,944.

1891 års kommitté föreslog att åldersgränsen för
barnarbetet skulle bli 13 år; att alla undantag skulle
bortfalla och årlig läkarbesiktning äga rum för alla
arbetare under 18 år.

Regeringen begärde utlåtande om detta förslag. Det
tillstyrktes af elfva länsstyrelser,
öfverståthållareämbetet, en yrkesinspektör och fem folkskoleinspektörer,
men af styrktes af tretton länsstyrelser, tio
yrkesinspektörer och en folkskoleinspektör. Flera ämbetsverk
riktade en skarp kritik mot förslaget, som ej nog
tillmötesgående mot arbetsgifvarna (!).

Medan man 1899--1900 väntat på regeringens
förslag och riksdagens beslut har diskussionen i ämnet
varit liflig.Bland inläggen för "barnens skydd märkas särskildt
yrkesinspektören G. Uhrs; centralstyrelsens för folkskolorna; professor Davidsons,
riksdagsmännen professor Wallis' och Fridtjuv Bergs, A. Hedins och D.
Bergströms, förutom en stor del af den frisinnade pressens.

Jag är öfvertygad att man vid nästa sekels början
skall framhålla behöfligheten af denna diskussion om
barnarbetet, såsom bevis på den låga ståndpunkt man
då intog, och framhäfva att det ännu i så mycket
otillfredsställande beslutet af år 1900 var det bästa möjliga
man kunde uppnå;Villkoren för inträde i arbete: a) fyllda tolf år, b) fullständigt
afgångsbetyg från folkskolan eller skolpliktighetens upphörande af annan
anledning, c) läkares intyg, att den minderårige utan men för sin hälsa
kan förrätta arbetet i fråga. I lättare arbeten under bar himmel vid
grufvor samt sågverk och därmed förenade brädgårdar få elfvaåringar
användas under iakttagande, att villkoren b och c äro uppfyllda;

arbetsdagen: 6 f. m.–7 e. m.;

arbetstiden: 6 timmar för 12–13-åring, 10 timmar för 13–18-åring;
i yrken med ständig eld samt i grufarbete och i sågverk och därmed
förenade brädgårdar medgifves tolf timmars arbetstid och nattarbete för
minderåriga af mankön öfver 14 år;

raster: härom stadgas endast, att arbetet skall afbrytas af
”lämpliga“ raster;

förbud att i arbete använda kvinna fyra veckor efter barnsbörd;

förbud att till arbete under jord i grufva eller stenbrott använda
kvinna af hvad ålder som helst samt minderårig af mankön under 14 år;

årliga läkarebesiktningar, verkställda af läkare, som förordnas af
offentlig myndighet;

kontrollen öfver författningens tillämpning tillkommer i första hand
yrkesinspektionen (inspektörer och assistenter) och för bergsbruket
bergmästarna, men därjämte också i viss mån hälsovårds- och
kommunalnämnd, skolråd och skolstyrelse, provinsial- och stadsläkare m. fl.
Inspektionsförrättare är skyldig på förhand underrätta yrkesidkare eller
arbetsföreståndare för att få tillträde till arbetsställe. liksom att det i andra land redan
för flera år sedan erhållna skyddet för den vuxna
kvinnan, först i det nya seklets första år hos oss
blifvit ifrågasatt.

Hvad den nu hos oss vunna skyddslagstiftningen
vidkommer, så kan den bli fullt verksam först genom
en mycket utvidgad yrkesinspektion och, för de yrken
som sysselsätta kvinnor och barn, med kvinnliga lika
väl som med manliga yrkesinspektörer. I England äger man sedan 1893 sju, af staten anställde, kvinnliga
yrkesinspektörer, och ensamt i London nio, af kommunen anställde, kvinnliga
hälsovårdsinspektörer, hvilka äfven äga tillträde till fabrikerna, och af
"the blue-books" i ämnet framgår med otvetydigaste klarhet betydelsen
och behöfligheten af den kvinnliga yrkesinspektionen. Dessutom
bör inspektören förbjudas att i förväg underrätta om
inspektionen. Hvad arbeterskor berättat mig om huru
oförsynt man »ställer i ordning» för den väntade
inspektionen, har förvissat mig att endast den oväntade
blir verksam.

Det är mycket betecknande att man under kampen
om barnen framfört så många vackra skäl för deras
användning, särskildt inom glasbruksindustrien!

*

Man har först och främst framhållit arbetets
oskadlighet -- medan läkare konstaterat en tilltagande
sjuklighet; ordat om de ljusa, rymliga och »behagliga»
lokalerna -- där det råder fyrtio graders hetta; om
föräldrarnas villighet att lämna barnen -- medan man
till de ovilliga talar om »pjunk»; nödvändigheten att
börja redan vid tio år för att nå arbetsskicklighet --
medan man samtidigt bevisat arbetets »lätthet», efter
som det endast består i handtlangande! Genom den
Lorénska stiftelsens undersökning har det dessutom
visat sig att, af de där redovisade arbetarne,
hvarannan glasbruksarbetare och hvar tredje glasblåsare
börjat yrket efter tolf år och det är dock genom
sådana arbetare vår glasindustri nått sin nuvarande
höga utveckling!

Månne arbetsgifvarna -- i yrkesutbildningens
intresse -- alltjämt föredroge barnen äfven ifall dessas
dagspenning ställde sig lika hög som den vuxne
arbetarens?!?
Äfven om det ligger någon sanning i barnarbetets
inflytande på arbetsskickligheten, är det betecknande
att man år 1900 kommer fram med ett sådant skäl!

Det visar nämligen huru den uppfattningen ännu
är rådande att människorna äro till för industriens
skull, icke industrien för människornas! Ett ädelt
formadt glas ger mig visserligen en rikare njutning
än vinet, en lika rik som blomstren det omsluter,
och att sakna sådana glas skulle för mig vara ett
kännbart afdrag i skönhetsglädje. Men friska barn
äro en högre skönhetssyn och hellre än att barnen
bli offrade må glasen bli det! Troligen behöfves icke
offret. På detta som på andra områden skall
människan med ifrig vilja kunna förena de motsatta krafven.
I Amerika som i Frankrike sker t. ex. en del af
glasblåsningen med maskin, liksom man äfven i fråga om
den hälsofarliga porslinstillverkningen redan börjat
finna mer oskadliga arbetssätt. Så väl med afseende
å själfva tillverkningsmetoderna som rörande andra
yrkesfaror behöfver man endast på allvar fordra för
att erhålla förbättringar. I fråga om utrymme,
uppvärmning, luftväxling, renhållning, belysning,
oskadliggörande af dammet, af de giftiga gaserna, af faran
från arbetsverktyg och maskiner ske ju med hvarje
år förbättringar och uppfinningar, hvilka lofva att vi
slutligen skola kunna njuta skönhetsglädjen utan att
den betalas med människooffer!

För barnarbetet öfverhufvud har man framfört 
som skäl att det lättar familjeförsörjningen och hindrar
barnen att förfalla till osedlighet och lättja.

Men det finnes ett bättre sätt att lätta
familjeförsörjningen: att, genom afskaffande af allt barnarbete
under 15 år, öka de vuxnas löner och arbetstillfällen!

Och i fråga om barnarbetet såsom 
sedlighetsbefordrande visar erfarenheten tvärtom att barnets
industriella förvärfsarbete, såväl omedelbart -- genom arten
af detsamma -- som medelbart har ett lika skadligt
psykiskt som fysiskt inflytande. Barn erhålla det mest
ointelligenta arbetet: t. ex. att »mata» en maskin, hålla
hästar vid pålastning, handtlanga, bära, gå ärenden på
gatorna. Enformigheten i allt detta släppar deras
intelligens, liksom kringdrifvandet väcker deras olust för
ett mer mödosamt arbete.

Men erfarenheten visar ännu mycket mera! Jag
anför här ett uttalande af den i detta fall mest
vittnesgilla, nämligen centralstyrelsen för folkskolorna.

Denna framhåller, att bland de lagar och
förordningar, af hvilka folkskolan är beroende, ges det näst
själfva folkskolestadgan ingen, som för denna skolas
verksamhet äger en så ingripande betydelse som den,
hvilken fastställer villkoren för minderårigas användande
i lönarbete. Styrelsen betonar, att folkskolans lärare haft
rik anledning iakttaga det sammanhang, som äger rum
mellan kroppslig sundhet och andlig mottaglighet, samt
det olycksbringande inflytande, som det industriella
barnarbetet i båda dessa hänseenden utöfvar.
Intet påstående kan, enligt lärarekårens erfarenheter,
vara mer vilseledande än det, att ett tidigt indragande
i lönarbetet skulle för ungdomens sedliga utveckling vara
icke allenast oskadligt utan förmånligt!

Om fabriks- och handtverkslifvets demoraliserande
verkan på barnens sinnen ha de lärare och lärarinnor,
som tjänstgöra vid folkskolorna inom större
industrisamhällen, en lika allmän som bitter erfarenhet. Vanligen
dröjer det ej länge, innan äfven sådana gossar och flickor,
som under skoltiden visat sig välartade, tillägna sig den
fräcka ton, det tygellösa uppförande, som i allmänhet är
för fabriksungdom utmärkande. De mer eller mindre
tillfälliga sammanrotningar för bedrifvande af ofog, för
hvilka våra industrisamhällen under senare tider blifvit
beryktade, uppstå ej -- såsom stundom påstås -- bland
de barn, som besöka folkskolan, utan så godt som
undantagslöst bland den halfvuxna eller vuxna ungdom,
som är sysselsatt i fabriker och verkstäder.

Visserligen händer ej sällan, att äfven folkskolebarn
äro inblandade i de s. k. ligorna, men härvid bekräftar
det sig nästan alltid, att de smärre barnen fått
tjänstgöra som bulvaner och handtlangare åt andra.

Själfva idén till »ligornas» företag och planer har
i nittinio fall af hundra ledt sitt ursprung från
fabrikerna eller verkstäderna.

I dessa fabriker och verkstäder äro flockar af
halfvuxen ungdom dagen igenom hopade inom gemensamma
lokaler samt stå i oupphörlig förbindelse med hvarandra.
Någon uppfostrande ledning, liknande den, som i skolan
kommer dem till del, kunna de ej erhålla, icke ens där
arbetsgifvaren hyser de bästa afsikter och i möjligaste
måtto söker hålla god ordning. Sådana förhållandena
nu äro, kan han ej ta särskild hänsyn till de 
minderåriga arbetarnas behof af ständig tillsyn och omsorgsfull
uppfostran ej blott i tekniskt utan ock i moraliskt
afseende. De halfvuxna arbetarna bli i det väsentliga
behandlade efter ungefär samma grundsatser som de vuxna.

Det dröjer därför ej länge, innan de ha klart för
sig, att de äro fria och själfständiga arbetare, som för
sitt uppehälle icke stå i beroende af sina föräldrar, och
som i det hela kunna göra hvad de behaga. Någon
försyn för fadern och modern, hvilka ofta behandlat dem
som en börda och så tidigt som möjligt låtit dem reda
sig på egen hand, finner man sällan. Det arbete,
hvarmed de sysselsättas, är vanligen af så enformig och
mekanisk beskaffenhet, att det icke erbjuder tillräcklig
näring för deras ostadiga tankar eller ger nödig styrsel
och ledning åt deras oklara och outvecklade själslif, ehuru
sådant just under ifrågavarande öfvergångsskede är af
mer trängande behof än må hända under någon annan
del af lifvet.

Den halfvuxna fabriksungdomen är därför i sedligt
afseende på det hela öfverlåten åt sig själf. Af helt
naturliga skäl blir det bland dess brådmogna skaror lätt
de allra brådmognaste individerna, som genom sitt
tilltagsna och oförsynta uppträdande ta ledningen och
framstå såsom de öfrigas föredömen samt uppgöra planerna
för de gemensamma företag, hvarmed fristunder och
fridagar skola på ett för den råa äfventyrslusten och den
oodlade ungdomsfantasien tilltalande sätt utfyllas.
Följden häraf blir det s. k. ligapojksväsendet, hvilket
sålunda, i stort sedt, endast är en konsekvens af barnens
indragande i industriarbetet och måste komma att tilltaga
i samma mån, som detta får ohindradt gripa omkring sig.

Det är för visso alldeles riktigt, att barnen skola
öfvas i arbete och detta redan från sina spädaste år.
Men de skola arbeta under uppfostrares ledning, och
deras arbete skall äga ett fostrande syfte samt ordnas
så, att det motsvarar deras utveckling och är ägnadt att
steg för steg utveckla deras växande krafter.

Rådfrågar man den dagliga erfarenheten, så finner
man, att ett indragande i fabriksarbetet, innan kroppens
och själens utvidgning någorlunda vunnit stadga och
krafter, alldeles icke främjar arbetslusten och arbetsfarten
utan tvärt om framkallar den vana vid att sköta
förefallande sysslor på ett lamt, håglöst och tanklöst sätt,
hvaröfver med rätta så mycket klagas. De afgjordt
dugligaste arbetarna äro i allmänhet att söka bland dem,
som under de egentliga barndomsåren fått tillhöra
hemmet och skolan samt där genom lämpligt arbete fått
sina kroppskrafter stärkta och sin omdömesförmåga väckt
och närd.

I Svensk Läraretidning har äfven framhållits huru
ligapojksväsendet främjats till följd af uppenbara
kränkningar af föreskriften från 1881, den att

»Minderårig under 15 år, som användes i fabrik,
handtverk eller annan handtering, skall begagna
undervisningen i folkskolan å de tider, skolrådet efter
näringsidkarens hörande bestämmer».

Äfven med denna föreskrift skulle mycket kunnat
åstadkommas, ty författningens § 4 tillförsäkrar
fabriksarbetare under 14 år en maximalarbetsdag af 6 timmar.

Men, säger Sv. L., denna lagbestämmelse har man
utan vidare satt sig öfver, och med den makt, som
de höga kommunala röstetalen ge, har man ock i
allmänhet hindrat skolråden att uppfylla hvad dem enligt
lag ålegat i fråga om den fortsatta undervisning för
industriarbetande barn, som folkskolestadgan och 1881
års förordning innehålla.

Det är icke endast frågan om barnarbetet hvilken
visar den låga ståndpunkt Europas samhällsledare
intaga, utan äfven den hos oss och i andra land -- t. ex.
England -- väckta frågan om prygelstraffets införande
för fångar, ligapojkar o. s. v.I Skottland har dock polisen nekat att tjänstgöra som pryglare
och the Humanitarian league har ifrigt motarbetat den s. k. whipping
bill, hvilket fallit för i år emedan parlamentet ej hunnit behandla den
 Att man inom
fångvården behöfver s. k. affliktiva straff -- såsom mörk
cell, hård bädd, indragen kost o. d. -- är troligt och
detta innebär intet brutalt, då det under sträng kontroll
brukas mot, för alla andra medel förhärdade,
brå-makare. Prygelstraffet däremot, hvilket är lika
förnedrande för den som utdelar och den som erhåller
det, visar sig dessutom overksamt. Från en af vårt
lands mest framstående auktoriteter på detta område
har jag hört omtalas dess vanmakt. Hvarken blygseln
eller den fysiska smärtan hafva annan verkan än en
förhärdande, när pryglet utdelas med kallt blod, långt
efter att handlingen är begången. De flesta äro redan
så vana vid stryk att detta fysiskt föga berör dem, men
väcker hatfulla känslor mot det samhälle hvilket
sålunda hämnar sina egna skulder. Är barnets själ ömtålig
kan straffet verka ett djupt själskval, som det t, ex.
blef fallet med Skagens, för några år sedan 
drunknade, hjälte, Lars Kruse, hvilken alla känna genom
Drachmanns ypperliga skildringar. Lars Kruse, som i
pojkåren tagit och sålt en strandad planka, dömdes
härför till aga. Han tärdes sedan långt in i mannaåldern
af blygsel, ej öfver handlingen men öfver straffet --
ett helt lif således förbittradt och en stor människas lif!

Dessa »samhälleligt» gifna prygel -- åt barn,
hvilkas fattigdom och försummade uppfostran i de flesta
fall äro skuld till deras fel, barn ofta magra af svält,
skälfvande af blygsel eller ångest -- de alstra icke
en enda själsrörelse, som kan blifva utgångspunkt för
en moralisk förändring!Man anbefaller pryglet, emedan endast smärtan och
förödmjukelsen böja de förhärdade. Man har t. ex. anfört att endast hotet om
prygel var nog att tvinga en Nordlund till ett skickligt uppförande i
fängelset. Men -- hindrade honom ej att begå sitt brott när han
kom ut ur det! Och det skall visa sig att det ej reformerat en enda
af dem, som pryglats mjuka inom fängelset. Lika eller mera råa skola
de återvända till det samhälle, hvilket med brutala och grymma straff
endast ökar de brott, som härflyta ur brutalitet och vildsinne.

En dansk polisfullmäktig har statistiskt undersökt
verkningarna af de prygelstraff, som tilldelats barn
och ynglingar. I Danmark användes prygelstraff, utom
i straffanstalter och arrester, för gossar från 10 till 15
år och för vissa förbrytelser af ynglingar från 15 till
18 år. Det har visat sig, att de, som under en
redovisad period första gången varit ådömda prygelstraff
och sedermera återfallit till förbrytelse, utgöra 55
procent och af dem 48 procent redan inom ett år efter den

första förbrytelsen! Att man genom andra medel kan
uppnå bättre resultat framgår däraf, att antalet
återfall vid de engelska reformskolorna, hvari de mest
brottsliga barn och detta först vid återfall intagas,
uppgår blott till omkring 17 procent; i industriskolorna
blott till omkring 6. Flere danska
uppfostringsanstalter visa detsamma, med återfall af blott 6 till
10 procent.

Och om man upprättade en annan statistik,
nämligen öfver dessa pryglades lefnadsvilkor, då skulle
man finna att flertalet komma från och återvända till
hem där modern -- på grund af utearbete -- är
hindrad att vårda barnen; eller där inneboende-systemet
-- på grund af bostadsbristen -- öfvar sitt
demoraliserande inflytande; eller att barnet på gatan, som bud,
cigarr- eller tidningspojke o. s. v., börjat sitt
förvärfsarbete, och på nära håll sett öfverklassens guldkrogslif,
hvilket han sedan sträfvar att reproducera!Vid ett korrektionsfängelse nära Berlin har man sålunda funnit
att 70 procent af de unga brottslingarna vid 8--9 år börjat försörja sig
själfva på Berlins gator. Det går
ju knappt en vecka utan att ligapojken läser om
försnillningar inom öfverklassen, ofta gjorda af grånade
män, hvilka dock fått sina barndomsintryck under den
»gamla goda tiden», då nutidens »slappa uppfostran»
icke hunnit öfva sin inverkan!! Icke en dag går utan
att han ser huru medlemmarna af denna öfverklass,
de äldre som de yngre, tillfredsställa sin njutningslust.
Men af honom -- barackens och gatans barn --
kräfver man spartansk dygd eller söker prygla honom till
dygd! Det är svårt att säga om enfalden eller råheten
härvidlag är den större.

Vi äga inom vårt land stora vidder som behöfva
odlare, allmänna och enskilda arbeten hvilka behöfva
utföras! Från alla Europas främsta kulturland och
nu senast från Danmark har man redan exempel på
att skogen planteras och att jorden i många trakter
arbetas af fångar. Denna halffrihet vinnes genom ett
godt uppförande i fängelset och har visat de bästa
resultat.

Vore det icke ett bättre försök än pryglets
införande att uppe i Norrland bilda små samhällen af
»ligapojkar» och försöka uppfostra dem genom
jordbruksarbetets förädlande inverkan? Men icke i anstalter,
liknande de föga verksamma som redan finnas, hvilka
icke äro byggda på psykologiska, endast på
disciplinära principer och således förbli utan väsentlig
betydelse, emedan de äro upptuktande, icke uppfostrande.
Allt beror i detta fall på att finna de rätta ledarne,
föreståndare, som äro hela människor. Och om man
någonsin minnes Almqvists ord att man utbildar
professorer för att döma brottslingar, men inga för att
förbättra dem, så är det i detta fall.

I Amerika har man gjort tvenne mycket intressanta
försök att förbättra ligapojkar. Man har insett att
missriktad verksamhetslust samt behof af sällskapligt 
umgänge och nöjen äro väsentliga faktorer i ligaväsendet
och man har därför samlat pojkarna från gatan i s. k.
gossklubbar.

Dessa klubbar, hvilka man ämnar upprätta i
förbindelse med hvarje folkskola i Förenta staterna, skola
lämna praktisk uppfostran i »samhällelig lefnadskonst»,
d. v. s. konsten att kunna reda sig i det moderna
samhället. De första klubbarna, hvilka upprättats i
Newyorks värsta kvarter, ha likväl tiil närmaste mål
att verka moraliskt utvecklande och reformerande på
barnen genom att föra dem tillsamman i små
samhällen, där de själfva kunna iakttaga följderna af sina
handlingar.

Gossarna indelas i afdelningar på 40--50 och
komma tillsammans hvarje afton två timmar åt gången.
Det första de få lära sig är, att de ha full frihet att
göra hvad de vilja, men att den ene icke får kränka
den andres frihet.

Det gäller nu strax att erfara, huru de uppfatta och
förstå använda sin obundna frihet, och många, som
besökt dessa aftonkurser, ha blifvit öfverraskade af
verkningarna genom denna lika enkla som hos oss
opröfvade uppfostringsmetod. Under de första timmarna
få gossarna stoja och bråka bäst de vilja; men det
dröjer icke länge, innan de själfva komma till insikt om
det opassande i sitt vilda uppförande; slutligen leka de
och roa sig utan anstötligt stoj och oväsen. Lärarna
och de ledande blanda sig så litet som möjligt i de
stridigheter och uppträden, som kunna förekomma
bland gossarna. Sällan behöfves mer än en vink eller
en påminnelse om ett bättre uppförande, och de små
vildarna hörsamma genast,

Gossarna samlas äfven till möten, hvarest frågor
diskuteras, för hvilka de kunna intressera sig och
som hålla deras uppmärksamhet fången.
Diskussionsämnet kan t. ex. vara: »Kunna gossar, som stjäla,
röka eller svärja, förbli medlemmar i denna klubb?»
På dessa möten, dem gossarna själfva hålla, tvingas
de icke blott att tänka, utan uppfostras äfven att
uttrycka sina meningar på ett korrekt språk. Detta
meningsutbyte har till följd en växande ömsesidig
aktning för hvarandra.

Det dröjer icke länge, innan alla gossar i en klubb
äro eniga om, att det är illa att stjäla, att det är
dumt att röka, att det är rått att svärja. Så antaga
de sins emellan en lag, hvilken förbjuder klubbens
medlemmar både att stjäla, röka, svärja o. s. v. Men
sedan uppstår spörsmålet om straff för dem, som
återfalla i sina dåliga vanor? Gossarnas första impuls i
detta afseende är -- alldeles som flertalets inom de
vuxnas samhälle vid hvarje upprörande brott -- mycket
grym. De bestämma strängt straff för alla förseelser;
men de upptäcka snart, att denna råa hämnande
rättfärdighet icke tillfredsställer dem. De börja då rådslå
sins emellan om »förmildrande omständigheter» vid
förbrytelser och om en visare bestraffningsmetod.
Någon går så långt, att ordet straff icke bör brukas.
Denna tanke griper omkring sig, och snart äro alla
klubbens medlemmar eniga därom, att när man skall
straffa, bör detsamma snarare ske som själfförsvar för
klubben än som en följd af förbrytelsen. Småningom
framväxer sålunda i gossarnas medvetande en högre
rättsuppfattning, som innehåller mycket af sanning
och rättfärdighet. Gossarna antaga därför själfva alla
lagar för klubben och mottaga dem icke färdiggjorda
af föreståndaren. Det goda, som detta klubblif medför,
kommer långsamt och liksom af sig själft. De minsta
saker lära gossarna sig uppfatta som resultat, för
hvilka de ha sig själfva att tacka. På detta sätt få
de tillfälle att göra erfarenheter och att i
sammanträngd form genomlefva den utveckling, mänskligheten
genomgått från tidigaste dagar till nu. Genom att
gossarna inse nödvändigheten af hvarje lag de antaga,
bli de laglydiga borgare. Därjämte fostras deras
intelligens, ty de lära sig snart inse, att ett ständigt
aktgifvande är af nöden för att upprätthålla lag och
ordning och för att icke komma i konflikt därmed.

Ett annat exempel på huru samhället kan
upprätta utan att straffa är den af W. George i Amerika
grundade »ungdomsrepubliken». Han förde under flera
år »ligasubjekter» från New-York till en större
landtegendom, där han lärde dem arbeta och där han
uppehöll ordningen genom själfstyrelsens princip. Han
ordnade sitt lilla samhälle efter det verkliga 
samhället. Kolonien bestod af 2--300 gossar och flickor
mellan 12--17 år. Alla njöto lifvet på farmen nätt
upp i förhållande till det arbete de utfört,
»Penningarna» representerade endast arbetsvärde och de
arbetande delades i tre klasser: utlärde, halflärde och
olärde, hvilka betalades olika. En hvar fick fritt
välja sitt arbete, som räckte från 1/2 9 på morgonen till
klockan 12. För hvarje måltid betalades af barnen
10 cent och dessutom erlade de en »skatt» per dag
af 3 cent; denna gick åt att underhålla dem, som ej
ville arbeta! Men dessa erhöllo endast litet bröd och
soppa, som de fingo äta stående, vid ett odukadt bord.
Och snart ville dessa ej vara »tiggare», ty de möttes
af de arbetandes ovilja och förakt. De började
således själfva arbeta för att kunna bestrida den dagliga
utgiften för mat, husrum och skatt, hvilket gick till
43 cents. Sålunda kunde de dock hafva några cents
öfver till frukt och andra angenäma ting, som arbetet
inbringade dem utöfver det nödvändiga. »Lagarna» för
det lilla samhället stiftades af den »kongress» hvars
medlemmar valdes af samtliga kolonisterna; dessa
kongressmedlemmar bestämde öfver straffen, hvilka i hvarje fall
ådömdes genom en jury. Föreståndaren, hvilken endast
fastslagit de ledande principerna, hade förbehållit sig
absolut veto i hvarje särskildt fall, men behöfde sällan
begagna det. »Polisen» tillsåg ordningen och endast
den, som aflagt examen i läs- och skrifkunnighet,
räkning, historia och geografi, erhöll denna »polistjänst»!
Besparingarna användes dels att inrätta ett
särskildt bord i matsalen med bättre mat till högre pris;
dels insattes de i en »bank», och de insatta medlen
kunde sedan vid utträdet utväxlas mot
jordbruksprodukter. Sålunda kunde en gosse hela den följande
vintern försörja sin familj med den potatis, han
förtjänat vid kolonien.

Systemets utmärkta verkan har föranledt att
liknande kolonier nu uppväxa rundt om i Amerika. Om
man jämför dessa försök med de vanliga
uppfostringsanstalterna, där barnet känner sig som ett
försörjningshjon, under stränga stadgar, då inser man den
oerhörda skillnaden i uppfostrande betydelse hos detta
amerikanska system, genom hvilket barnet omedelbart
lär sig, ser och smakar att arbetet skapar de värden det
behöfver för sitt lifsuppehälle; att lättjan är föraktlig;
att fliten bereder en bättre ställning; där
solidaritetskänslan utvecklas i bredd med frihetskänslan och där
behofvet af förströelse tillfredsställes på ett ädelt sätt.
Alla andra slags korrektionsanstalter äro förkastliga,
byggda som de äro på barnens fria underhåll och ofria
tillvaro, hvilket tillsammans alstrar etisk slapphet och
leda. Men den amerikanska metoden ställer de unga
i samband med lifvets verkligheter och blir sålunda
uppfostrande i ordets djupa mening.

Här -- som inom fångvården, inom skolan, inom
all uppfostran -- är det människor allt kommer an
på. »Föreståndare», som söka lefvebröd, skola intet
kunna uträtta på detta område; endast en själ vinner
själar, endast ett hjärta tänder hjärtan. Hvad en själ
och ett hjärta förmår, det har i Finland en ung kvinna
visat.

Ej tjuguårig kom Mathilda Wrede, dotter till
guvernören i Vasa, tillfälligtvis i beröring med en fånge,
och det samtal hon hade med honom föranledde
hennes önskan att besöka andra fångar. Och så började
hennes fria verksamhet, för hvilken hvarje fängelse i
Finland nu öppnas. Mathilda Wrede erhåller de
bekännelser och förtroenden, dem ingen annan kan
framlocka; hon blickar in i själarnas djup, där hon
stundom finner oanade afgrunder, stundom en finhet,
en värme, som man hos »brottslingen» än mindre
väntar. Hon ger råd, dem fångarna blindt följa, och
gömmer hemligheter, dem de endast för henne röja.
Utan annan makt än sin personlighets höghet, utan
annan myndighet än den hon äger af sin tro, sitt hopp
och sin kärlek, har hon nu i sjutton år genom sina
fängelsebesök verkat omskapande på mångfaldigt olika
människonaturer och människoöden.

Och hvad hon därunder lärt, bland allt det myckna
psykologien har att lära från brottets undangömda
värld, det är att just det personliga inflytandet, den
mänskliga samhörighetskänslan är det uppfostrande,
denna känsla, som det nuvarande cellsystemet
medvetet minskar, ja utplånar. Det är därför fängelset
nu ofta verkar motsatsen till uppfostrande; liksom de
frigifna fångarnas öde vanligen blir sådant att de nästan
tvingas att återfalla i brott för att, med förökadt hat
till samhället, å nyo slutas inom fängelsets murar.

Denna flicka, som innan hon var tjugu år kunde
leda de mest förhärdade brottslingars hjärtan till ånger,
till önskan om upprättelse -- hon visar bland annat
att det är genom att träffa själen, ej kroppen, som
man omdanar!

*

Så länge öfverklassen själf visar sig rå, måttlös,
njutningslysten, dagdrifvande; så länge flertalets lifsmål
är att förtjäna pengar och slösa pengar; så länge
många kunna äta utan att arbeta och många ej kunna
få arbete, som söka det; så länge liderlig lyx lefver
sida om sida med liderlig nöd, har öfverklassen icke
en skymt af rätt att vänta sig en bättre underklass.
Det nuvarande samhället skapar och underhåller det
sociala system, hvars verkningar sedan möta det i de
ekonomiska brotten från öfverklassen som från
underklassen. Det är icke mer underligt att en storstad är
full af ligapojkar, än att en skämd ost är full af maskar!

Ett förstördt hemlif, ett vansinnigt skolsystem, ett
för tidigt fabrikslif, ett förslöande gatulif -- detta är
hvad storstaden ger underklassens barn, och det är
mvcket mer förvånande, att människonaturens bättre
instinkter dock oftast segra inom underklassen, än att
de stundom icke göra det!

Den gamle domedagsprofet, hvars stämma nu
tystnat, har i detta afseende talat ord, hvilka borde
ljuda i öronen på de maktägande, framför allt dessa,
som med rottingen vilja »rädda ligapojkarna åt
samhället». Sedan Ruskin skildrat underklassens råa begär
och låga tankar, dess sjuka kroppar och lumpna själar
fortsätter han: »Men dessa människor, sådana de äro,
äro likväl de heligaste, fullkomligaste, renaste
människor, dem jorden för närvarande har att uppvisa!
Ty de må vara sådana, som jag ofvan skildrat; men
ehuru de äro sådana, äro de dock alltid heligare än
vi, som lämnat dem i ett sådant tillstånd!»

*




4.


Ännu ett skäl mot barnarbetet är att detta
medelbart hämnar sig på industrien själf.

Det är de skolbildade arbetarna, hvilka nu öfverallt
visa sig som de dugligaste. Till och med i Ryssland,
där folkbildningen ännu är så bristfällig, har man
redan hunnit göra denna iakttagelse, och den läs- och
skrifkunnige arbetaren erhåller därför undantagslöst
högre lön än analfabeterna, hvilka endast kunna brukas
till det lägsta arbetet. Den tyska industriens
nuvarande uppsving framför t. ex. den engelska har bland
annat berott på det tyska folkets högre skolbildning.
Den amerikanska arbetarens intensiva och intelligenta

arbete har delvis samma anledning. Men när barnen
komma till aftonskolan med af fabriksarbetet
slappade krafter, eller i förtid tagas ur skolan samt
under fortsatt hårdt arbete förlora lusten och
möjligheten att tillägna sig en högre bildning, där omdanas
de till organiska maskiner, hvilka mata de oorganiska
-- och därmed kommer arbetets värde också att sjunka.
Dessa organiska maskiner äro passiva; de söka ej
förbättra sina lifsvillkor, som de högre stående
arbetarna göra. Men dessa lefvande maskiner komma
heller icke att höja arbetsresultaten! De intelligenta
arbetarna, som bevaka och vidga sina rättigheter, äro
äfven de hvilka lättast lära nya arbetssätt, själfva göra
nya uppfinningar till gagn för yrket och sålunda äfven
stegra dettas produktionsvärde. Endast genom att allt
mer utveckla det senare slaget af arbetare kan ett
land numera hålla sig uppe under täflingsstriden. Men
hufvudvillkoret härför är att barnets kropps- och
själskrafter till 15 år brukas för dess egen utbildning,
genom skolan, sporten och leken samtidigt med att
dess arbetsförmåga uppöfvas genom hemsysslorna och
yrkesskolan, men icke genom industriarbetet.

Från Preussens -- liksom från Sveriges! -- agrarer
höras visserligen klagomål öfver att folkskolan ger
barnen allt för mycken kunskap! Men mot dessa
påståenden ställdes nyligen med allt skäl krafvet på
bildningsidealets omdaning efter den sociala
utvecklingen, ett bildningsideal, hvilket skulle bli lika för
alla samhällsklasser, och ledande till delaktighet för
alla i folkets andliga lif!Vid den evangeliskt-sociala kongressen i Kiel 1899.

Jag återkommer senare till ämnet men vill endast
i detta sammanhang framhålla huru kampen om
barnen ytterst är ett uttryck af den reaktion hvilken är
sig lik öfverallt, den reaktion, hvilken under höga rop
öfver tidens ondska söker vrida utvecklingen tillbaka,
i stället för att, i de fall där den råkat på afvägar,
bryta den nya stråt, som för den vidare framåt.

Men de nya vägarna -- det är dem man just nu
är rädd för! Tillsvidare är det med tvångslagar man
söker motverka den stora organisation, hvilken är
historiens yngsta, fackföreningarnas, och hvilken, som
alla tidigare stora organisationer, har sin uppgift att
fylla inom den sociala utvecklingen. Våra tillsvidare
maktägande -- agrarer och landtmannapartister --
sakna all blick för stora samhällsfrågor; det är
klassintressen, icke det helas intressen de främja; det är
små bygdehänsyn, icke stora mänskliga och
fosterländska synpunkter de företräda. I fråga om
arbetarlagstiftningen, församlings-, tanke- och trosfriheten,
liksom i fråga om rättsväsendets utveckling äro vi
svenskar sålunda mycket efterblifna, och det kommer ej
att bli annorlunda förr än den generation, hvilken
nu är mellan 15--30, en gång afgör vårt politiska lif.
Ty inom denna unga generation växer med hvarje år
den sociala ansvarskänslans allvarliga beslutsamhet!
Under fjolåret har en dikt ljudit öfver hela den
nya världen, från Canada till öarna i Stilla oceanen.
Dess författareE Markham, en medelålders amerikansk skollärare.  blef inspirerad af Millet's enkla och
underbara tafla, Mannen med hackan, jordarbetaren,
som med böjd rygg och ena handen hvilande på den
andra, står stödd mot hackans handtag. Millet har i
honom förevigat det uttryck, man så ofta ser hos
gamla arbetare, i synnerhet utslitna torpare. Tomt,
intetsägande, slocknadt i afseende å det mänskliga,
möter man hos dem endast det tåliga träldjurets blick.
Ty medan det måttliga arbetet förädlar djuret i
människan, dödar det omåttliga arbetet människan i djuret.

Millet's tafla blef för diktaren, som själf varit en
kroppsarbetets slaf, en uppenbarelse, konstens eviga
typ af människans urartning, när hon från barndomen
går böjd under arbetsoket. Och i strof efter strof af
den storslagna dikten skildrar han »detta ting, som
ej sörjer och aldrig hoppas, denna slocknade själ,
för hvilken Plato och Plejaderna, morgonrodnaden och
rosen, alla andens och naturens rikedomar äro intet!»
Diktaren spörjer härskare, mästare och regenter huru
de ämna återgifva detta ting dess själ, återskänka åt
det musiken och drömmen? Hvad, spörjer han, skall
det varda af alla dem, hvilka gjorde detta väsen till
hvad det nu är, när denna fasans stämma efter
årtusendens tystnad en gång skall svara Gud på frågan
hvad som blifvit af dess själ?

*
Samma tanke har i Sverige fått sitt uttryck genom
Viktor Rydberg. Och våra arbetsgifvare hafva -- som
bildade män -- helt visst Viktor Rydberg på sin
bokhylla; troligen kalla de honom den »ädle tänkaren», ja,
låtsa beundra äfven den dikt, hvilken förtäljer huru

Grottekvarnen,
ständigt tyngre,
har behof af trälabarnen,
äfven tioårs och yngre.
-- -- -- -- -- -- -- -- -- -- 

Hvilket vimmel öfver ängden!
Grottekärnans glitterskal
öppnar sig för nyanlända
trälaskaror utan ända,
hundratal och hundratal.
Främst i hvarje flock gå barnen,
förda af en offerpräst,
till sin vridstång in i kvarnen,
kvinnor sen och män därnäst.
-- -- -- -- -- -- -- -- -- -- 

Närmast midtelstolpen vissnar
barnaskarans blomstervärld.
Märks den lilla kroppen slapp,
lifvas ban med gisselrapp.
Grotte har ej råd att mista
ens den sista
gnista
af dess späda lefnadskraft.


Många af dessa arbetsherrar gå äfven i kyrkan.
Där höra de utläggningar öfver texter sådana som
dessa: allt hvad I hafven gjort en af dessa minsta,

det hafven I gjort mig ... allt hvad I viljen att andra
skola göra eder, det gören I ock dem ... Men det
faller dem icke in att besinna huru Jesus -- denna
på rätta stället mest hänsynslösa af människor! --
skulle karakteriserat deras yrkanden att få bruka
dessa »minsta» redan vid tio år i glashyttorna, eller
att fråga sig om de skulle vilja se sina egna barn --
under eller öfver tolf år -- i dessa eller andra
fabrikslokaler?!

Denna skärande dualism mellan lif och lära i
vårt nuvarande samhälle skall icke upphäfvas förr än
man inser att den lifsåskådning, som människorna
med sina läppar bekant men med sitt lefverne
beljugit, icke längre bör förkunnas såsom absolut
lifsförklaring och lefnadsregel.

Först den lifsåskådning, hvilken betraktar
mänskligheten som herre öfver kristendomen, lika väl som
öfver alla sina andra skapelser, skall kunna
förverkliga hvad kristendomen innebär af oförgängligt. Den
galileiske timmermannens flammande tanke --
broderlighetens -- skall icke lämna människorna i ro förr
än den bränt bort sista resten af orättfärdighet i
samfundsförhållandena. Men tanken skall icke erhålla
verklighet genom dem, hvilka betrakta Jesus som det
absoluta idealet! Ty det är denna betraktelse, hvilken
förlamat människornas samveten i fråga om
förverkligandet af detta och alla andra ideal. Att som
absolut omfatta ett, under människolifvets vanliga
villkor outförbart, ideal åt hvilket man det oaktadt
gifvit den gudomliga uppenbarelsens myndighet --
detta har varit demoralisationens stora orsak sedan
1900 år, under hvilka människornas historia egentligen
endast visar huru de svikit detta sitt absoluta ideal!
Först när denna orsak till demoralisation upphör skall
tillvaron på allvar kunna nydanas af dem hvilka anse
att ideal verkligen kunna förpliktiga!

Då skall man icke som nu under missbruk af det
fadersnamn, Jesus lade på människornas läppar,
massmörda hvarandra på slagfälten för politiska och
ekonomiska maktfrågors lösning. Då skall man icke som
nu se människor, hvilka på sin moders knä lärt sig
att de böra älska sin nästa som sig själf, i sin faders
fotspår nedtrampa hvarandra i striden om brödet!

Då skall vår gudsdyrkan varda att mänskliggöra
tillvaron genom att mänskliggöra släktet!

*




5.


Det finnes få moment i samtidens lif där denna
dualism mellan teori och praktik starkare och
omedvetnare framträder än inom kvinnosaken. Af dennas
förkämpar äro många kristna och dessa protestera
med harm mot tanken att de kunde hafva någon
del i en personlighetens frigörelse, hvilken skulle 

innebära »frihet för alla personlighetens krafter och makter».
Individualismen och själfhäfdelsen är för dem låga
ord med syndig mening! Att, i själfva verket,
kvinnoemancipationen är det nittonde århundradets största
egoistiska rörelse -- ja, den mest ingripande
handling af själfhäfdelse, som historien ännu bevittnat --
därom sakna de all aning! Frigörelsen af kvinnans
krafter och personlighet har aldrig tett sig för dem
annat än som en ideal rättfärdighetsstrid, en ädel seger!

Och så har den äfven innerst varit, liksom all
annan själfhäfdelse, hvilken haft till mål erkännandet
af den mänskliga personlighetens rätt till full
kraftutveckling i själfansvarig frihet. Men liksom hvarje
annan sådan individens, klassens eller rasens 
själfhäfdelse lätt slår öfver i oberättigad egoism, så har
det äfven skett med kvinnans frigörelse.

Den stora, djupt allvarliga, kvinnoemancipationen
har under tidernas lopp fått ett nytt namn, kvinnosaken.
Ändringen i språkbruket innebär äfven en ändring i
tankegången. Från att verkligen vara en
emancipationsrörelse -- d. v. s. en frigörelse af kvinnans bundna
krafter, hennes hämmade personlighet -- har rörelsen
blifvit en »sak» d. v. s. en samhällsinrättning med
sina ämbetskvinnor, en kyrkolära med sina dogmer!
Visserligen hör man, i tal som skrift, allt jämt att
kvinnosaken bedrifves med hänsyn till hela
mänsklighetens lycka och utveckling. Men i verkligheten
har kvinnofrågan, sedan den blef »sak», varit ett 
själfändamål, och dess förfäktare hafva mer och mer
förlorat blicken för dess samband med andra stora
tidsspörsmål. Att vidga kvinnans medborgerliga
rättigheter och hennes arbetsområden -- i båda fallen med
blicken egentligen fäst på öfverklasskvinnan -- detta
har varit det i och för sig berättigade målet. Men
under sträfvan för detta hafva de sträfvande ställt sig
allt mer afvisande mot den första och högsta af alla
rättigheter, den kvinnliga personlighetens rätt att tänka
sina egna tankar, att följa sina egna vägar, äfven om
dessa tankar och vägar följa andra banor än
kvinnosakskvinnornas. Medan dessa sålunda långt ifrån
medgifvit den enskilda kvinnan hennes mest berättigade
frihet, hafva de varit blinda för följderna af hela
kvinnokönets själfhäfdelse under ett allt mer utåtvändt
arbete; blinda för dettas djupt ingripande verkningar på
de nutida arbetsvillkoren, på mannens och familjens
tillvaro, på samhället i dess helhet!

Att afskaffa en mot kvinnan orättvis lagparagraf;
att få in hundra kvinnor på ett arbetsområde där
endast tio verkat, att få in en där förut ingen arbetat
-- detta har varit milstolparna längs kvinnosakens
framstegslinie, en linie, som man följt utan hänsyn
till de kvinnliga anlagen, den kvinnliga fysiken, de
omgifvande förhållandena.

En kvinnosakskvinnas utrop -- när en annan
kvinna blifvit slaktare -- »gack du och gör
sammaledes!» jämte den amerikanska unga dam, hvilken

verkar som skarprättare, äro i detta afseende
betecknande fenomen!

Att kvinnoemancipationen i själfva verket upphört
att vara en själen och hjärtat vidgande frigörelse och
nu bedrifves ämbetsmannamässigt, yrkesmässigt,
dogmatiskt, utan förnimmelse af lifvets pulserande
mångfald; att den blifvit ett egoistiskt själfändamål -- detta
har gjort att jag, liksom andra af min generation, och
än flera af den nu unga generationen, snart tagit
afstånd från kvinnosaken, ehuru vi alla önskat och
alltjämt önska den kvinnliga frigörelsen. Mer och
mer har det visat sig hos kvinnosakens förfäktare
liksom hos andra »sak»-människor: att »det mål vi
jaga, slutar att bli en skenande häst för vår vagn».
Och huru blindt kvinnosakens fanatici skenat förbi
tidens andra uppgifter, det kan man bäst mäta genom
att se deras ställning till tidens största fråga, den
sociala.

Kvinnokongressen i London var i detta afseende
betecknande, både för affallet från kvinnosaksdogmerna
och för häfdandet af desamma. I det senare fallet
var fröken Alexandra Gripenbergs anförande mot
skyddslagstiftningen för kvinnor det mest typiska. Hon
kallade denna lagstiftning en afkomling af den gamla
satsen att kvinnan borde hafva privilegier, icke
rättigheter; att kvinnorna borde skyddas i stället för att
skydda sig själfva; att de betraktades som folkets
dyrbaraste egendom i stället för som en del af folket
själf. Och sedan hon betonat att den vuxna kvinnan
bör ha samma rätt som den vuxne mannen att skydda
sig själf, frågar hon med hvad rätt man vill hindra
kvinnan att arbeta emedan hon är gift eller har barn?
Skyddslagstiftningen drifver bort kvinnan från fabriker
och verkstäder, och långt ifrån att således denna
lagstiftning förtjänar kvinnans understöd, bör hon i stället
yrka på lika skyddsåtgärder för män och kvinnor; på
yrkesundervisning och på vidgade arbetsområden för
kvinnor.

Hela denna argumentserie är fullt följdriktig från
fröken Gripenbergs och hennes meningsfränders
utgångspunkt: den att en inskränkning i kvinnans arbete
strider mot »en af vår tids förnämsta principer,
individens själfbestämmelse», hvilken innefattar rätten för
den vuxna kvinnan som för mannen att välja sitt
eget arbete, liksom att privilegier, på grund af
kvinnans kön, endast bli till hinder för hennes
erkännande inför lagen som mannens like!

Men hela detta sätt att argumentera hvilar på
den sofism, hvilken snedvridit hela kvinnosaken, den
att man kan frigöra kvinnan från naturens
begränsning. Och den hvilar för det andra på den sofism,
med hvilken det kapitalistiska samhället under hela
1800-talet mött hvarje yrkande på skyddslagstiftning för
vare sig män, kvinnor eller barn: den att en sådan
lagstiftning är ett ingrepp i individens själfbestämningsrätt!!
Hvarje socialt vaken människa inser numera att
denna »individens själfbestämningsrätt» är den
ihåligaste fras inför verkligheten inom ett på storindustri
byggdt samhälle och dubbelt ihålig när den gäller
kvinnan!

Ännu har jag icke hört någon kvinna yrka på
att kvinnan bör fullgöra den militära värneplikten
som ekvivalent för lika medborgerliga rättigheter med
mannen. Men detta vore konsekvensen af det
ofvannämnda argumentet: att kvinnan icke bör erhålla
»några privilegier på grund af sitt kön». Det största
privilegium, som kan tänkas i ett modernt samhälle,
är väl just att skonas från tråket och tidsförlusten af
den militära utbildningen, från faran och fasorna i
ett krig? Och att kvinnan icke är absolut ur stånd till
krigstjänst, det hafva kvinnor flera gånger -- särskildt
nu bland boerna -- visat. När således
kvinnosakskvinnorna rygga tillbaka för denna yttersta
konsekvens af sina satser, och framdraga de moderliga
funktionerna som giltigt skäl för privilegiet att befrias
från krigstjänst, äfven när kvinnan en gång erhåller
samma medborgerliga rättigheter som mannen nu
åtnjuter, då äro de i hög grad inkonsekventa. Men det
är däremot med full följdriktighet som andra kvinnor
förklara, att på ett annat slagfält, ett än mer
förödande -- storindustriens -- samma moderliga
funktioner äfven kräfva vissa privilegier för kvinnan, liksom
dessa funktioner å andra sidan måste hafva till följd
att hon underkastar sig vissa inskränkningar i sin
individuella själfbestämningsrätt, nämligen i de
afseenden, där hon ej kan öfverskrida den af naturen
dragna gränsen, utan att hon gör intrång på en annans
rätt.

Och denna andra är det möjliga barnet.

Det ligger inom kvinnans som inom mannens
individuella rättsområde att icke vilja äktenskapet eller
att vilja detta utan föräldraskapet. För att afstå från
detta senare kan man lika ofta äga djupt altruistiska
som djupt egoistiska skäl. Det ligger inom kvinnans
som inom mannens individuella rättsområde att
undvika hvad man anser hindrande för den individuella
utvecklingen eller rörelsefriheten och att sålunda
umbära kärleken eller moderskapet, i fall man
betraktar endera eller båda ur denna synpunkt. Det
är kvinnans fulla rätt att låta sig omvandlas till »det
tredje könet» -- arbetsbiets, den könlösa myrans släkte
-- i fall hon däri finner sin högsta lycka!

Då jag för några år sedan uppträdde i
kvinnofrågan Missbrukad kvinnokraft samt Kvinnopsykologi och
Kvinnlogik 1896., var jag ännu naiv nog att hos de flesta
kvinnor antaga moderligheten såsom det centrala i
deras väsen. Under diskussionen om denna fråga har
jag funnit att det nödtvungna kvinnoarbetet, den af
kraftfrigörelsen uppdrifna kvinnliga ärelystnaden, det
af många andra tidsandans inflytanden modifierade
kvinnliga själslifvet, tills vidare trängt de moderliga
instinkterna i bakgrunden -- en fara, mot hvilken jag
då ej trodde det för sent att varna. Kvinnor finnas,
hos hvilka den erotiska känslan verkligen är helt och
hållet förkrympt; andra, hvilka icke hos nutidsmannen
finna den själfulla och djupa erotiska motsvarighet de
med all rätt önska; än flera, hvilka vilja kärleken men
icke önska, nej, frukta moderskapet. En berömd tysk
författarinna har i sin sista bokFrau Bürgerlin 
af Gabrielle Reuter, författarinna till den
betydande boken Aus guter Familie.  talat om denna
»alltid vakna, upprörda, till motvärn beredda ångest
för moderskapet, hvilken nu gripit så många
sträfvande och skapande kvinnor. En ångest, en afsky
så stark, så lifsafgörande att man nästan frestas att
tro på en dunkel, pervers instinkt, hvilken dock som
alla onaturliga instinkter, uppstått och blifvit mäktig
genom en grym nödvändighet. Det är som om dessa
kvinnor i sin naturs innersta djup anade, att om de
gifva släktet sin tribut som könsvarelser, skulle de
förtära den andens kraft, klarhet och skärpa, genom
hvilka de nu höjt sig öfver sitt kön. Och kanske ha
de för sin del rätt!»

Jag är lika viss som den tyska författarinnan,
att hvarje framträdande fenomen -- det må vara ett
sjukdomens eller hälsans -- är en nödvändig följd ur
gifna orsaker. Och jag är mycket mer viss än någonsin
kvinnosakskvinnorna, att det ligger inom den mänskliga

frihetens område att välja sin egen art af utveckling,
af lycka, af undergång. Det faller mig således icke in
att vidare rikta ett ord till de kvinnor, som ej önska
moderskapet.

Ja, det skulle vara mycket olyckligt om dessa
kvinnor, hvilka aldrig bäfvat af ömhet när de känt
en mjuk barnahand i sin, hvilka aldrig längtat att
helt hängifva sig åt en annan varelse, blefve mödrar!
Deras barn skulle bli mer beklagansvärda än de
själfva!

Sådana kvinnor finnas nu många och torde tills
vidare bli allt flera. Hos en del af dessa är dock
modersinstinkten icke död, endast omedveten. Det
är ofta de moderna, psykiskt analyserande, fysiskt
och psykiskt förfinade kvinnorna, hvilka stötas
tillbaka af den manliga naturens råhet, oförstående eller
kraf. Hela det erotiska momentet i dessa kvinnors
väsen vissnar som en aldrig öppnad knopp. Och i
svärmeri för en uppgift eller en väninna erhålla de
uttryck för den hängifvenhet, hvars egentliga mål de
förneka eller förbise, något som dock slutligen hamnar
sig på ett ofta tragiskt sätt.

Hvad jag således nu talar om, det är endast att
hvarje kvinna, som ännu ej upphört att önska
moderskapet, hon har redan som ogift och än mer som
gift skyldigheter mot det ofödda släktet, dem hon icke
utan hänsynslös egoism kan undandraga sig. Denna
egoism är ofta ett utslag af den stora drift, hvilken
jämte självupphållelsedriften behärskar tillvaron:
själfupphållelsedriften. Men just detta borde göra denna
nutidsarbeterskans nödtvungna egoism fruktansvärd
för dem hvilka syssla med kvinnans frigörelse!

Ty att tala om kvinnans »frihet», hennes individuella 
själfbestämning, när hon arbetar som ett
träldjur för att nå det existensminimum, som skiljer
henne från svältdöden och under förhållanden, i hvilka
det fria arbetsaftalet för kvinnan som för mannen är
ett tomt ord -- detta är, mildast sagdt, tanklöshet.
Jag kan med ett par exempel bevisa »frihetens» följder.

Medan i England kvinnan arbetade vid
fabrikationen af blyhvitt undersöktes 77 kvinnor vid en fabrik
och det befanns att, under den tid undersökningen
omfattade, hade bland dem förekommit 21 dödfödda
barn, 90 missfall och dessutom hade 40 späda barn
dött i, af moderns förgiftning framkallade,
konvulsioner. Och det var i åldern 18--23, som kvinnornas
fysik mest led af detta yrke, som dessutom medför
lamhet, blindhet m. m.

En engelsk läkare har förklarat, att mångåriga,
noggranna undersökningar öfvertygat honom att den
ofantliga småbarnsdödligheten i fabriksdistrikten främst
beror af att barnet några veckor efter födelsen
beröfvas moderns vård, som det behöfver under minst
sex månader, emedan modersmjölken ej fullt kan
ersättas af artificiella medel, allra minst då dessa som
här brukas utan noggrann omsorg. I vissa textila

manufakturdistrikt, t. ex. Nottingham, där spetsar
tillverkas -- och där man just klagat öfver lagen som
begränsat kvinnans arbete -- dö 200 barn på 1,000
födda; dödligheten i fabriksstäderna visar sig alltid
4, 5 gånger större än i den omgifvande landsbygden.
Och dock är barnens död det relativt bästa: olyckligare
är att de öfverlefvande för alltid försvagas, delvis
genom saknaden af moderns vård i de späda åren.

I Schlesien, där flickebarn och helt unga flickor
användas i glasindustrien, har detta arbete förkrympt
deras benbyggnad så att de, om de bli mödrar, erhålla
de svåraste förlossningar. De bilda i detta afseende
obstetrikens yppersta studiematerial, och läkarna
vallfärda till Schlesien för att tillgodogöra sig
detsamma!

Redan innan kvinnan blifvit vuxen eller myndig
och, enligt fröken Gripenbergs mening, »kan skydda sig
själf», har hon således blifvit ödelagd. Och om man
invänder att det nyss anförda hör till barnaskyddets ej
kvinnoskyddets område, så är svaret lätt: barnaskyddet
och kvinnoskyddet stå i en sådan växelverkan att de
icke kunna skiljas! Dessa förkrympta mödrar föda i
sin ordning barn, som äfven de redan i födelsen bli
förkrympta och med försvagad motståndskraft bära
arbetsbördan eller på afkomman fortplanta sin svaghet.
Orsak och verkan gripa här in i hvarandra så
oupplösligt, att de icke rättvist kunna fördelas mellan
barnaarbetet eller kvinnoarbetet hvar för sig.
Äfven kvinnosakskvinnorna torde medgifva, att
gränsen för deras rättsområde slutar där en annans
rätt vidtager? Det faller dem icke in att kvinnans
»individuella själfbestämningsrätt» öfver sitt arbete
skulle gå därhän, att en kvinna till exempel för en
trädgårdsanläggning kunde slå under sig ett stycke af
grannens jord eller för en industriell anläggning en
del af hans vattenkraft?

Men inse de då icke att samma gräns för den
individuella friheten möter kvinnan i denna andras
rätt, hvilken är det möjliga barnet, det barn, hvars
äganderätt, lifskraften, hon icke har rätt att i förväg
inteckna?

En kvinna, hvilken af ett eller annat, stort eller
litet motiv för alltid afstår från moderskapet, hon
har full rätt att ödelägga sig genom arbetet, i fall
hon sedan icke som arbetsoduglig faller andra till last.

Men den kvinna, hvilken tänker sig moderskapet
som en möjlighet, eller den kvinna, för hvilken det
redan är en förhoppning, hon får icke under
hejdlöst frivilligt eller viljelöst nödtvånget arbete prisgifva
det ofödda släktets lifsmöjligheter och
arbetsmöjligheter, så att hon sedan föder svaga, sjukliga, fysiskt
förkrympta och sedan försummade barn.

Det faller icke de dogmatiska
kvinnosakskvinnorna in att deras tal om kvinnans »individuella
frihet» att skydda sig själf, om att intet intrång behöfva
tåla i sin själf bestämning, på den grund att hon är

gift eller mor, innebär den mest upprörande
misshandling, icke endast af barnen, men äfven af
kvinnorna själfva, ty hvarje yrkande på likhet där naturen
danat olikhet, blir misshandling af den svagare parten!
Jämlikhet är icke rättvisa -- den är tvärtom ej sällan
den blodigaste orättfärdighet!

I Tyskland fann en ung kvinnaFru Wittstein-Adelt, hvilken i Sachsen iakttagit arbetsförhållandena
och om sina erfarenheter skrifvit boken Drei und einen halben Monat
als Fabriksarbeiterin. under talet om
kvinnans frigörelse, att man börjat arbetet i orätt
riktning; att den djupt betydelsefulla kvinnofrågan var
den kroppsarbetande kvinnans ställning. Och hon
beslöt att som fabriksarbeterska studera denna.
Hennes genomgående erfarenhet blef, att ju gröfre och
tyngre kvinnans arbete var, ju gröfre och råare blef
hon själf.

De kvinnor, som voro sysselsatta med
strump- och handskfabrikation, i ljusa, trefliga arbetslokaler,
voro i klädsel, i skick, i seder mer renliga, mer
anständiga än de i väfverier och spinnerier, vid maskiner
arbetande kvinnorna. Obetingadt högst stodo
landtarbeterskorna, hvilka sysslade med handsksömnad. De
nödgades för sitt arbetes skull vänja sig vid renlighet
och regelbunden tidsindelning; vissa timmar ägnade de
åt hemsysslorna, andra åt handskarbetet, genom
hvilket de, under tider af arbetslöshet för mannen,
stundom försörjde hela familjen. Arbetarna voro ofta ägare

af sina rymliga och trefliga bostäder. Mannen trifdes,
när han kom från fabriksarbetet, i det snygga hemmet,
där en ordentlig måltid väntade honom; barnen lekte
under moderns uppsyn och blefvo sundare och mer
välartade.

De vid maskinerna arbetande kvinnorna däremot
födde sjukliga barn eller förlorade genom täta
missfall lyckan att bli mödrar -- en lycka, som de helt
naturligt i sina förhållanden ofta alls icke uppskattade.
Deras väsen var ofta hårdt, och de öfverträffade
vanligen i råhet de ogifta kvinnorna.

Dessa iakttagelser äga ett stort psykologiskt
intresse: de bekräfta på nytt den gamla satsen, att
när kvinnan, genom inre eller yttre inflytanden,
okvinnliggöres, förlorar hon mera af sitt »bättre jag» än
mannen under motsvarande förhållanden.

Hos maskinarbeterskor voro däremot
arbetskraften, uthålligheten och fliten ofta betydligt större än
hos de mera förfinade handarbeterskorna -- en
intressant iakttagelse, som belyser den vinst eller
förlust i fråga om kvinnlig egendomlighet, som det
manliga egenskaper kräfvande arbetet framkallar hos
kvinnokönet! Fru Adelt -- som själf ej är
socialdemokrat -- fann i regeln den mesta bildningen och
hyfsningen hos det socialdemokratiska partiets
kroppsarbetande kvinnor. I den socialdemokratiska familjen
var äfven tillståndet som helhet det bästa. Man och
hustru delade de allmänna intressena och utbytte
tankar i dessa ämnen med hvarandra, hvilket gjorde
att mannen ej drefs till krogen för att få sällskap;
kvinnorna visade i dessa hem en omtanke för
framtiden, en lyftning i sinnet och ett skick, liksom hemmen
en ordning och renlighet, hvilka ställde dem framom
de andra. I dessa hem fanns det också vanligen
endast 2--3 barn, hvilket fru Adelt anser som ett
hufvudvillkor för arbetskvinnans höjande. I de hem,
där flera barn funnos, såg hon i de flesta nöd,
vantrefnad, osnygghet, kif och en ofta supig eller otrogen
man, samt bleka, sjukliga, vanartiga barn  Det minsta
låg med en napp i munnen i vaggan, de andra, ännu
icke i skolåldern varande, rotade kring i smutsen på
gatan, och modern själf trälade i fabriken för att
skaffa de många munnarna bröd. Få barn -- så att
modern med friska krafter kan sköta, amma och fostra
dem, och moderns förvärfsarbete förlagdt till hemmen
-- detta anser fru Adelt som villkoren för
arbetarhemmets sedlighet och välstånd, samt för kvinnans
likställighet med mannen.

I Tyskland, där fem millioner kvinnor äro
lönearbeterskor utom och en million inom hemmen, visar
det sig också att bland de många
äktenskapsskilsmässor, som äga rum inom de lägre klasserna,
flertalet äro föranledda af de oenigheter, dem hustruns
olust för och oduglighet i hemarbetet medföra.

Man har här och flerestädes börjat inse faran af
denna oduglighet hos arbetsklassens kvinnor samt

sträfvat att motarbeta den. Såsom ett exempel på en
verkligt organisk utbildningsanstalt vill jag påpeka de
sedan 1888 i Paris verkande yrkesskolorna. Den första
af dessa, som har sin präktiga lokal och trädgård n:o
2 Rue Bouret, och efter hvars mönster sju andra äro
upprättade, har nu 500 elever, hvilka antagas vid fjorton
år och bindas genom kontrakt med föräldrarna till en
lärotid af tre år. De lära där sömnad och broderi af
olika slag, men bredvid den egentliga yrkesutbildningen
i ett visst fack taga alla eleverna del i en kurs som
bibringar dem bokföring, teckning, engelska,
matlagning, strykning, stoppning, lagning och tillklippande.
Arbetet i denna kurs äger rum mellan half nio och half
tolf, då eleverna äta en god, af kokklassen lagad varm
frukost, den de fattigaste erhålla fritt. Efter frukosten
vidtager mellan ett--half sex, med en halftimmes
hvila, arbetet på fabriken och för detta erhålla
de unga arbeterskorna en del af förtjänsten. Detta
organiska sammanhang mellan yrkesskola och
hushållsskola, denna fackutbildning till ett visst yrke i
förening med utbildning för hemmets uppgifter, är just
hvad som, jämte motsvarande yrkesskolor för gossar,
kräfves för ungdomen efter den egentliga skolans slut,
Sålunda kan man motverka den olust och oduglighet
för arbetet, hvilka nu ofta äro följder af det förvända
skolsystemet, det tidiga fabriksarbetet, de, genom
moderns utarbete, tomma hemmen. Men det är af vikt
att man då så vidt möjligt vid dylika anstalter söker
verka med framtiden i sikte: d. v. s. sträfvar att förenkla
lifvet, ekonomisera den mänskliga arbetskraften,
begagna maskiner och kooperativa arbetssätt, men
framförallt att adla hushållsarbetet genom insikt i dess
naturvetenskapliga och nationalekonomiska lagar.

Under kvinnokongressen i London var mrs
Sidney Webb en varm talare för skyddslagstiftningen,
en åsikt för hvilken hon ägde stöd i en personlig
erfarenhet och grundliga studier, hvilka gjorde henne
hundra gånger mer vittnesgill i frågan än någon af de
mot skyddet uppträdande! Redan under sitt flicknamn,
Beatrice Potter, gjorde nämligen mrs Webb sig
bemärkt genom uppsatser i sociala frågor och arbetade
öfver sex veckor på en fabrik för att personligt lära
känna arbeterskornas villkor. Hon har utarbetat en
afdelning i Charles Booth's stora arbete Life and
Labour i London och utom en mängd smärre
uppsatser har hon tillsammans med sin man skrifvit de
berömda, på omfattande undersökningar grundade
arbetena The History of Trade Unionism och Industrial
democracy. Hon är dessutom föreläserska inom den
nya nationalekonomiska fakulteten vid Londons
universitet.

Men det är ett bland de många betecknande
dragen för kvinnosaken som dogmatik att -- medan dess
talekvinnor städse i allmänna ordalag utbreda sig om
allt det märkliga, kvinnorna redan gjort och allt det
myckna de skola komma att göra -- finnas inga mer

obenägna än kvinnosakskvinnorna att erkänna
verkligt betydande kvinnliga insatser i kulturförloppet!
Endast hvad som göres kollektivt af och inom
deras egen kår eller i deras egen kåranda,blir af
dem godkändt, medan de bekämpa, förringa eller
ihjältiga hvarje kvinnligt inlägg, om än så betydelsefullt,
hvilket icke passar med deras egen fälttågsplan eller
följer deras egen disciplinstadga!

Mrs Webbs och andra talarinnors goda skäl gjorde
därför intet intryck på den grupp af kvinnosakskvinnor,
hvilka i fråga om kvinnoarbetet stå på individualismens
föråldrade ståndpunkt, oberörda af den sociala
solidaritetskänslan, hvilken är den nya tidens lösen. Men
lyckligtvis är det icke af dessa slags
kvinnosakskvinnor som skyddslagstiftningen beror! Det är af
arbetarrörelsen, det är af de inom denna verkande kvinnorna
och männen ur alla klasser, som den skall
framdrifvas.

Rörelsen för normalarbetsdagen går nu -- genom
erfarenheten att man, tack vare den större intensiteten
i arbetet under en kortare tid, får lika mycket
uträttadt som under den längre -- från seger
till seger. Den afsåg först barnens och de halfvuxnas
arbete. Jag har vid ett föregående tillfälle påpekatVid 1 Maj-demonstrationen 1894, då jag på Ladugårdsgärdet talade
om kvinnan och normalarbetsdagen.
att det var verkningarna af fabriksarbetet på
kvinnans egen hälsa och på de barn hon födde, som


föranledde att man -- först i England och sedan
i andra europeiska land -- började inse behofvet
af en normalarbetstid äfven för kvinnorna. Krafvet
var och är ännu trefaldigt: dels en maximaltid för
kvinnans arbete; dels inskränkning i eller helst
upphäfvande af kvinnans nattarbete, stundom äfven af
hennes arbete i grufvorna och vissa andra
hälsofarliga yrken; dels slutligen skydd för den nyblifna
modern. Och man har i de flesta af Europas land nu
bestämt maximaltiden till mellan 8--11 timmar;
nattarbetet, grufarbetet och öfverarbetet är antingen
förbjudet eller betydligt inskränkt och en hvilotid af
3--8 veckor stadgad för den nyblifna modern.

För kvinnan än mer än för mannen borde
alla synpunkter göra åtta timmars arbetstid till det
högsta. Åttatimmarsdagen betyder ej blott
möjligheten för kvinna som man att kunna njuta lifvet
med bevarad hälsa och tid till förädlande nöjen;
men för den gifta kvinnan är den dessutom det
oafvisliga villkoret att kunna bereda ordning och
trefnad i hemmet, att kunna fysiskt vårda sina barn
och, i någon mån, fostra dem. För kvinnan är
normalarbetsdagen äfven ur den synpunkten mer behöflig
än för mannen, att hon har det extra arbete för
hemmets skötsel, hvarmed ännu tills vidare kvinnan
betungas mer än mannen. Nattarbetets som
grufarbetets faror äro så väl ur hälsans som
sedlighetens synpunkt så klargjorda, att intet vidare skäl i
detta fall behöfver anföras till försvar för
skyddslagstiftningen.Den, som vill få åtminstone ett begrepp om grufarbetets inverkan
på kvinnorna, bör läsa Germinal af Zola.

Det är emellertid icke endast de teoretiska
kvinnorättsprinciperna, hvilka anföras mot
skyddslagstiftningen. Från socialistiskt håll, liksom från
kvinnosakens, komma en del mer berättigade
invändningar. Framför allt den, att skyddslagen skall
göra flera kvinnor arbetslösa och dessa då nödgas
förfalla till prostitutionen som lefvebröd. Men man
glömmer att alldeles samma sak är en följd af de
låga lönerna inom yrkena och att dessa låga löner
åter äro följden af den rikliga tillgången på arbetande
kvinnor! Helt nyligen kom t. ex. från en svensk
fabriksstad uppgiften att där i en enda fabrik 80
arbeterskor skulle vara inskrifna hos polisen! Detta
är redan ett af de otaliga bevisen för att det är
arbetets nuvarande villkor, icke skyddslagarna --
hvilkas yttersta följder bli förbättrade arbetsvillkor --
som man bör bekämpa!

Hindrar man, säges det vidare, kvinnorna att
arbeta i fabrikerna, återkommer man till den än mer
utslitande och hälsofarliga hemindustrien. Mot denna
invändning kan man svara, ej blott med den ofvan
anförda Fru Adelts erfarenhet, till hvilken många
motstycken finnas, utan äfven med det engelska
lagförslaget af 1899 för regulering af hemarbetet så att
hvarje arbetsgifvare skulle vara ansvarig för de
hygieniska förhållandena på platsen där arbetet utföres
och dessutom att antalet arbetare, rummens storlek
o. d. noga skulle bestämmas. Ett förslag, hvilket går i
rätt riktning för lösningen af frågan om förflyttning
af den gifta kvinnans förvärfsarbete till hemmen!

Hindrar man genom skyddslagar kvinnorna att
arbeta, heter det vidare, så kunna de ej försörja sina
barn utan dessa tagas till fabriken i stället. Hjälpen
i senare fallet är helt enkelt: absolut förbud mot allt
barnarbete före 15 år! Hindrar man kvinnan genom
skyddslagar att fylla alla ett yrkes fordringar blir,
heter det vidare, följden »ej att kvinnorna skyddas
inom yrket, men att yrket skyddar mot kvinnorna».
Hjälpen är här svårare men visst icke omöjlig, ifall
endast tiondedelen af den kraft, som nu brukas till
agitation för kvinnans »fria» arbetsrättigheter,
brukades till hennes utbildning inom för henne lämpliga
arbetsområden. Men äfven om detta icke sker, så
medför skyddslagstiftningen sina egna korrektiv. Först
klagas alltid att yrket genom skyddslagstiftningen
skall gå under, men nya metoder och maskiner
uppfinnas, hvilka ersätta den billiga lefvande kraften.
Så klaga ofta de skyddade själfva att de ekonomiskt
lida genom skyddet, men en längre erfarenhet visar
dem huru genom den växelverkan, som nu äger rum
mellan alla faktorer inom produktionen, de tillfälliga
missförhållandena utjämnats. Det ofelbara medlet att
hindra kvinnornas arbetslöshet genom skyddslagarna
föreligger emellertid i de på arbetarprogram redan nu
framträdande yrkandena rörande »rätt till arbete för
de arbetslösa» och en viss minimilön för allt arbete.
Detta, jämte normalarbetsdagen -- hvari inbegripes
natthvilan och söndagshvilan -- de olika skyddslagarna;
olycks- och ålderdomsförsäkringen äro
hufvudmomenten i arbetarfrågans slutliga lösning för kvinnor som
män. Tills dessa mål äro uppnådda gäller
alltjämt ifråga om kvinnan som mannen Ruskins dom
öfver den nutida industrialismen, hvilken dödar det sant
mänskliga hos människan. »Vi fabricera,» säger han,
»allt utom verkliga människor; vi bleka bomullstyg,
härda och förädla stål, raffinera socker, forma porslin
och trycka böcker. Men att raffinera, reformera och
förädla en enda lefvande ande, det ingår aldrig i våra
beräkningar af fördelar!»

Kvinnorna af arbetsklassen måste emellertid
liksom männen tills vidare lida de lidanden, löpa de
äfventyr, underkasta sig det tvång, som solidariteten
i den stora striden medför. Dessa villkor äro de
enda, genom hvilka kvinnor som män skola höja
sig, dels genom egen sammanslutning, dels genom
utsträckning af den allt mer erkända grundsatsen: att
samhället lagstiftande bör afgöra sina medlemmars
arbetsförhållanden, i syfte att, genom människovärdiga
arbets- och lefnadsvilkor, dana ett sundare, starkare
och skönare släkte.

Allt griper in i hvartannat under Grottekvarnens
eviga kretsgång!

Kvinnans oorganiserade, halfgoda och därför illa
lönade arbete minskar männens arbetslöner och
arbetstillfällen; fabriksarbetet gör kvinnan oduglig för ett
hems skötsel, oduglig för sina modersplikter. I
fabrikens slammer, hetta och jäkt utslitas nerverna och med
dem de finare känslorna. Kvinnan förlorar ej blott
handlag utan äfven hjärtelag för familjelifvet. De odugliga
kvinnorna försvåra äktenskapet för mannen; med
celibatet ökas hans dödlighet. De små lönerna -- eller
tider af arbetslöshet -- medföra dåliga bostäder och
kläder, dålig föda och den utsläpade eller odugliga
hustrun förmår ej göra det bästa af det lilla, mannen
möjligen förtjänar. Af allt detta följer dryckenskap
och sjukdomar. Genom dessa och andra orsaker,
tillsammans med de redan framhållna, urartar
fabriksdistriktens befolkning, i det republikanska Schweiz
ej mindre än i det absolutistiska Ryssland!

*




6.


Det är visserligen troligt att en
arbetsinskränkning inom ett visst fack i vissa fall kan bli en
kännbar sak så väl för den ensamma kvinnan som

för familjen. Äfven barnarbetets inskränkning kan ju
till en början visa sig kännbart. Men allt detta är det
tillfälliga onda, för hvilket man alltid finner
korrektiven, sedan man först klart sett i hvad riktning det stora
framsteget för det hela måste gå! Detta framsteg
väljer vanligen zig-zag-linien. Hvad som afgör, i fall
en tillfällig frihetsbegränsning främjar framsteget eller
icke, det är om man, då man flyttar blicken från
den däraf lidande individen eller gruppen till det
stora hela, finner att detta vinner; att i framtiden
allas mått af frihet och lycka skall ökas genom den
tillfälliga frihetsbegränsningen!

Är det i andra lifsförhållanden en rättvis regel,
att »den sig i leken ger, han får leken tåla», så har
denna regel ingen användning på den mycket
hårdhändta lek som heter lifvet, i hvilket vi icke ge oss
in med vår vilja! Barnen hafva således rätt att icke
bli lidande för sina föräldrars fel och misstag. Hur
detta lidande bäst skall kunna undvikas i hvarje fall
af disharmoni inom ett äktenskap detta blir
individernas ensak att afgöra. Det är -- som jag redan
framhållit -- sedernas förändring i fråga om sättet, åldern
och motiven för äktenskapets ingående, hvilken i detta
afseende blir barnens säkraste, långsamt tillväxande
skydd. Det blir genom en allvarligare syn på
hennes uppgift som släktvarelse, man som ett brott skall
betrakta den unga kvinnans frivilliga misshandling af
sin person, vare sig genom öfverdrift i studier eller
sport, genom snörning eller sötsaksföda, genom
rökning eller andra stimulerande medel, genom
nattvak eller hejdlöst arbete och alla de tusen andra
oefterrättligheter, med hvilka dessa ofta så intagande
galningar synda på naturens försyn -- tills denna för
alltid mister tålamodet med dem!

Men af samhällslagen måste man däremot fordra,
att den hindrar de försvarslösas ofrivilliga brott mot
sin kvinnliga natur.

Detta är det stora kvinnofrigörelsearbetet,
bredvid hvilket allt annat är relativt oviktigt. Genom att
ej inse detta bli den nuvarande kvinnosakens
representanter reaktionärer mot utvecklingen, medan de
själfva ge detta namn åt alla hvilka tvärt om betona:
att den enda väg, på hvilken kvinnofrågan i sin helhet
kan lösas, är genom den sociala omdaning i hvilken
skyddslagstiftningen är ett medverkande moment!

Mitt och många andras tänkesätt innebär icke
att »kvinnan är folkets dyrbaraste egendom», men att
den vardande eller varande modern är folkets
dyrbaraste del, så dyrbar, att det är sitt eget högsta väl
samhället främjar när det skyddar de moderliga
funktionerna. Och dessa äro icke afslutade med barnets
födelse eller uppfödande, utan fortfara i dess
fostrande. Jag tror att i det nya samhället, där alla,
kvinnor som män -- men inga barn, inga sjuka
och inga åldringar -- skola nödgas arbeta, kommer
man att anse moderns funktioner så viktiga för det

hela, att hvarje mor -- under vissa villkor, viss
kontroll, för viss tid och ett visst antal barn -- af
samhället erhåller en uppfostringshjälp, som fritager
henne från yttre arbete för lifsuppehället under den
tid, barnen helt behöfva hennes vård. Naturligtvis
bör detta icke utesluta att den mor, som af ett eller
annat skäl ej kan eller vill ägna sig åt barnens
skötsel och fostran, genom sitt eget yttre arbete skall
kunna skaffa sig en ersättare vid deras vård. Men
för flertalet kvinnor vore det antydda förslaget
otvifvelaktigt den lyckliga lösningen af många, nu skenbart
olösliga, problem. Jag tror nämligen icke att
utvecklingen kommer att bibehålla det gamla idealet af
fadern familjeförsörjaren; jag hoppas att det nya
begreppet om hvar individ som sin egen försörjare
allt mer kommer att vinna mark. Fadern skall då
verkligen äfven i ordets djupa mening kunna bli
uppfostrare, när näringsomsorgerna för familjen ej längre
nedtynga honom. Kvinnan skall då icke som familjemor
råka i det beroende af mannen, hvilket hon känner
förnedrande sedan hon som ogift själf förtjänat sitt
uppehälle. Man torde återkomma till denna nya form af
matriarkatet när man börjat betrakta vården om det
nya släktet som den stora uppgift, hvilken modern utför
åt samhället, och under hvars utförande samhället bör
trygga hennes tillvaro. I de flesta fall får man af
nutidens, utom hemmet arbetande, gifta kvinna det svaret:
att hennes lycka skulle vara att i ro kunna få vårda 
barnen och hemmet, men med en inkomst, som gjorde
henne oberoende af mannen! En svensk aftontidning
-- kvinnosakens särskilda organ! -- började för ett
par år sedan en enquête rörande den gifta kvinnans
förvärfsarbete, där svaren, troligen mot tidningens
förväntan, nästan enstämmigt visade vådorna för barnen
och hemtrefnaden af moderns utearbete. En opartisk
undersökning om orsakerna till ungdomens
förvridning skulle helt säkert visa att den i flera land starkt
tillväxande brottsligheten bland ungdomen har som
sin ena orsak dess tidiga förvärfsarbete, som den
andra den tidiga hemlöshet, som blifvit följden af
moderns utarbete.

Om man öfver hufvud anser att barn alltjämt
behöfva födas till världen och att ett hem i regeln
erbjuder de bästa möjligheterna att under de tidigare
åren uppfostra dem -- då måste man stanna i
begrundan inför de nutida konsekvenserna af det utåtvända
kvinnoarbetet. Sedan man begrundat säger man sig
själf: att intet nu är mera nödvändigt än att finna
sådana kulturplaner, sådana sociala organisationsformer,
hvilka skola återgifva modern åt barnen och åt hemmen.

Allt hvad välgörenheten åstadkommer för att bota
skadorna af storindustriens upplösningsprocess är i
det stora hela förspilld kraft. Barnkrubbor,
barnträdgårdar, barnbespisningar, barnsjukhus, arbetsstugor,
skollofskolonier -- de kunna, med all sin vackra sträfvan,
icke ersätta en hundradel af de lifskrafter, dem släktet
medelbart eller omedelbart beröfvas genom
kvinnoarbetet utom hemmen.

De finnas ju emellertid, som vänta sig att
hemlifvet skall utbytas mot kollektiva anstalter för
barnavård, för måltider o. s. v. Jag tror visserligen att,
liksom brygd, bak, slakt, ljusstöpning och kläders
tillverkande, mer och mer flyttats från hemmen, skall
mycket af det arbete -- till exempel vid
matberedning, tvätt, lagning af kläder, storrengöringar och dylikt
-- som ännu utgör den största delen af hemarbetet,
slutligen äfven komma att utföras kollektivt, med
hjälp af elektricitet och maskiner. Men jag hoppas
att människans böjelse för individualisering kommer
att besegra tendensen för opersonlig och enformig
massverkan, i fråga om allt, som på ett djupare sätt
berör de innerliga lifsförhållandena och de enskilda
lefnadsvanorna; att ett rikt hemlif allt jämt kommer att
betraktas som grundvillkor för en äkta lifsglädje, en
personlig utveckling. Äfven när kvinnorna bli befriade
från de barbariska återstoderna af det nuvarande
hushållssättet -- en torgkorg, en köksspis, en skurborste
i hvarje hem och när elektriciteten ger värme och lyse
öfverallt -- skola de dock nödgas utföra en del arbete,
hvilket, trots de mest fullkomnade apparater och
kooperativa metoder, icke skall kunna undgås, om
man ej vill ersätta hemmen med kaserner. Och
som bruket att hålla hustjänare snart kommer att
upphöra, emedan sådana ej skola kunna erhållas, blifva
alla kvinnor nödgade till hemarbete eller hänvisade
till den utväg, man redan funnit i Amerika, där
byråer förmedla hemhjälp för viss tid mot viss afgift.
Äfven i London finnes nu en fackförening för hjälphustrur, 
som utbildas för yrket och sedan arbeta under
fastställda villkor. På landet kommer man snart att
behöfva ej blott hustrurna utan äfven döttrarna för
arbete i jordbruket, sedan tjänstefolk ej mer kan
erhållas. Detta blir ett af de naturliga korrektiven
mot den rusning in på yttre arbetsområden, hvilken
fört döttrarna i stora skaror från hemmen, skaror
som sedan öfverfyllt städerna.

Om man slutligen besinnar den national-ekonomiska
förlust, som äger rum genom att kvinnor efter
5--10 års yrkesutbildning afbryta sina arbeten eller
studier för äktenskapet, då borde man börja inse, att
det nutida kvinnoarbetet fått följder, som snart
måste framtvinga en stor uppgörelse rörande
detsamma! Det är både ur kvinnans egen, ur barnens,
ur männens och slutligen ur produktionens synpunkt
man måste kräfva en full insikt i att antingen måste
samhället förändra kvinnans arbetsvillkor eller bevittna
fortskridandet af hemlifvets upplösning; antingen måste
samhället förändra allas arbets- och lefnadsvilkor eller
bevittna släktets degeneration!

All filantropi -- och i ingen tid har denna varit
större än i vår -- är intet annat än välluktande
rökelse tänd vid utloppet af en kloak. Rökoffret gör

luften drägligare för de förbigående, men hindrar icke
kloakens infektionsämnen att göra sin verkan.

Egoismen, själfbevarelsedriften skola kanske
slutligen tvinga samhällets ledare att anlägga sociala
synpunkter för sitt handlande! Först då kan
kvinnofrågan verkligen bli en mänsklighetsfråga; först då
skola dess förfäktare kanske inse att intet varaktigt
godt kommer kvinnan själf till del genom att hon
arbetar under villkor som skada männen och barnen;
att man i detta afseende med fullt skäl mot den
kvinnliga individualitetens rättskraf kan rikta det
gamla ordet: den högsta rätt blir den högsta orätt.
Rättvisan består icke däri, att kvinnan får arbeta
under villkor, som fysiskt ödelägga henne och släktet,
men att hon i öfrigt får möjligheten att bruka sin
valfrihet och att lära sig bruka denna väl. Rättvisan
består i att de otaliga kvinnor värnas, hvilka
tillsvidare icke förmå skydda sig själfva mot kapitalismens
missbruk af deras krafter.

Det är ett lärorikt drag ur klasskampens -- eller
kvinnosakens! -- historia att, sedan kvinnorna först
på vissa områden uteträngt männen, söka nu de
ogifta kvinnorna utetränga de gifta från
arbetsmarknaden! I Amerika, där allt går snabbare, har redan
en förening bildats mellan de ogifta kvinnorna
för detta ändamål. Denna och liknande företeelser
höra samman med den fria konkurrensen, hvilken är
blomman af »vår tids förnämsta tanke, individens
rätt till själfbestämning»! Och kanske först när
kvinnornas krig mot kvinnorna riktigt kommit i gång, då
skola kvinnosakskvinnorna inse att problemet om
kvinnoarbetet är mer inveckladt än de anat, medan
de nu endast betraktat det ur synpunkten af kvinnans
rätt till själfförsörjning. De skola då möjligen förstå,
att individualismen, frigjord från solidaritetskänslan,
leder till den sociala kampen, klass mot klass, kön
mot kön, ogifta mot gifta, unga mot gamla, och att
endast i samband med det helas omdaning kan
kvinnan få sin fulla rätt inom samhället utan att andras
rätt därigenom kränkes!

Ju förr kvinnosakskvinnorna inse detta ju bättre.
I stället för att bekämpa skyddslagstiftningen, borde
de således framkalla den; i stället för att med ovilja
betrakta fackföreningar och strejker borde de hjälpa
arbeterskorna att organisera de förra och stöda de
senare, där de äro berättigade,

Vårt århundrade, som öppnat nya arbetsområden
för kvinnan, har, genom att därjämte tvinga henne in
i konkurrenskampen, gjort lifvet för henne mycket
hårdt. Som hustrur, som gifta eller ogifta mödrar,
som frånskilda hustrur, som änkor bära kvinnorna ofta
ej blott sin egen utan en familjeförsörjares börda, med
en sjuk eller supig man eller barn eller syskon eller
gamla föräldrar att arbeta för. Dessa kvinnor -- vare
sig de tillhöra hjärnans eller handens arbetare --
sträfva dels för lefvebrödet, dels, som jag redan 
framhållit, med hemsysslorna. När mannen från hemmet
går någorlunda uthvilad till arbetet, går kvinnan
sålunda ofta redan uttröttad och återkommer kanske till
nattarbete i hemmet. Att hon sålunda förlorar både
den kroppens hälsa och den själiska jämvikt, hennes
barn behöfva, är själfklart. Det är förvånansvärdt
huru många arbetande kvinnor, som dock hafva energi
att därjämte sträfva för sin andliga frigörelse genom
läsning och tänkande. De inse snart, dessa kvinnor,
att ett yrke icke är liktydigt med frigörelse; att det
endast, i bästa fall, är ett medel för denna.
Kroppsarbeterskan är i detta afseende ej den sämst ställda,
ehuru visserligen äfven hon kan sjunka ned till ett
existensminimum af 4--5 kronor i veckan.I England lär genomsnittslönen vara 6--7 shilling i veckan, ofta
för 80 timmars arbete; i Tyskland 6--9 mark och -- gatan anvisas som
fyllnadsförtjanst! I Österrike är den 3--4 floriner men under den döda
säsongen ofta intet, och det är då som prostitutionen mest rekryteras.
Kontoristen, telefonisten, post- och telegrafkvinnan,
bodbiträdet, uppasserskan i offentliga lokaler, liksom
tjänstflickorna i enskilda hem, dessa alla, hvilka ofta stående
måste betjäna allmänheten, hvilka dessutom ej sällan
sakna nattro och söndagshvila -- de äro i själfva verket
arbetets värsta slafvar. Och dessa slafvar kunna ofta
med 15--16 timmars arbetsdag endast förtjäna 3-,
4- högst 7--800 kronor om året! Hvem kan förvånas om
någon skaffar sig den tillökning af inkomster, som
stundom beräknas af arbetsgifvaren, då han mot låg
lön anställer vackra flickor i sin affär! Hvem kan
vänta annat än att dessa i bodar, i telefoner, i post
och telegraf utsläpade ofta bli hysteriska, ja
sinnessjuka, eller själfmördare, som nyligen hos oss ett
kvinnligt postbiträde i landsorten?!

För alla dessa missförhållanden äro
kvinnosakskvinnorna icke blinda. De påyrka ju lika löner för
kvinnor som män och framhålla, stundom med rätt
stundom med orätt, huru kvinnans arbete underbetalas.
Men de inse icke att de själfva bidragit till det onda
genom att ideligen egga kvinnorna in på alla möjliga
banor, hvilka sålunda öfverfyllas, hvarigenom den låga
aflöningen föranledes. Det fordras således mer än att
öppna arbetsområden för kvinnorna om dessa där icke
skola utsugas på sin lifskraft, i förtid förlora sin
ungdomsfriskhet och fägring, sina utvecklings- och
lyckomöjligheter såsom människor, som hustrur och som
mödrar!

Att allt mer ha förlorat friheten -- detta är, i
stort sedt, det sorgliga resultatet af kvinnans s. k.
frigörelse under vårt århundrade, ifall man ser längre än
till vissa tusental öfverklasskvinnor på väl betalade
platser! Gent emot kvinnosakskvinnornas värdering
af kvinnans yttre verksamhet har jag därför redan
under årtionden i mitt inre riktat samma invändning
som Feuerbach formulerat med orden: »Die
Mittelmässigkeit wägt immer richtig, nur ihre Wage ist falsch!»
Jag vill med ännu några par fakta söka bevisa
denna min mening. Å ena sidan får man t. ex.
från Frankrike höra att orsaken till de nyfödda och
späda barnens stora dödlighet är de sociala
förhållandena, hvilka allt mer aflägsna kvinnan från den
husliga härden och ge henne en allt vidsträcktare
användning vid fabriker och industriella
anläggningar, på kontor, modemagasin och atelierer. Man
finner däri äfven en af orsakerna till att allt färre
barn födas.Ensamt i Paris äro 18,000 mödrar, af hvilka många tillhöra
småborgarklassen, af omständigheternas tvång nödgade att lefva skilda från
och ej själfva uppföda sina barn, och af 7,665 år 1895 inträffade
dödsfall -- bland barn under och till och med ett års ålder -- voro ej mindre
än 4,917 orsakade af bristande eller otillräcklig vård och näring, medan
1,257 inträffade till följd af svag kroppskonstitution och 167 af sådan
och dålig vård i förening. Dessa siffror belysa ej ett tillfälligt tillstånd
utan ett socialt elände, som ständigt ökas. De åtgärder, hvilka vidtagits för
afhjälpande af den stora dödligheten bland barnen, ha
omfattats med lifligt intresse. I Porchefontaine nära
Versailles har sålunda upprättats en
barnuppfödningsanstalt, La Pouponnière, som närmast är afsedd att
åt en mängd nyfödda och späda barn från Paris
bereda den vård och näring, som de ej kunna erhålla
af sina fattiga eller likgiltiga mödrar.

Å den andra sidan får man vetaSe grefve d'Haussonville's arbete: Salaires et misères des femmes. att de bäst
ställda af de för sitt uppehälle arbetande kvinnorna i
medeltal hafva 9--l 200 francs om året, men många
endast 375 francs om året, och sålunda -- med
hänsyn till öfriga utgifter -- knappt kunna anslå mer än
35--45 centimes om dagen till mat. Visa ej dessa
fakta, ställda mot hvarandra, ett socialt vanvett?!

Kvinnosakskvinnan, som här troligen strax är
färdig med slagordet »missbruk af kvinnan» borde, innan
hon talar, kasta blicken på mannens läge. Inom samma
franska samhälleSe bland annat en artikel af H. Béranger i Revue des Revues för 1898--1899. finner man ensamt inom det
»intellektuella proletariatet» förhållanden hvilka visa att
öfverfyllnaden på de manliga banorna -- läkarens,
juristens, filologens, liksom inom ingeniörsfacket,
administrationen, den konstnärliga och litterära
produktionen m. m. -- är så stor, att hvarje tillströmning af
kvinnor endast ytterligare skall försämra männens
ställning. Skuldsättning, penningäktenskap, ohederliga
tilltag inom sitt yrke, parlamentarismen som lefvebröd,
brottet -- detta blir för männen följderna af
proletariatet. För kvinnorna är inom de högre yrken,
där de redan inträdt, kampen för tillvaron lika svår.
Af landets lärare och lärarinnor stå t. ex. 100,000
vid armodets gräns! Från England, från Tyskland
öfverallt samma klagan. Från Amerika anföres af
kvinnosakens talekvinnor huru fyra millioner
kvinnor där inträdt på nästan alla arbetsfält: i skolan och
pressen, kyrkan och medicinen, konsten och
litteraturen, för att icke tala om alla andra slags yrken,
ända till postiljonens och konduktörens! Men å andra
sidan hör man att flertalet knappt kan lefva på sin
arbetsförtjänst af i medeltal 4 dollar i veckan. Och
dessutom klagas att familjebanden i Amerika bli
lösligare, kvinnorna allt mer odugliga för hemsysslorna
allt mer ohågade för moderskapet, eller med ett talande
ord, allt mer »unsexed».

*

Hvart vi således blicka finna vi nya
missförhållanden som följd af de nya förhållanden, hvilka inträdt
genom de kvinnliga arbetskrafternas frigörande,
storindustriens utveckling, hemarbetets omdaning och det
sig allt mer utbredande kvinnliga åskådningssättet att
»celibatet är framtidens aristokrati» -- för att citera
en framstående kvinnosakskvinna!

En dåre vore emellertid den, som önskade en
ändring af missförhållandena genom en reaktion,
hvilken åter skulle beröfva kvinnan någon väsentlig frihet
med afseende å arbetsval och lifsplaner.

Framstegslinien går mot ett nytt samhälle, där alla
skola nödgas arbeta och alla kunna erhålla arbete;
där alla skola arbeta måttligt, under sunda
förhållanden, mot tillräcklig lön. Där skall icke den ogifta eller
gifta kvinnan under ett utslitande förvärfsarbete
förlora de krafter hon behöfver för moderskapet. Och när
detta inträder skall hon troligen, i de flesta fall, med
glädje omfatta de möjligheter samhället då skall bjuda
henne att som mor och uppfostrarinna arbeta för
detsamma.

Ännu hafva vi långt till ett sådant samhälle. Men
vid hvarje social åtgärd gäller det som sagdt att
pröfva huruvida den aflägsnar eller närmar oss till
detta ideal; huruvida den främjar eller hämmar
utvecklingen af den tanke, hvilken slutligen skall
omvandla allt: att produktionen är till för människornas
skull, icke som nu människorna för produktionens;
att arbetet är till för frihetens skull, icke som nu
friheten för arbetets!

Då jag 1896 -- med afseende å kvinnosaken --
sökte bringa kvinnorna till en pröfning af dess
konsekvenser, var min tes denna: vi måste i våra
kulturplaner utgå därifrån att moderskapet är något
väsentligt för kvinnans natur och det sätt, på hvilket hon
uppfyller detta kall, af värde för samhället samt på
grund häraf ändra de förhållanden, hvilka allt mer
beröfva kvinnan moderslyckan och barnen
modersvården. Eller också måste vi utgå därifrån att
moderskapet icke är väsentligt -- och då må allt fortgå som
det går. Då skall det utåtvända arbetet -- med dess
tillfredsställelse af skapareglädjen, ärelystnaden,
vinningslusten, njutningstörsten, oberoendet -- allt mer bli
det mål efter hvilket kvinnorna dana sina lifsplaner,
modifiera sina lefnadsvanor, ombilda sina känslor. Den
naiva tron att hvarje kvinna följer sin natur, ifall hon
endast har frihet därtill, visar en fullkomlig 
okunnighet i psykologi som i historia. Redan vår härliga
Birgitta visste att »vi förvandlas till det vi älska» d. v. s.
danas af de mål vi eftersträfva! Ett eftersträfvadt ideal,
en härskande tidsmening våldför naturen, såsom t. ex.
den under 1700-talet eller under medeltidsaskesen
förkrympta moderlighetskänslan bäst visar. Och af ett
nytt ideal drifvas nu otaliga kvinnor från det
inåtvända till det utåtvända lifvet.

Jag vill kvinnans verkliga frihet, d. v. s. att hon
skall kunna följa sin natur, vare sig denna är
undantagskvinnans eller den vanliga kvinnans. Men den
mening, som kvinnosakskvinnorna utbreda om den
vanliga kvinnans natur, om den vanliga kvinnans mål,
våldför flertalet kvinnors verkliga natur!

Det är ett af tidens många underliga tecken att
medan kvinnor förkunna kvinnans rätt och hennes vilja
att arbeta och skapa, ohämmad af familjeband, så
framhålla män -- t. ex. Ibsen i Naar vi döde vaagner --
att lifvets stora syndafall är kränkningen af kärlekens
lag och att äfven mannen därigenom förringar ej blott
sin personlighet men sin skaparkraft!

Man kan hoppas att när männen sålunda närma sig
kvinnornas forna uppfattning af kärleken, men kvinnan
däremot börjat betrakta erotiken som en liten episod i
lifvet bredvid den egentliga lifsuppgiften -- en episod, åt
hvilken hon ger den sensuella eller sentimentala eller
psykologiska eller sportsmässiga flirtens skaplynne, en
episod, hvilken hon behandlar som en lek, där hon
lätt glider in och lätt glider ut -- då skall ur detta
nya möte af ytterligheter, nya, nu oanade lidanden
uppstå, genom hvilka slutligen för den »frigjorda»
kvinnan de eviga lagarna i hennes egen varelse,
skola uppenbaras, de lagar, från hvilka hon ej kan
frigöra sig utan att gå under.

Icke ens det svagaste hinder vill jag emellertid
uppresa för en enda ensam kvinna att fritt gå sin egen
väg, den må föra henne till de mest ovanliga
arbetsområden och lifsförsök! Men jag vill -- för kvinnornas egen,
för barnens, för samhällets skull -- att kvinnor som
män allvarligt skola genomtänka det närvarande
sakläget och inse att man inom den närmaste tiden måste
välja ett af de två: antingen en sådan omdaning af det
nuvarande samhällets tänkesätt och arbetssätt, att
flertalet kvinnor återgifvas åt moderskapet, eller också
hemmens upplösning och ersättande med allmänna
inrättningar. Ett tredje gifves icke.Visserligen finnas framstående författarinnor på det sociala området
t. ex. Nina Bang i Danmark och Ch. Stretton (se Woman and
Economics), hvilka hoppas på allmänna inrättningar för barnavård o. d. och
dock tro på ett innerligare hemlif! Jag däremot anser alla allmänna
inrättningar för barnavård som sorgliga nödfallsåtgärder och tror på
hushålls-kooperation blott sålunda, att den till hemmets dörrar för dess
nödvändighetsvaror, men att familjen sedan inom dörrarna förblir ensam!

*





7.


Det är mycket betecknande att det är den
socialdemokratiska, af arbeterskor danade kvinnoklubben,
hvilken hållit ett energiskt och måttfullt
protestmöte mot barnarbetet i Sverige, medan
öfverklassens kvinnor icke funnit denna fråga rörande
underklassens barn viktig nog att framkalla någon gemensam
handling! Det är dylika företeelser -- liksom
kvinnosakskvinnornas uppträdande mot skyddslagstiftningen
-- hvilka skulle komma mig att med skepsis betrakta
tanken på kvinnans rösträtt, om det icke på samma
gång just vore det missbruk af människolif, dem
barn- och kvinnoarbetet ge upphof till, som tvingar mig att,
trots allt, med ökad ifver önska kvinnorna rätten att
medverka vid lagstiftningen för sig själfva och de
barn de föda till världen.

För den hvilken likt mig alltjämt i moderskapet ser
kvinnans största samhällsuppgift, liksom hennes största
lycka, borde det vara alldeles själfklart att hennes
fullkomliga fyllande af denna uppgift, hennes fullkomliga
njutande af denna lycka kräfva hennes fulla likställande
med mannen. Först och främst inom äktenskapet. Där
måste hon lika helt som han råda öfver sin person, sitt
namn, sin egendom, sitt arbete, sina barn, hvilka borde
bära moderns likaväl som faderns namn. Om tvist
uppstår rörande barnen, borde lagen som regel ge modern,
icke fadern det yttersta afgörandet; om skilsmässa
inträder borde modern hafva rätten till barnen, där ej
makarna godvilligt enats om deras fördelning så vida
ej, i båda fallen, fadern kan bevisa moderns oduglighet
eller ovärdighet att uppfostra dem.

Men det kräfves äfven att modern skall blifva
likställd med fadern inom samhället, ifall detta verkligen
till slut skall mänskliggöras.

Jag har nyligen på en fråga om min mening
i detta fall svarat: att jag anser hvad jag hela mitt lif
ansett nämligen att kvinnan i alla afseenden bör ha
samma rättigheter som mannen; att jag är viss om hvad
jag halfva mitt lif vetat: att hon bör bruka dem
annorlunda och att jag hoppas hvad jag under de senaste tio
åren önskat: att folken måtte finna friare och finare
former än de nuvarande för att utöfva sin makt på
det politiska lifvets område. Och slutligen att jag
tror -- hvad endast kvinnosakens förkämpar
stundom komma mig att betvifla -- att kvinnan, om hon
fullt och rikt utvecklar sitt specielt kvinnliga väsen,
skall kunna hjälpa mänskligheten att ge dessa former
en skön och ädel värdighet.

Jag vill nu här något närmare utveckla dessa
meningar och gör det rörande själfva hufvudfrågan
genom att likaledes anföra hvad jag tidigare yttrat.
Vid ett offentligt möte på Lilla börssalen, i början af 1890-talet.

Folkens historia och lagstiftning visa otvetydigt
att, i regeln, den kvinnliga principen där icke varit i
öppen dag verksam.

Men innan hela människosläktet erhåller
möjligheten att fullt öppet, med beslutande myndighet och
erkändt ansvar, taga del i afgörandet af släktets
lifsfrågor, kommer utvecklingen icke att energiskt gå
fram mot de mål, dem man nu börjar inse att
samhällsordningen måste främja.

Ett af dessa mål är möjlighet och frihet för hvarje
individ att utvecklas och varda lycklig enligt sina egna
anlag, ehuru utan att därigenom göra intrång i andras
rätt till detsamma.

Men lika litet som en familjs enskilda medlemmar
för sin utveckling och lycka kunna undvara den
kvinnliga principen, lika litet kan samhället undvara den,
ifall det skall förmå bereda och bevara verkligt
gynnsamma förhållanden för individernas utveckling i frihet
till lycka.

Emedan samhället sålunda behöfver de kvinnliga
krafterna för lösningen af sin uppgift, därför böra
kvinnorna erhålla rösträtt.

Emedan kvinnorna helt behöfva göras till
medborgarinnor, för att med verkligt intresse omfatta
samhällets uppgifter, därför böra de erhålla rösträtt.

Emedan kvinnorna först då de med männen äro
rättsligt likställda, kunna bli männens verkligt
förstående hjälpare inom de offentliga arbetsområdena,
därför böra kvinnorna erhålla rösträtt.

Emedan mödrarna, framför alla andra
samhällsmedlemmar, med beslutanderätt böra kunna taga del
i rådslagen om ungdomens uppfostran och i daningen
af den samhällsordning, som skall återverka på denna
ungdom, därför böra kvinnorna erhålla rösträtt.

Emedan kvinnorna endast genom att göras fullt
medborgerligt berättigade kunna varda fullt
medborgerligt besjälade -- för att sedan ingjuta denna
anda i det uppväxande släktet -- därför böra de
erhålla rösträtt.

Emedan kvinnorna slutligen endast genom att
personligen deltaga i de allmänna värfven kunna
medverka till att det politiska lifvet erhåller ädlare former,
därför böra de erhålla rösträtt.

För att det ofvan sagda skall äga
tillämplighet kräfves: att äfven den gifta kvinnan blir myndig
samt att kvinnans valbarhet blir en följd af hennes
rösträtt.

Enhvar hvilken godkänner de skäl, på hvilka
politisk rösträtt kräfves för alla ett lands myndiga,
välfrejdade och skattskyldiga män, måste medgifva
att alldeles samma skäl, jämte de nyss anförda, tala för
att ett lands myndiga, välfrejdade, skattskyldiga kvinnor,
gifta som ogifta, erhålla politisk rösträtt och -- på
samma villkor som männen -- politisk valbarhet.

Bland de skäl, hvilka pläga anföras till stöd för
mannens vidgade rösträtt, finnes emellertid ett, som
synes tala emot kvinnans.

Då den kommunala rösträtten -- som äfven
kvinnorna hos oss äga -- allmänt betraktas som vederlag
för deltagande i landets skattebördor, anse många den
politiska rösträtten motsvara värneplikten.

Och som kvinnans kroppskrafter, men framför allt
hennes uppgift såsom varande eller vardande moder,

utesluter tanken på kvinnlig krigstjänst -- utom i
undantagsfall -- så kan det förefalla som om kvinnan
borde stanna »under strecket».

Men det är mödrarna, hvilka med fara för sitt lif
och med insats af sina bästa krafter föda och fostra åt
landet de söner, som en gång skola försvara det.

Och om fosterlandsförsvararen åtnjuter rösträtt,
emedan han offrar en kort tid för att bereda sig till
sitt värf, samt under viss del af sitt lif är förbunden
att inställa sig vid en möjlig fara, borde icke då de
långvariga mödor och den under alla förhållanden
verkliga fara, som mödrarna äro underkastade, kunna
anses uppväga männens värneplikt, och mödrarnas
rösträtt sålunda betraktas som fullt motsvarande den
manliga samhällsplikten?

Till detta stora skäl kommer äfven det sekundära
att de män, som ej kunna fullgöra sin värneplikt,
likväl icke förlora sin rösträtt. Af hvarje
beväringsklass lär efter mönstringen endast omkring 80 %
kvarstå som krigsdugliga, men de kasserades rösträtt och
valbarhet hafva aldrig blifvit ifrågasatta.

I Sverige, där kvinnorna icke ens vaknat till
allmänt deltagande i de kommunala valen, torde det
synas för tidigt att påpeka betydelsen af kvinnans
politiska rösträtt. Men man kan i själfva verket icke
börja »för tidigt» att tala om en stor rättsfråga.

Allt, som småningom vunnits af frihet för 
individer, samhällsklasser och folk, har en gång varit
uttaladt »för tidigt».

Så är det äfven nu med den stora frågan att
utsträcka rösträtten till de män och kvinnor, som
ännu ej få deltaga i det politiska lifvet. Ingen, som
följt utvecklingens gång, kan emellertid betvifla att
ej detta kraf, som nu på vissa håll anses orimligt,
af framtiden skall uppfyllas.

Och denna framtid skall sålunda komma att förete
en mångfald och en rikedom, som vi endast ana, sedan
alla nu obrukade arbetskrafter -- mäns lika väl som
kvinnors -- i och med allas fulla medborgarrätt och
fria utveckling, skola komma det hela till godo.

Det finnes emellertid intet, jag är mera viss om, än
att ifall kvinnorna, sådana de nu äro, blefve aktiva
inom det politiska lifvet, sådant detta nu är, då skulle
detta lif förbli sig alldeles likt, ja till och med mer
tragikomiskt än det nu är! Bristen på mod att tänka och
handla på ett själfständigt sätt; bristen på helhet, såväl
i enskilda som i allmänna synpunkter; bristen på
storsinthet såväl i det enskilda som i det offentliga
handlandet, är tillsvidare mera märkbar hos kvinnan i
allmänhet än hos mannen i allmänhet. Men detta hindrar mig
icke att hoppas på nya kvinnor inom ett nytt samhälles
politiska lif. Där skall icke den formelt demokratiska
principen om allas likhet eller lika värde vara den
afgörande, och än mindre den nuvarande ekonomiska
principen. Jag hoppas att alla andliga värden där
skola representeras, och att kvinnans egenart bli insedd
som ett stort sådant värde. Hvad man mot hennes
intelligens kan anföra, nämligen att hon är
mottagligare för intryck än åsikter; att hon känner och
bedömer impulsivt; att enskildheter fängsla henne mer än
det hela; att det således framför allt är genom fina
detalj iakttagelser, genom eldig entusiasm, genom en
af officiella hänsyn ohämmad rättrådighetskänsla, som
hon hittills tillfört kulturen betydande andliga
värden -- just denna egenart skall, förädlad, förblifva
hennes säregna insats i det offentliga lifvet.

Men hennes deltagande i detta bör alltid genom
hennes eget val kunna begränsas, så att hon har rätt
att afsäga sig hvarje offentligt uppdrag, utan annat
skäl än familjehänsyn. Att afgifva en röst vid
valtillfällen kan icke inkräkta mycket på hennes
hemplikter och hvad hon därigenom inom staten kan göra
för sina barn, kommer att väl uppväga de stunder,
hon för detta ändamål måste fråntaga dem i hemmet.

Hvad själfva det parlamentariska lifvet angår så
måste jag medgifva att, sådant detta nu är, skulle
det innebära ett stort missbruk af kvinnokraft, en stor
fara för kvinnans personlighet om hon indroges i dess
intressen och intriger, dess hänsyn och
hänsynslöshet. Blefve hon som nu mannen utsatt för den
kollektiva dumhetens, den opportuna politikens, de
personliga afsikternas, det opersonliga partiväsendets
samfällda demoralisation -- då blefve det nog ändå
mindre kvar af hennes fria mänsklighet än af
mannens! Denne står redan som parlamentarisk
personlighet femtio procent under sin höjd som
människa. Och vissa tecken tyda på att när kvinnan t. ex.
genom universitetsuppfostrans pedantiska och kritiska
visdom aftrubbat sina naturliga instinkter, eller när hon
som statstjänare blifvit disciplinerad till manlig
»kåranda», då förlorar hon just den egenart, hon borde
hafva att gifva som insats i det allmänna!

Det har länge hos mig varit ett halft allvarsamt
menadt skämt att framtidens riksdagar skola tillåta
hvarje folkombud att sitta stilla hemma, där i ro läsa
riksdagshandlingarna, i frihet besluta och sedan med
posten insända sitt votum! Det syntes mig som ett
vittnesbörd att det dock finns ett slags metod i denna
galenskap, när nyligen ett förslag framställdes att
riksdagsmannavalen borde kunna ske per post!Af 
aktuarien I. Flodström i Statsvetenskaplig Tidskrift. Och
hvem vet hvad framtiden vidare medför, sedan man
hunnit grundligt inse hvilken förlust af penningar, tid,
hälsa, moral och intelligens som den nuvarande
parlamentarismen ådrager nationerna!

Då en gång kvinnan kommer med, hoppas jag
vidare att det blir den barnlösa kvinnan eller modern,
efter den tid då barnen ej längre omedelbart behöfva
henne, hvilken skall bruka möjligheten att tillföra
samhällsarbetet sina synpunkter och erfarenheter. De
mödrar åter, hvilka äro upptagna af sina barns vård
och uppfostran, torde antagligen vid denna tid äga
en så stor uppfattning af uppfostrans betydelse
som samhällsvärf, att de frivilligt begränsa sig till
detta!

Geijers tanke -- att kvinnans, prästens och
lärarens uppgifter vore för höga att kunna förenas med
riksdagsmannavärfven -- äger en inre sanning, hvilken
skall bli klar först när man börjar inse hvad en mors,
en lärares, en själasörjares kall kan innebära af
social maktutöfning och socialt ansvar. Ännu är det
endast undantagsvis, som någotdera af dessa kall
skötes genom den heliga andas invigning!

För några år sedan framhöll jagSe Missbrukad Kvinnokraft etc. att ehuru kvinnan ända sedan antikens dagar ägt frihet och vunnit
erkännande för sin verksamhet på litteraturens,
musikens, den bildande konstens områden, så förhålla sig
dock de stora manliga namnen mot de stora kvinnliga
som tio mot ett, ett sakförhållande, hvilket jag antog hade
sin grund däri att de moderliga funktionerna fysiologiskt
och psykologiskt absorberade kvinnans skaparkraft.
Denna tanke är själf klar för alla, som äga någon
insikt i den lifsåskådning, för hvilken enhetstanken är
grundläggande, ty den naturbestämda olikheten mellan
man och kvinna följer af enheten mellan kropp och själ,
en enhet, hvilken af den moderna psyko-fysiska
vetenskapen dagligen erhåller nya bekräftelser. Men tanken
var då i den grad främmande att kvinnorna i den ej
sågo annat än af sikten att visa dem »tillbaka till köket
och barnkammaren», till det forna kälkborgerliga kvinnoidealet. 
Man menade att alltsammans egentligen gick ut
på att -- göra alla unga flickor till barnjungfrur,
eftersom jag framhållit att det för en del flickor kunde vara
mera glädjande att syssla med barn än med
kontorsböcker, ja, att det behöfdes en viss bildning för att
sköta barn och att det för dessa var mycket viktigt i
hvilka händer de lämnades.Genom Lallemand’s undersökning har det sålunda konstaterats
hvilken stor mängd barn, som redan genom sina sköterskor lära de laster,
hvilka undergräfva deras sedlighet. Detta mitt då
förargelseväckande påstående har nu -- ett par år senare --
af en nydanad förening »för barnasköterskors
utbildande» upprepats! Man gick då så långt i frivillig eller
afsiktlig dumhet att man förväxlade det stora begreppet
moderligheten, d. v. s. känslan, med det trängre
begreppet moderskapet, d. v. s. barnafödandet, och
argumenterade med stöd af denna förväxling! Man -- men
jag afbryter, ty det är meningslöst att återupprepa
rneningslösheter om hvilka jag här påminner endast för
att fastslå: att de sålunda talande och skrifvande
icke hade anat en stafvelse af hvad jag då och nu
menar med vare sig moderlighetens samhällsuppgifter
eller med moderskapets fysiska och psykiska uppgifter.
Konsten att älska, att dana ett hem, att föda ett barn,
att uppfostra det -- alltsammans är så olikt som
möjligt det »gamla kvinnoidealets» tanklösa eller planlösa
fuskande på alla dessa områden! När min
framtidsförhoppning förverkligas att kvinnorna en gång
andaktsfullt genomträngas af medvetandet om sin
skaparmakt, sin skaparglädje inom det lefvande lifvet, då
är det en hel ny värld, som för dem kommer att
öppnas, en värld, som i årtusenden väntat på dem,
men de ännu ej tagit i besittning!

Det har utan tvifvel behofts hela kvinnans
egoistiska själfhäfdelse, all hennes individualiseringssträfvan,
liksom hennes tillfälliga lösgörande från hemmet och
familjen, hennes själfständiga förvärfsarbete för att hos
mannen och samhället inprägla vissheten: att kvinnan
ej endast är könsvarelsen, ej endast den till mannen,
hemmet och familjen hänvisade -- hurudana dessa
än må vara! Först sålunda har kvinnans val af makans
och moderns uppgift kunnat bli verkligt fritt; först
sålunda har hon kunnat vinna rätten att inom
hemmets och familjens område bli betraktad som mannens
andliga jämlike, som den i sitt slag lika fullkomliga
människovarelsen!

Men låtom oss inse att detta kvinno-egoismens
skede nu måste följas af ett nytt, det, då
solidaritetskänslan med släktet vaknar, och kvinnan inser att
hon bäst kan tillföra detta sin frigjorda och
utvecklade mänskliga personlighet i och genom
förverkligandet af sina säregna kvinnliga bestämningar.
Riksdagar och press, stadsfullmäktige och regeringar,
freds- och arbetarkongresser, vetenskap och litteratur -- allt
detta skall arbeta med alltjämt ytterst ringa resultat,
innan kvinnorna förstå att samhällsomdaningen börjar
med det ännu ofödda barnet, med villkoren för dess
tillblifvelse, för dess fysiska och psykiska fostran;
att det är de nya instinkter, de nya känslor, de
nya begrepp, de nya tankar, dem mödrar och fäder
lyckas göra till kött och blod hos barnen, hvilka skola
omgestalta tillvaron; att det först blir sedan under
släktled efter släktled en ny själisk jordmån aflagrats,
som de större tankar skola kunna växa, genom hvilka
lifvet kommer att förnyas!

Till dess skola de mångtusenåriga missbruken,
den politiska orättfärdigheten, den ekonomiska täflan,
alla de samfundsfrätande missförhållandena upprepas
släktled efter släktled, af samma människor, ehuru i
nya former. Tänkare skola alltjämt finna nya idéer,
vetenskapsmän nya metoder och system, konstnärer
nya skönhetsvärden. Men allt skall förblifva sig likt i
det stora hela. Först när kvinnan lyssnar till det
budskap lifvet bebådar henne -- att det är genom henne
frälsningen skall komma -- då börjar jordens anlete
förnyas! Alla festtal om »moderns höga uppgift» och
»uppfostrans stora kall» är och förblir fraser allenast,
tills man inser att det är af människonaturens
fysiologiska och psykologiska omskapelse det beror om
humaniteten och kulturen en gång skola besegra
djuriskheten.

Men denna omskapelse kräfver en så absolut ny
syn på moderns kall, en så oerhörd kraftspänning,
en så oaflåtlig inspiration att de, som tro att hon
därjämte skall kunna producera äfven andra verk
af värde, de ha aldrig försökt uppfostra! Den
mångtusenåriga slentrianen -- att snyta, smeka och smälla
sina ungar -- är ej uppfostran! Det kräfves oerhörda
krafter att vara ett enda barn tillfyllest. Detta betyder
långt ifrån att ge hvarje sin stund åt barnet. Men
det betyder att hafva sin själ fylld af barnet, såsom
vetenskapsmannen är fylld af sitt forskande,
konstnären af sitt verk: att i tanken hafva det med sig,
när man sitter i sitt hus eller går på vägen, när man
nederlägger sig eller när man uppstår! Detta, mycket
mer än de stunder man omedelbart ägnar barnen, är
det absorberande, det hvilket gör att en allvarlig mor
till en yttre verksamhet alltid måste komma med en
delad själ, en splittrad kraft. Därför är det modern
endast kan ägna sin tillfälliga verksamhet åt
samhälleliga uppgifter, om hon vill ge sin väsentliga åt
barnen; därför är det hon, under deras viktigaste
uppfostringsår, helt borde fritagas från förvärfsarbete.
Jag har aldrig, vare sig i öfver- eller underklassen,
hört någon mor, hvilken varit nödgad till
förvärfsarbete eller genom sin begåfning föranledd till
konstnärlig produktion, som ej lidit af omöjligheten att
därjämte räcka till för barnen under deras uppväxttid.
Just nu pågår i Tyskland en intressant enquête,Af fru Adèle Gerhardt i Berlin. hvars
resultat komma att offentliggöras, resultat som helt
visst blifva af stor betydelse för utrönandet af
moderskapets inflytande på kvinnans yttre arbete. Jag antar
att det skall bestyrka min medelbara erfarenhet: att
en mor, hvilken själf vill vara uppfostrarinna och
därjämte utöfva ett yrke eller en annan därmed
jämförlig offentlig verksamhet, i intetdera afseendet ger ett
helt, utan med delad själ åstadkommer en medelmåttig
uppfostran och ett medelmåttigt arbete. Detta erkänna
alla verkligt uppriktiga mödrar, hvilka hafva ett högt
mål för sitt arbete och sin uppfostran. Äro de
däremot i båda dessa afseenden dilettanter, då går det
ju någorlunda att förena de båda skilda
verksamhetsområden.

Man svarar gent emot dessa erfarenheter att
moderskapet kan blifva oändligt mycket lättareEn bok, hvilken i detta sammanhang ofta anföres, är Tokologi af
doktor Alice Stockham, där många mödrar lära hämtat råd, hvilka
befordrat ett plågfritt hafvandeskap och en lätt nedkomst. Men af denna
bok framgår huru farliga de industriella och andra stillastående eller
stillasittande arbetsförhållanden måste vara för moderskapet. Det är
således icke genom ett lättare moderskap, man har att vänta kvinnans
ökade arbetsduglighet, utan af ändrade lifs- och arbetsförhållanden
hennes lättare moderskap. och
således väl förenligt med arbetet; att barnen snart växa
från behofvet af mödrarna och att dessa då åter helt
kunna ägna sig åt sitt arbete; att dessutom moderskapet
icke är en ovillkorlig plikt; att man har full rätt att i
detta afseende hafva olika individuella kraf; den ena
önskar bli mor, den andra icke: den ena gifter sig med
hoppet att bli mor, den andra med föresatsen att ej bli
det; den tredje gifter sig alls icke. Hvarje försök att
generalisera i en fråga, inom hvilken den individuella
friheten har all rätt att göra sig gällande, är, menar
man, reaktion. Full frihet för kvinnan att, inom
som utom äktenskapet, välja och fortsätta sitt arbete,
full frihet att välja eller umbära moderskapet: detta
är vägen till kvinnans frigörelse, detta är
framstegslinien. Till att följa denna nödgas hon dessutom af
den sociala utvecklingen, hvilken gjort det kvinnliga
förvärfsarbetet till en nödvändighet. Liksom det
kvinnliga hushållsarbetet omvandlats till industriarbete,
skola de kvinnliga modersplikterna äfven komma
att skötas kollektivt och de svårigheter, på hvilka
kvinnofrågans s. k. reaktionärer stöda sina yrkanden,
således icke längre finnas annat än i undantagsfall!

Jag har gent emot dessa argument redan förut
betonat att jag fullt erkänner den kvinnliga individens
rätt att gå sin egen väg, att välja sin egen lycka eller
olycka; att jag alltid talat, alltid talar om
kvinnosläktet i dess helhet, samhället i dess helhet.

Det är ur den allmänna, icke ur den individuella
synpunkten, jag nu som förut söker öfvertyga
kvinnorna att naturen -- i det stora hela -- icke
meddelar kvinnan någon »dispens från sitt kön»; att
det på individerna, på nationen, på rasen slutligen
hämnar sig, ifall kvinnorna småningom tillintetgöra
den innersta lifskraften i sin fysiska och psykiska
varelse, moderlighetens kraft.

Men det är icke kvinnan, sådan hon går och
står i denna stund, hvilken duger till mor! Hon
gör det först sedan hon uppfostrat sig själf för
moderskapet och mannen för faderskapet! Sedan kunna
båda tillsammans börja uppfostra det nya släktet,
hvilket en gång skall dana det samhälle, där den
färdiga människan -- »öfvermänniskan» -- skall belysas
af en ännu långt aflägsen morgons ljus!

*




8.


Sedan det ofvanstående liksom det efterföljande
hållits som föredragI Stockholm 15 januari, i Upsala 3 februari med titel Barnets
århundrade och i Stockholm 4 februari med titel Kvinnan och
Kroppsarbetet, hvarvid tiden dock endast medgaf antydningar af hufvudpunkterna. har jag läst ett par böcker och
en essay, hvilka från hvar sin sida så väl belysa det
ämne, jag själf i det föregående behandlat, att jag ej
kan neka mig nöjet att här af dem gifva en
sammanfattning.

Den första är ett populär-vetenskapligt arbete af
en tysk naturforskare, hvilken dessutom har några
droppar diktarblod i sig. I en framställning, fängslande
som ett sagospel, har har han visatSe Wilhelm Bölsche: Das Liebesleben in der Natur.  Första delen
utkom 1898; en andra del är bebådad. den genom hela




naturen stigande utvecklingen af kärleken från den
blinda, på enkla eller invecklade sätt fullföljda, driften
att trygga släktets fortvaro, upp till de högsta former
af könskärleken, föräldrakärleken, människokärleken,
skaparkärleken. Han visar att kärleksdriften redan
inom lågt stående djurarter åtlydes under individens
själfoffrande och under utvecklingens gång fullföljes
på ett allt fullkomligare sätt med afseende å syftets
uppnående. Till denna fullkomning hör delningen i
två kön, från hvilken delning hela den högre
organiska utvecklingen har sin utgångspunkt. När
utvecklingen nått sin hittills varande höjd, då framstod
människomodern med sitt barn på armen, madonnan,
i hvilken alla momenten af kvinnans utvecklingshistoria
som individ fått sitt symboliska uttryck.

Modersinstinkten har behöft många hundratusen
år att nå sin nuvarande utveckling, hvilken ännu ej
är den slutliga. Under denna evolution har driftens
allenavälde allt mer ofvervunnits; endast en del af
lifskraften har behöfts för alstrandet och öfverskottet
har omdanats till den sig hängifvande människokärleken, 
till den världsförklarande, den andligt skapande
energien. »I den Prometheusverkstad, där
mänskligheten blifvit till, har den enkla könsdriftens blinda
åtrå utvecklats till en allomfattande kraft, en
längtan af högre, förandligad art.» Men de, som af
det underbara barnet på Marias arm lärde en
fullkomligare människokärlek, sökte sedan göra denna
kärlek till den enda berättigade. Könskärleken blef
betraktad som det orena och först i vår tid har
vetenskapen på nytt förenat hvad kristendomen söndrat.
Man inser nu att det ej finnes någon klyfta mellan de
olika slagen af kärlek. Hela det ofantliga förloppet
af könskärlekens utveckling från bacillens, från
dagsländans »erotik» till människans, har varit
nödvändig för kärlekens tillblifvelse. Genom könskärleken
måste de råa, ensamma, af kampen för tillvaron
hetsade individerna tämjas, komma i förhållande till
hvarandra som maka och make, som mor och barn,
som blodsförvanter. Ur könskärleken uppväxa sedan
högre sociala bindemedel. Och allt detta äger rum
redan inom djurriket. Allt har först skett endast
genom blodets makt, innan blodet långsamt omvandlats 
till själ. Mänsklighetens stora historia är
den om huru blodet -- i hvilket endast könsdriften
härskar -- småningom förvandlas till ande. Ur
blodsfrändskapen växer begreppet om en andlig
stamförvantskap; ur denna växer känslan för äfven de
icke befryndade, hvilka tillhöra samma folk. När
idén »folk» var danad, då ägde man bryggan till den
större tanken: enheten med hela mänskligheten. Och
i denna människokärlekens idé låg redan inneslutet
fröet till allt hvad vi i dag bära inom oss som
våra djärfvaste drömmar om ett socialt
framtidsideal. Ur hela den organiska utvecklingens oändliga
kedja har detta vuxit i och med könskärlekens 
utveckling; människokärleken blef ett nytt ord genom
barnet på madonnans arm och ordet skall varda
verklighet först genom oss, under tusen kval lidande,
nutidsmänniskor!

Men under hela detta ofantliga utvecklingsförlopp
står modern med sitt barn alltjämt i tillvarons
medelpunkt.

Tron på den älskande fadern i himmelen är fallen;
tron på det mystiska hos den i kärlek sig själf offrande
Kristus är svunnen. Men i naturens
utvecklingsförlopp möter oss den nya religiösa tanken. Genom den
uppenbaras huru stjärnor förvandlats till lif, huru
lifvet höjt sig ur den oorganiska materien, huru anden
höjt sig ur organismernas oändliga mångfald. Öfver
allt är det kärleken som verkat. Och detta öppnar
för tanken oändliga vidder: världsförsoningens,
världsförlösningens, världslycksalighetens möjlighet;
möjligheten att försona oss ej blott med smärtans och
stridens mysterium utan äfven med dödens. Ty kanske
skall en gång förnimmelsen af släktets enhet bli stark
nog att för individerna borttaga äfven dödens udd?
»Denna nya världsåskådning håller ännu på att
formas, förtätas, afsätta ringar som en blifvande stjärna!
Hvem kan ana när den tidrymd kommer, då allt
kommer att kretsa omkring henne eller hvad som en gång
skall varda denna stjärnas sol? Men genom alla dessa
tidrymder, dem människoanden ännu har att
genomvandra, vandrar kärleken med henne ....»
Författarens följande framställning bevisar hans
egna ord: att för den, hvilken stannar med vördnad
inför naturen, blir »der Zeugungsakt wie eine
blitzschwangre Wolke geladen mit Philosophie», men att
just de, hvilka anse det som orenhet att tänka och tala
i dessa ämnen, i regeln uppfatta detta naturens
allvarliga mysterium på ett lågt sätt.

I ljuset af hela den moderna evolutionsteorien
bevisar Bölsche djupsinnigheten af det motto han
lånat från Angelus Silesius:

Die Brant verdient sich mehr
Mit einem Kuss um Gott,
Als alle Mietlinge
Mit Arbeit bis in Tod.


Han framhåller huru redan inom alstringens
nedersta sfärer en verklig »Wahlverwandschaft» härskar:
t. o. m. elementaratomerna förena sig ej med hvem som
helst. Han visar huru tudelningen i kön -- ett steg
hvilket uttages efter en oändlig följd af förvecklingar -- är
utvecklingens stora villkor; huru den tukönade
»kärleken» visat sig som den mest ändamålsenliga, medan
det hermafroditiska stadiet blifvit öfvergifvet. På denna
första stora arbetsdelning hvilar människans
tillblifvelse som människa: i tvåfalden äga alla hennes
krafter sin rot, liksom de i denna sätta sin blom.

Genom en serie af svårigheter -- hvilka bäst af allt
bevisa huru föga naturen är danad af en förutseende



skaparvishet, huru den tvärtom är »själfgjord» under
otaliga långsamma försök -- utvecklas könslifvet. Från
vissa väsens nödvändiga offerdöd för att alstra,
kommer man fram till den lefvande honans omsorg för
den ännu ofödda afkomman; från den blinda driften
når man fram till de, med hjärnans ökning allt
intressantare, »kärleksfenomenen» inom djurvärlden. Från
djurföräldrarnas öfvergifvande af ungarna, sedan de
äro födda, når man fram till deras ömma omsorger
om dem så länge dessa omsorger behöfvas. Från
den vilda spindelhonan -- som ännu tvekar ifall hon
ej kallblodigt skall slakta och förtära hanen, hvilken
närmar sig henne, men sedan hon blifvit mor till
sitt sista andedrag vakar öfver barnens
spindelväfsvagga -- går vägen upp till madonnan!

Under denna utveckling inträda moment, hvilka
tyckas tyda på en ökad skilsmässa mellan könen, en
börjande upplösning af äktenskapet. Sålunda finner
man hos spiggen fientlighet mellan hane och hona;
hos honan fullkomlig likgiltighet för afkomman och
all föräldravård uteslutande på hanens sida. Men
dessa företeelser bilda endast bryggan till en högre
återförening af könen, till ett närmare samarbete
för afkomman, ett samarbete, hvilket motverkar den
genom individualiseringen framkallade isolering, som
under ett visst utvecklingsstadium tyckes vara den
högre utvecklingens villkor. Könens inbördes
individualiserings- och söndringsperiod har varit nödvändig för
att nå till denna högre form af gemensamhet. Vården
om afkomman förlänger föräldrarnas samlif utöfver
alstringsmomentet, men ur individualiseringen växer en
ny ideal makt: den fria, af individen själfvalda samvaron
mellan föräldrarna, redan innan vården om ungarna
kräfver den. Och detta är början till ett högre
förhållande, där två skilda individer fritt uppgå i hvarandra
-- ej som på lägre stadier ofritt sammantvingas af
alstringens kraf. Otaliga sådana strider och trefvande
försök inom de lägre organismerna utmynna slutligen
i människans framträdande. Inom
människoäktenskapet stå två skilda individualiteter bredvid
hvarandra; deras samlif grundas på enhetens frivillighet
hos kvinnan som hos mannen och den absoluta
friheten blir där villkoret för att utvecklingslinien ostörd
skall gå framåt!

Ännu, slutar författaren, är den urgamla konflikten
icke löst. Ännu är det verkliga äktenskapet en
framtidssyn. Men det är icke genom att blicka
tillbaka till bibliska traditioner, utan framåt som
mänskligheten skall finna sin väg. Just nu upptornar sig
en skyhög bölja: krafvet på individuell frihet, en bölja,
som hotar att uppsluka äktenskapet. Men svallvågen
skall sjunka och könsmotsatserna nu, som under
tidigare skeden, fortbestå. Nutidens ansatser att
upplösa det äktenskapliga lifvet skola en gång komma
att betraktas såsom vi nu betrakta spindelns eller
spiggens erotiska vanor. Ur vardandets oändliga flod, i
hvilken världar försvinna som glindrande stoft, stiger
ljuset, säkert, oemotståndligt. Det högre framgår ur
alla störande rubbningar och endast den, hvilken ej
litar på utvecklingen i det stora hela, hvilken hakar sig
fast vid en gudomligt gifven moralform, vid en, under
föregående kulturstadier gifven, absolut
världs-ordning», kan förbli blind för detta faktum. Hvad
som nu upprepar sig inom människolifvet, det visar
naturen redan hos arbetsbien, hvilka af brist på näring
bli förkrympta som kvinnliga könsvarelser, hvilka
således endast bli barnavårdarinnor men ej själfva
mödrar, medan bidrottningen endast blir mor, ej
vårdarinna. Bistatens organisation är i sitt slag så
fullkomlig, att man måste fråga sig om verkligen en
framstegsprincip däri ligger innesluten? Men svaret
är lätt gifvet. Genom denna arbetsdelning förlorar
modern sina moderskänslor och arbetsbiet sin ädlaste
lycka som könsvarelse. Individen blir, i hvardera
afseendet, fattigare och hela samhället bildar en 
utvecklingens återvändsgränd! Biet och myran
representera visserligen spetsarna af intelligens inom
sitt släkte, men med dem stannade också dettas
utveckling och det blef ur en annan serie af varelser,
människan slutligen framträdde!

*

Författaren utdrager ej omedelbart tillämpningen
-- antagligen sparar han detta till följande del, hvilken
skall behandla människan. Men medelbart antyder
han huru under den mänskliga samhällsutvecklingen
-- alldeles som, enligt den biogenetiska grundlagen,
under det mänskliga fostrets utveckling -- alla de
genomgångna grundformerna åter reproduceras. Han anser
således att vissa af nutidens företeelser inom
kvinnovärlden äga sin motsvarighet i spindelhonan, hvilken
vill moderskapet -- åt hvilket hon ömt hängifver sig
-- men med fientlighet betraktar hanen; eller i
spigghonan, hvilken njuter sin fulla »individuella frihet»
medan mannen bär hela omsorgen om afkomman;
eller inom bi- och myrsamhällena, där das dritte 
GeschlechtSe Ernst v. Wolzogens roman med denna titel., uppträder i full renhet. Och när Bölsche
visar att den fysiologiska utvecklingen från denna
återvändsgränd sökt sig in på andra banor, kan man
på goda analogislut hoppas: att den sociala kommer
att göra detsamma; att hela det nuvarande, af
kvinnans frigörelsekraf och den individuella
samhällsorganisationen skapade tillståndet, skall visa sig ha
varit det nödvändiga genomgångsmomentet till det
framtida, det verkliga äktenskapet och föräldraskapet,
det där två rättsligt likställda individer frivilligt 
sammanhållas af den kärlek, hvilken kommer dem att ge lif
åt nya varelser, af den ömhet med hvilken dessa nya
varelser gemensamt omfattas och af det allvar, med
hvilket makarna tillsammans hängifva sig åt deras
fostran.

*
Utom Bölsches bok, hvilken stillar dagens
stridsfrågor inför naturens hemlighetsfulla arbete under
millioner år, har jag läst en annan, där
tankegången innerst är densamma, endast mindre
öfvertygande, såsom tendensdiktens vältalighet alltid blir
det i förhållande till naturens. Jag menar Zolas
mycket okonstnärliga, mycket ytterliga men mycket
allvarliga bok, Fécondité, och en i samband med
denna stående artikel, äfven af en fransman,
senatorn Paul Strauss,Se Revue des Revues 15 jan. 1900, artikeln La Puériculture
avant la naissance. som med bindande skäl yrkar
på moderns skydd. Han utgår från den synpunkten,
att den nuvarande samhällsordningen är fullkomligt
anarkisk, med afseende å den största kollektiva plikt
som finnes, den nämligen att skydda släktets
fortvaro. Långt ifrån att bruka hvarje omsorg för att
bevara det dyrbaraste af alla värden, de nya lifven,
går den nutida civilisationen i motsatt riktning.
Strauss upprepar Michelet's utrop inför det
industriella kvinnoarbetet: »L'ouvrière! mot impie,
sordide, qu'aucune langue n'eut jamais, qu'aucun temps
n'aurait compris avant cet âge de fer, et qui
balancerait à lui seul tous nos prétendus progrès!» Men
som Strauss endast i en aflägsen framtid motser
möjligheten att industriarbetet, genom elektricitetens
hjälp, skall kunna återföras till verkstäder i
hemmen -- och kvinnorna därmed äfven skola 
återgifvas åt dessa -- medger han det industriella
kvinnoarbetets nödvändighet tillsvidare. Han söker således
endast de mellertidliga medel, genom hvilka det
skall kunna bli relativt oskadligt, i främsta rummet
för den bäfvande kvinnan. Han anför en bindande
bevisning -- stödd på kvinnliga och manliga läkares
undersökningar -- för att moderns industriella
arbete framkallar en ökad procent af missfall, af
dödfödda, liksom äfven af för tidig nedkomst. Dels
öfveransträngningen, dels den otillräckliga näringen, dels
hälsofarliga yrken -- vid hvilka bly, arsenik, fosfor,
tobak och kvicksilfver öfva det mest barnamördande
inflytandet -- dels ståendet eller bärandet af tunga
bördor samt sittandet i obekväma ställningar ha därvid
medverkat. Men äfven när barnen födas lefvande och
i rätt tid, har man, genom andra undersökningar,
kommit till lika bevisande resultat med afseende å de
fattiga mödrarnas barn. När dessa mödrar varit
skonade från kroppsarbete eller när de icke varit
det ha nämligen barnen i förra fallet nästan
regelbundet visat mellan 2--300 gram högre vikt än i det
senare!

På grund af dessa fakta yrka kvinnliga som
manliga läkare att den blifvande modern må hvila minst
två månader före och lika många efter nedkomsten.
Men för att möjliggöra detta, utan att därigenom
bringa ökad nöd öfver det fattiga arbetarhemmet,
hänvisar Strauss till de yrkanden eller åtgärder som
redan ägt rum, nämligen dels att arbetsgifvaren lagenligt
skulle utbetala den vanliga lönen äfven till den ej
arbetande barnaföderskan -- en föga lycklig lösning;
dels att af allmänna medel understöd skulle lämnas
till den arbetshindrade barnaföderskan; dels att man
bör bilda sådana försäkringskassor som redan
upprättats i Tyskland samt Österrike-Ungern, i nära
samband med den där antagna skyddslagstiftningen för
kvinnor. Äfven i England yrkas på statshjälp -- icke
fattigunderstöd -- åt barnaföderskan: man finner i
detta fall som i alla andra att nya förhållanden
framkalla nya hjälpmedel.

Den franska författaren framhåller vidare att
ännu mycket återstår, äfven sedan man lagligen
skyddat modern för öfveransträngning under tiden närmast
före födelsen samt närmast efter denna. Han
påminner om att redan i förra århundradet tanken
vaknade att skydda den ogifta modern, nämligen hos
konventet 1793, som beslöt dana ett hem för ogifta
mödrar, där de vid hvilken tidpunkt som helst under
sitt hafvandeskap skulle finna en tillflykt, liksom äfven
hos Joseph II, som stiftade en asyl för »det hemliga
moderskapet». Strauss framhåller att sådana hem, långt
ifrån att verka demoraliserande, visat sig vara själiska
lika väl som kroppsliga sanatorier. Under den tid,
den blifvande modern där arbetar för barnets
utstyrsel, vakna ofta modersinstinkterna; förmår man
henne sedan att själf amma barnet, är hon 
vanligen räddad åt moderskapets plikter.Det är denna erfarenhet, hvilken ingifvit Bourget en af hans
djupaste och enklaste små dikter, En bikt. I en fransk
asyl hafva de öfvervakande damerna lämnat
undervisning om moderns och barnets vård samt om
dettas uppfostran, och det har således varit med
mångfaldigt stegrade, psykiska likaväl som fysiska,
förutsättningar att fylla den moderliga uppgiften som
de här skyddade utgått ur asylen. I samband med
sådana tillflykter för ogifta mödrar vill Strauss ställa väl
organiserade barnhem, som mottaga alla barn, hvilkas
mödrar ej äro i stånd att själfva behålla dem hos
sig. För den gifta kvinnan åter -- hvars bortovaro
ur hemmet ofta blir skadlig för detta -- föreslår han
en organisation, hvilken skulle bereda modern och
det nyfödda barnet god vård i hemmet, hjälpa modern
att tillse de andra barnen, att skaffa det nyfödda
utstyrsel m. m. Sålunda skall -- på samma gång man
bereder modern och barnet en hygienisk skötsel --
äfven aflägsnas en del af de lidanden och
svårigheter, hvilka ett barns födelse ofta medför i ett
arbetarhem. Men icke af en eller annan spridd
anstalt med mer eller mindre välgörenhetsprägel, utan
af samhället i dess helhet kan, säger Strauss, denna
samhällets viktigaste skyddsuppgift fyllas. Först när
man genomtränges af medvetande att den
konserverande sociala hygienens första bud är att beskydda
hvarje mor, med alla möjliga medel, det vill säga en
verksam skyddslagstiftning i fråga om det industriella
arbetet; försäkringskassor för moderskapet; sjukvård
i hemmet om barnaföderskan är gift; skyddshem för
den ogifta modern och senare för hennes barn -- först
då har samhället fyllt sin plikt mot sig själf! Ty
det har då icke endast skyddat mödrarna från
möjlig sjukdom och nöd: det har äfven beredt villkoren
för en stark och sund ny generation, och därmed
tryggat det framtida nationalförsvaret i det afseende,
på hvilket folkets fortvaro framför allt annat beror!

Det är samma tanke, Zola i Fécondité med så
varm öfvertygelse och så stor ensidighet förfäktar.
För honom gäller det mindre om barnen födas i af
kärlek ingångna äktenskap och af föräldrar, hvilka
äga de bästa förutsättningar att psykiskt som fysiskt
erhålla en ypperlig afkomma. Det är barnkvantiteten
snarare än barnkvaliteten, hvilken enligt honom är det
önskvärda! De personer, hvilkas olust att erhålla
barn eller flere än ett barn, han med alla slags
olycksöden bestraffar, äro emellertid sådana, att
mänskligheten i själfva verket blef bäst tjänad med att deras
sorgliga degeneration, deras olyckliga äktenskap icke
fortsatte sina följder i ett nytt släkte! Och ehuru
Zola slösar med sitt breda solsken öfver det sunda
och lyckliga par, som representerar storproduktionen
inom la puériculture, torde dock utan mycken möda
kunna bevisas: att denna storproduktion sällan ger de
bästa villkoren för barnens fysiska och psykiska hälsa
och utveckling! Det är icke endast barnaföderskor
man behöfver, utan familjemödrar och samhällsmödrar
med en allsidigt mänsklig och tidsenlig kultur för
uppfyllandet af sina säregna uppgifter. Och att
skaffa sig en sådan kultur, därtill räcker sällan en
kvinnas fysiska och psykiska krafter, i fall hon föder
och ammar tolf barn! Zolas Marianne är visserligen
en mycket vacker syn, där hon sitter under trädet
med ständigt ett nytt barn vid bröstet, som där dricker
styrka ur mjölkens flöden liksom jorden ur solens!
Men förmådde Marianne att för hvart och ett af
dessa barn vara på en gång en andlig och en
lekamlig moder? Äfven efter afdrag af all ensidighet
återstår dock af Zolas bok den stora, oomkullstötliga
grundsanningen: att inom ett folk, där barnet ej längre
betraktas som äktenskapets högsta lycka, moderskapet
ej som kvinnans främsta uppgift -- där tjänar det
icke längre till att arbeta för några slags ideala mål,
där må man ej af några kulturella segrar, vare sig i
fråga om kvinnans eller andras rättigheter, vänta något
för framtiden. Ty hela detta folk är vigdt åt
undergången.

En svensk vetenskapsmanProfessor Ernst Almquist. yttrade i vintras i ett
föredrag om det afrikanska krigets lärdomar: »Den
kulturröta, som består i att kvinnorna anse det för
mödosamt att föda barn till världen, har icke angripit
boers, där folkökningen är dubbelt större än till

exempel i Sverige, som dock i detta afseende är ett af
de bäst lottade land, och det är denna starka nativitet,
som gjort holländarna till den härskande rasen i
Syd-Afrika.» Han borde tillagt: att där ännu finnes föga
af storindustri eller kvinnofrigörelse efter
europeiskamerikanska mönster -- ty då hade han träffat frågans
hjärtpunkt!

Visserligen kan Zola i en världsstad som Paris
peka äfven på vällusten som motiv för undvikandet
af moderskapet -- samma motiv som till exempel i
det gamla Rom eller i 1700-talets Frankrike. Men den
vidast kringgripande orsaken är att den
kroppsarbetande kvinnan icke står ut med moderskapet; att
äfven öfverklasskvinnan ofta nödgas eller vill sköta
ett yttre arbete, fullfölja en produktion, med ett ord
bruka sina vunna rättigheter på alla möjliga områden,
där moderskapet är ett hinder. Ofta måste numera
ett äktenskap rent af byggas på hustruns
arbetsförtjänst; stundom önskar hon en sådan, emedan hon
som ogift lärt sig uppskatta sin fulla ekonomiska
själfständighet och nu ej vill bero af mannen. I några få
fall är hon drifven till sitt arbete af en djup inre
nödvändighet, den naturliga genialitetens. I regeln
blir följden af hustruns yttre arbete antingen
barnlöshet eller ett mindre väl skött moderskap eller ett
försummadt hem eller en åsidosatt man eller hennes
egen öfveransträngning. Ty äfven för kvinnan har
dygnet endast 24 timmar och icke ens 
kvinnosakskvinnan har monopol på outslitliga nerver. Och om
man skulle uppgöra denna, mellan det yttre arbetet och
hemmet slitna, varelses andliga debet och kredit, då
skulle det visa förfärande många obetalda fordringar,
i synnerhet i fall man anser att mänsklighetens stora
fordran på modern är die Keimpflege der Menschheit.

Det finnes ett gammalt bibelord, hvilket ofta
runnit mig i hågen vid åhörandet af
kvinnosakskvinnornas tal om kvinnans framtidsmöjligheter: Gud låter
icke gäcka sig; hvad människan sår, det skall hon
ock uppskära.

Om man utbyter det gamla gudsbegreppet -- Gud
domaren -- emot det nya, Gud världsevolutionen,
så finnes icke en prick i det gamla ordet, som ej
förblir en evig sanning!

*



Efterskrift.

Under tryckningen af det föregående har jag i
England varit i tillfälle att samtala med flera af de
kvinnor, hvilka höra till de ledande inom arbetet för
de sociala frågornas lösning. Utom den redan nämnda
mrs Sidney Webb, har jag sålunda träffat mrs Mac Donald, 
hvilken är en af sekreterarna i den legislativa
kommittén inom Womens Industrial Council, liksom
i den industriella kommittén inom The National Union
of Women Worker's och dessutom var ordförande i
den legislativa och industriella sektionen vid
kvinnokongressen i London 1899; miss Emma Brooke, som
utarbetat en jämförande Tabulation of the Factory Laws
of European Countries och som  inom Fabian Society
tagit en verksam del i de sociala studierna; nuvarande
mrs H. J. Tennant, hvilken som miss May Abraham
blef den första direktrisen för den kvinnliga
yrkesinspektionen och redan därförut gjort sig känd som en
betydande kraft inom fackföreningsrörelsen och i The
Labour Commission. Mrs Tennant har nu organiserat
The industnal Law Committee i syfte att utreda och
lämna upplysningar om alla frågor rörande den
kvinnliga skyddslagstiftningen. Vidare har jag lärt känna
hennes efterträderska som direktris för den kvinnliga
yrkesinspektionen, miss A. Anderson och mrs A. Hicks,
den enda kroppsarbetande kvinna, som vid kongressen
1899 yttrade sig i skyddslagstiftningsfrågan. Mrs Hicks
är ej blott en känd talarinna utan äfven ordförande i

en kvinnlig fackförening och president för den af de
olika arbeterskornas klubbar bildade Industrial
Association. Hon äger alla den kroppsarbetande kvinnans
erfarenheter liksom hennes dotter, som var den första
sekreteraren i skrädderskornas fackförening och i Womens'
Industrial Council. Utom med denna mor och dotter
sammanträffade jag äfven med mrs Gray, likaledes en
kroppsarbeterska, en mycket betydande kraft inom det
socialdemokratiska partiet och därjämte inspektris för
fattighuset inom sin kommun.

Slutligen samtalade jag äfven med några damer
ur den högsta samhällsklassen, äfven de gripna af de
sociala problemens allvar och bland dem särskildt lady
Charles Dilke. Jämte sitt framstående författarskap på
det konsthistoriska området ägnar hon sig äfven åt
de med kvinnans industriella arbete sammanhängande
frågorna och har nu senast skrifvit inledningen till
ett upplysande litet arbete i ämnetWomen's Work i Serien Social questions of To-day.. Samma meningar,
dem jag själf hörde alla dessa kvinnor uttala rörande
skyddslagstiftningen, delades, enligt deras försäkran,
af många andra auktoriteter, t. ex. samtliga de kvinnliga
yrkesinspektörerna och Clementine Black, stiftarinna af
den viktigaste af alla engelska föreningar, som beröra
de kvinnliga arbetsförhållandena, nämligen Women's
Industrial Council.

Alla dessa kvinnor voro obetingadt för
skyddslagstiftningen.

Jag invände att, ehuru visserligen de flesta
talarinnor vid kvinnokongressen förordade
skyddslagstiftningen, de, som talade mot den, hälsades med det
lifligaste bifallet, hvilket äfven blifvit anfördt som bevis
på att flertalets ståndpunkt var en mot
skyddslagstiftningen afvisande? Leende svarade man: »Men
kvinnokongressen var ju ett verkligt utbrott af hela
Amerikas och Europas »feminism», ett bevis för hur
långt man flerestädes ännu är efter utvecklingen i
England, där vi visserligen ha kvar en grupp högljudda
och dogmatiska kvinnosakskvinnor, men där nästan
alla de yngre tagit en helt annan riktning. De vilja
visserligen alla rättigheter för kvinnan, men de inse
att hennes bruk af sina rättigheter måste bestämmas
äfven af biologiska och sociologiska synpunkter; att
vikten af hennes funktioner inom familjen och staten
bero, icke af hennes likheter utan af hennes olikheter
med mannen, och att kvinnofrågan står i oupplösligt
samband med den sociala frågan. Vi alla, som
verkligen sökt skaffa oss insikter i dessa ämnen, funno det
mycket komiskt när -- under kongressdebatten i
skyddslagstiftningsfrågan -- alla dessa damer, som annars inte
ens snuddade vid den industriella sektionen, kommo in
för att applådera dem som, ur den gamla
kvinnosakssynpunkten, talade mot denna lagstiftning såsom ett
intrång i kvinnans mänskliga rättigheter! Dessa damer
applåderade satser om hvilkas verkningar de absolut
intet visste!»

En ny bekräftelse på en gammal erfarenhet, att
icke endast röstsiffror utan äfven applåder böra vägas
innan de räknas! Jag har genom nämnandet af några
namn och verksamhetsområden visat att icke endast
de mest omfattande studierna och erfarenheterna finnas
på deras sida, hvilka förorda skyddslagstiftningen, utan
att äfven dessa kvinnors verksamhet alldeles utesluter
möjligheten att anse dem som »reaktionärer» i fråga om
kvinnans arbete i det offentliga lifvet! Och lika litet kan
betydelsen af deras enstämmighet i fråga om
skyddslagstiftningen förringas genom antagandet att alla äro
socialister! De äro visserligen alla eniga om behofvet
af stora omdaningar i de nuvarande
samhällsförhållandena, men sinsemellan mycket afvikande i sina åsikter
om såväl medel som om slutmål för dessa omdaningar.I förbigående vill jag nämna, att i England -- som öfverallt --
inom det socialdemokratiska partiet diskussionen om kvinnans rättigheter
är slutförd. Där finnes ingen man, som bestrider dem och såväl inom
den evolutionära och kollektivistiska Fabian Society, som inom det
socialistiska Independent Labour party och det än mer radikale Social
democratic party äro kvinnor lifligt verksamma. Deras manliga
partikamrater främja deras inval i local-bodies, såsom inspektörer af
workhouses, af arbetslokaler o. d. Organisationen bland de kroppsarbetande
kvinnorna är svag i södra England, och i London försvåra de oerhörda
afstånden all samverkan. Det är därför i norra England och i Glasgow
som Women's Trade Union League och Women's Co-operative Guild
äro mest betydelsefulla. Af de i England organiserade kvinnorna
tillhöra 91 procent de textila industrierna. I London verkar flickklubbarnes
Industrial accociation genom föreläsningar i sociala ämnen och af de
Women's Settlements af hvilka flera finnas i London har ett -- det
i Camden Town -- ägnat sitt väsentliga intresse åt de sociala frågorna,
medan de öfriga äro företrädesvis filantropiska.

De kvinnor, som jag hörde förorda
skyddslagstiftningen, menade att genom motståndet mot denna bevisa sig
kvinnosakskvinnorna såsom konservativa, ett halft sekel
efterblifna, efter som de ännu kalla det »frihet» att
kunna arbeta hvar som helst för hvad lön som helst,
medan endast en människovärdig tillvaro bör kallas
frihet! Produktionen af värden för det hela har dessutom
många andra former än de yttre arbetsresultat med hvilka
kvinnosakskvinnorna enbart räkna, och det främsta af
alla värden för samhället är frambringandet af ett släkte
med friska kroppar och själar. Men kvinnosakens
dogmatici, under sitt ordande om abstrakta rättigheter och
sin ifver att öppna arbetsområden för kvinnan, behandla
de djupaste nationella frågor som obetydligheter och
kvinnans naturbestämda funktioner som oväsentligheter,
medan tvärtom det just är på betydelsen af dessa
funktioner, kvinnan framför allt kan stöda sina kraf på
frihet och rätt jämsides ined mannen!

Dessa engelska kvinnor, hvilkas ord jag här anför,
vilja i samma grad som någonsin kvinnosakens äldre
förkämpar, främja kvinnornas ekonomiska oberoende,
arbetsduglighet och medborgerliga ansvarskänsla, men
genom andra medel. I enlighet med den nyare
nationalekonomiens grundsatser, inse de att talet om den
personliga friheten -- i fråga om arbetstider och dylikt --
erhållit sin mördande kritik i de släkten af degenererad
mänsklighet, hvilka blifvit den så kallade frihetens följd.
I hvarje fall, som rör kapital och arbete, inträda helt
nya serier af orsaker och verkningar. I fråga om
öfverklassens kvinnor, där gällde det verkligen att afskaffa
förbud och erhålla frihet till arbete. Men när
öfverklasskvinnan sedan öfverför denna erfarenhet till
kroppsarbeterskans sfär, då glömmer hon att det finnes en
sådan olikhet mellan arbetsgifvarens och arbetstagarens
villkor, att det »fria aftalet» faktiskt kommer att betyda:
det lägsta existensminimum för arbetaren och möjligheten
för arbetsgifvaren att därunder utpressa den största
summa af arbete. Det har varit på två vägar,
sammanslutningens och lagstiftningens som arbetarens villkor
blifvit höjda och det har visat sig att, medan
fackföreningarna bäst lyckas lösa frågan om lönernas bestämmande,
är det däremot lagstiftningen, som lättast fastställer
arbetstiderna, arbetsskyddets och de sanitära
förhållandena, liksom man äfven af lagstiftningen bör hoppas
bestämmandet af en minimilön, under hvilken ingen
man eller kvinna får användas. Det kommer att dröja

länge innan männen erhållit allt det skydd, de hafva
rätt att kräfva, men det vore mycket kortsynt att
af detta skäl neka mottaga det skydd kvinnorna
redan nu kunna erhålla, i synnerhet som det visat sig
att lagstiftningen för kvinnan stundom ledt till bättre
arbetsvillkor äfven för männen! Det är lika rättvist
att man vid lagstiftningen tar hänsyn till de fall, där
könet innebär en ökad yrkesfara, som att lagen, då
det gäller männen ensamma, tar hänsyn till 
lefnadsåldern och till yrket vid bestämmelser om skydd. Det
är det relativt större behofvet af skydd, som framkallat
lagar för kvinnan i ena fallet, liksom i andra fall
för ynglingen framför den vuxne mannen och för
männen i det ena yrket framför männen i det andra.
Det är faktiskt bevisadt att kvinnan ej endast i vissa
yrken är utsatt för samma slags faror som männen,
utan äfven att hennes kön mångfaldigar dessa faror
för henne själf och det kommande släktet. Faderns
urartning visar sina sorgliga följder på barnen liksom
moderns gör det. Men vissa kemiska arbetsprocesser,
vissa arbetsställningar kunna helt och hållet tillintetgöra
moderskapet eller ohjälpligt skada barnen, liksom saknaden
af modersvården oerhördt ökar dödligheten i späd ålder.
Medan dessa fakta göra kvinnoarbetet till en mycket
allvarlig fara för befolkningens tillstånd, innebär
därjämte den med nödvändighet mer intermittenta
karakteren af kvinnoarbetet stora nationalekonomiska
svårigheter för organisationen af detta arbete. Därvid
medverkar framför allt det faktum att många kvinnor
endast söka en supplementär arbetsförtjänst -- medan
far eller man är den egentliga familjeförsörjaren -- och
det är dessa kvinnor, som framför allt nedtrycka de
kvinnliga lönerna. Ur nationalekonomisk synpunkt är det
en misshushållning, att den ena generationen efter den
andra kommer in i produktionen med den försvagade
arbetskraft, till hvilken moderns utearbete medelbart
eller omedelbart är den största orsaken, och dessutom
bör man minnas att hvad moderns utearbete inbringar,
uppväger, ofta ej de, genom detta utarbete fördyrade,
hushållskostnaderna. Det har därför börjat bli klart
för de mer utvecklade arbetarna: att det ej blott är
lyckligast, utan mest ekonomiskt att behålla hustrurna
hemma. När man till exempel inom
bomullsindustrien kan peka på ett nedgående af det kvinnliga
arbetarantalet, så beror detta väsentligen därpå: att männen nu
hafva så goda löner, att de ha råd att behålla hustrurna
i hemmen. Man kan däremot från åtskilliga andra yrken
visa huru kvinnornas inträde där nödgat både man och
hustru att arbeta utomhus, för att uppnå den lön mannen
ensam hade kunnat förtjäna! De kvinnor däremot, som
alltjämt arbeta inom bomullsindustrien, bevisa betydelsen
af skyddslagarna. När dessa beredde kvinnorna i
Lancashire bättre arbetsvillkor, hälsosammare arbetslokaler,
kortare arbetstid, då först började dessa kvinnors
utveckling! Då sammanslöto de sig till co-operativa- och
fackföreningar m. m. Ty människan måste äga en viss
fysisk kraftsumma, en viss andlig energi till
öfverlopps för att börja förbättra sina villkor och denna
kraftsumma erhålles först genom skyddslagar. Nu stå
ofvannämnda kvinnor bland alla Englands
kroppsarbeterskor högst i ekonomiskt oberoende, i personlig
själfkänsla, i allmän intelligens, liksom i yrkesskicklighet
och i organisationsförmåga. Men de hade aldrig nått
därhän, utan lagstadgad arbetstid och skydd mot
öfverarbete, mot yrkesfaror, mot vissa osunda arbetsvillkor.
Vid hvarje steg framåt på yrkeslagstiftningens väg,
har man spått yrkets eller de skyddades undergång.
Men vare sig skyddet gällt män eller kvinnor, har man
snart funnit dess goda verkningar för det stora hela. Och
det är dessa erfarenheter, som gjort att nästan hvarje
existerande organisation för kroppsarbetande kvinnor i
England -- fackföreningarna, Women's Co-operative
Guild, de olika Labour leagues -- förklarat sig för
skyddslagarna; af 31 fackföreningar ha endast två
svarat: att de anse skyddslagarna tendera att minska
kvinnans arbetsutsikter, alla de andra önska mer
»regulation», ej mindre! Hvad arbetstäflan mellan
männen och kvinnorna angår, anser särskildt mrs Webb
att denna mycket mer äger rum inom medelklassens
yrken än inom kroppsarbetets, där män och kvinnor
dels ha olika yrken, dels olika områden inom samma
yrke. När en ändring af proportionen mellan manliga
och kvinnliga arbetare äger rum inom ett yrke, beror
detta oftast på ändrade arbetsmetoder. Det är ej
männen utan de nya maskinerna, som äro farligast för
kvinnorna liksom för männen, såvida man ej bör säga,
att kvinnorna äro kvinnans största yrkesfara, då det
faktiskt är deras saknad af yrkesskicklighet eller deras
låga standard of life eller deras »amatör-arbete», som
nedpressar kvinnolönerna. Det är inom de lättare
yrkena eller ett yrkes lättare delar, som arbetskraften
lättast är ersatt. Genom att underbjuda sitt arbete
kunna kvinnorna där tränga undan männen, liksom
stundom barnen trängt undan kvinnorna. Endast genom
att höja kvinnornas arbetsskicklighet och deras
lifsanspråk, samt genom att främja deras organisation
skall man inom alla yrken nå hvad
Lancashire-väfverskorna nått: samma lön för samma arbete som männen.
Dåliga arbetsvillkor skapa dåligt arbete, dåligt arbete ger

dåliga löner, dåliga löner försämra hälsan och försvagad
hälsa gör arbetet än sämre -- detta är den kretsgång
ur hvilken man kominer endast genom
lagstiftningen, så visst som det icke är en slump att man finner
de bästa lönerna inom de mest lagstadgade yrkena!
Ty de arbetsvillkor, som tillåta hvila, ge också ett
bättre arbetsresultat och följaktligen en högre lön. Men
äfven om det skulle visa sig -- hvilket faktiskt är
fallet -- att skyddslagarna utestängt en del kvinnor
från vissa arbeten, så bevisar detta icke, att man genom
att motarbeta lagskyddet bör behålla 3--4 millioner
arbeterskor på en lägre nivå, emedan några hundra
eller ens tusen kunna bli hindrade från ett visst yrke!
Och det bevisar än mindre att utestängandet på längden
blir till skada vare sig för de utestängde eller för det hela.
1898 års engelska lag mot kvinnors användande vid
tillverkningen af blyhvitt är i detta fall ett exempel.
Där användas nu män i stället för kvinnor, men
männen ha -- fria från den kvinnliga konkurrensen -- på
grund af det farliga arbetet, betingat sig dubbelt högre
lön än kvinnornas var och dessutom är männens kraf
på mindre farliga produktions-metoder redan så starkt,
att det helt visst kommer att leda till upptäckandet af
sådana metoder. Således: medan kvinnorna förut i detta
yrke förstörde sig själfva och förlorade moderslyckan, för
att på en svältlön försörja sig och de arbetslösa
männen, ha nu männen möjligheten att försörja familjen
och kvinnorna att bli skonade! I de yrken, där
kvinnorna däremot fortfara att arbeta efter skyddslagens
införande, höjes, med de ökade krafven på dugligt
arbete, äfven kvinnans arbetsnivå. Amatörarbetet uteslutes
och kvinnan måste välja mellan att antingen helt sköta
hemmet eller att i fabriken arbeta uthålligt och väl
liksom männen. Därtill kommer att de lagstadgade
arbetstiderna och arbetsvillkoren främja storproduktionen
genom att höja arbetarens nivå, och med
storproduktionen ökas kvinnornas möjlighet till arbetsförtjänst. Där
förr några hundra kvinnor inom en hemindustri
handtlangade åt män och fäder, finna nu många tusen inom
samma yrke sitt bröd. Hvad som borde göra alla
klarseende för betydelsen af skyddslagstiftningen är att alla
»sweaters» fanatiskt motarbeta densamma. De
kvinnosakskvinnor, hvilka äfven motarbeta skyddslagarna,
uppehålla således omedvetet sweating-systemet, liksom de
göra detsamma när de köpa de, genom detta system
producerade, billiga varorna. Och hvad man framför
allt icke får glömma är det betydelsefulla faktum: att
antalet kvinnliga arbetare i öfverväldigande proportion
aftagit just inom de af lagen alldeles icke
reglementerade yrkena: hustjänarinnans och jordbruksarbeterskans,
liksom att det är inom de af lagen ej skyddade yrkena,
som kvinnorna nu arbeta tyngst för de uslaste lönerna:
till exempel stå 14--16 timmar vid strykbrädet eller
boddisken, sitta vid symaskinen eller på restauranten
in i småtimmarna! Det är likaledes det af lagen ännu
ej reglementerade hemarbetet, som nu sker under de
mest osunda villkor.

Men, invända i England som öfverallt motståndare
till skyddet, detta hindrar icke att de skyddade nu ofta
bli arbetslösa. Och det är nödvändigare att kunna
skaffa mat åt de barn, man verkligen har, än en bättre
hälsa åt dem man möjligen kan få! Den fattiga änkan
och den ogifta arbeterskan -- som förbjudas grufarbete
eller, genom förbud mot nattarbete, utestängas från
vissa yrken; eller bli arbetslösa, emedan arbetsgifvaren
ej vill bruka kvinnan, då han ej af henne får begära
nattarbete, öfvertid eller arbete några veckor efter
barnsbörd -- dessa bli skyddlagstiftningens offer.
Skyddslagarna ha redan i åtskilliga land framkallat konflikter,
till exempel vid socker- och pappersfabrikationen, vid
mejerier, tryckerier och tvättinrättningar, liksom vid
fiskrensandet, mineralvattenfabrikationen och andra så
kallade »säsongyrken».

Skyddslagstiftningens anhängare svara på allt detta:
att i de flesta fall de olyckliga följderna kunde undgås
genom en bättre organisation af kvinnorna sinsemellan
och en bättre organisation af arbetssätten. Om
kvinnorna t. ex. enas om en viss lön för en viss arbetstid
blir följden att två arbetslag växla vid de säsongyrken,
där ett nu arbetar två, tre dagar i sträck med knappt
ett par timmars sömn; att de fina damerna lärde sig
beställa sina klädningar i tid, liksom det tidiga
stängandet af bodarna börjat lära dem göra sina uppköp i
tid. Om kvinnorna bistodo hvarandra i att ordna
kooperativa företag -- sådana som t ex. Maison Espérance
i London -- då skulle nya lämpliga förvärfsmöjligheter
kunna beredas, där olämpliga sådana blefve afskurna
o. s. v. Men skyddslagstiftningens engelska främjare
medgifva villigt att under öfvergångsskedet vissa
enskilda nödgas bli lidande.

*

Och är icke just detta det dyraste pris
mänskligheten har att gifva för hvarje steg framåt: att intet
sådant steg tages utan att några därvid blifva
nedtrampade?

Men ingen, som med eftertanke läst ofvanstående
sammanfattning af de skäl, dem de engelska 
kvinnorna anföra till stöd för det reglementerade
kvinnoarbetet, torde kunna neka att det säkra framsteget i
detta fall blir så stort, att de möjliga offren måste
bringas.

*

I Tyskland har tillströmningen af gifta kvinnor
inom de industriella arbetsområdena föranledt riksdagen
att ordna en enquête rörande detta arbete. Af
redogörelsen för denna enquête framgår, att de gifta
arbeterskornas antal är i snabb tillväxt. En framstående
yrkesinspektör, doktor Wörishofer, framhåller att orsaken
i främsta rummet är otillräckligheten af mannens
arbetsförtjänst; i andra rummet de ändrade
produktionsförhållanden, som föranledt att husmodern ej längre genom
hemflit skaffar familjen förnödenheter, hvilka kunna
köpas billigare som fabriksvaror, medan hon i stället
måste se sig om efter en arbetsförtjänst, som ger
henne penningar att köpa dessa billigare varor.

Att mannens arbetsförtjänst visar sig otillräcklig,
detta, menar samma auktoritet, beror åter i en del fall
på att barnantalet är för stort, men framför allt på
att arbetslönerna nedtryckas genom öfverflödet på billigt
kvinnoarbete! I de industrier, där män uteslutande eller
till största delen användas, hafva de en arbetsförtjänst,
hvilken i regeln är tillräcklig för familjens uppehälle,
medan lönerna äro lägre i de industrier, där äfven
kvinnor användas! Och det är med blicken fäst på de
faror, hvilka särskildt de gifta kvinnornas arbete
medför -- faror, såväl från familjens som från
nationalekonomisk synpunkt -- som doktor Wörishofer föreslår
att lagligt begränsa den vuxna kvinnans arbetstid till
tio timmar. Naturligtvis skall detta förslag från 
kvinnosakskvinnorna i Tyskland framkalla starka angrepp,
liksom dessa äfven i Frankrike med stor energi bekämpa
skyddslagstiftningen.

Vid den i september i Paris hållna Congrès
International de la condition et des droits des femmes har
man sålunda nästan enhälligt uttalat den önskan, att
alla undantagslagar, som reglera kvinnans arbete, måtte
afskaffas, men att däremot kvinnor och män skola erhålla
alldeles samma skydd i fråga om arbetstid -- hvilken
man önskade fastställd till åtta timmar -- liksom i fråga
om nattarbete, öfverarbete, hygieniska åtgärder inom
hälsofarliga yrken, en hel hvilodag i veckan samt rätten
att, som biträden i bodar och dylikt, intaga en sittplats
mellan de tider kunderna betjänas. En sådan lag är,
för kvinnorna, redan antagen af deputeradekammaren
och man hoppas äfven på senatens bifall.

Hvarje tänkande människa önskar själfklart att de
nämnda krafven skola uppfyllas för mannens del lika
väl som för kvinnans. Men eftersom det kommer att
dröja mycket länge innan de bli uppfyllda för männens
vidkommande; eftersom de fysiologiska olikheterna
mellan man och kvinna göra öfveransträngningen och vissa
yrken farligare för kvinnan och därigenom för släktet;
eftersom, slutligen, det i några fall visat sig att
skyddslagar för kvinnan påskyndat erhållandet af sådana äfven
för mannen, är det i hög grad korttänkt att
motarbeta det skydd kvinnorna, på grund af sitt kön, redan
nu kunna erhålla. Ifall tillståndet bland de två och
en half millioner kvinnliga arbeterskor, hvilka lära
finnas i Frankrike, genom verksamma skyddslagar
förbättras, då skulle detta åtminstone medelbart gagna
äfven de tre och en half millionerna manliga arbetare,
medan det är till gagn för ingendera parten att 
kvinnorna, ur konkurrensens synpunkt, nu motarbeta
skyddslagarna tills dessa kunna erhållas lika för båda könen.
Vid kongressen uttryckte många hoppet om ett samhälle,
där alla skulle äga hygieniska arbetsvillkor; ingen af
nöden inpressas i för sina krafter och fallenheter
olämpliga arbeten; alla hafva en så kort arbetstid för det
allmänna, att de funne riklig tid för sina enskilda
plikter och glädjeämnen. Men under dessa förhoppningar
har man ej rätt att förbise den hjälp, som kan vinnas
för de svåraste bland de nuvarande missförhållandena.
I Frankrike som i Tyskland är emellertid kvinnofrågan
så ny, att man där ej kan vänta den klarblick och
allsidighet i sociala frågors bedömande, som jag ofvan
framvisat hos de, i dessa fall ledande, engelska kvinnorna.
Den franska kongressen var emellertid betydelsefull
genom att med fransk klarhet och precision formulera
mycket radikala kraf på kvinnans fulla likställighet
med mannen inom familjen, inom undervisningen, inom
arbetet. Bland de önskningar kongressen i senare fallet
uttalade -- och i hvilka jag fullt instämde -- voro
sålunda: lika lön för lika arbete; kvinnliga yrkesinspektörer,
valda af de kvinnliga fackföreningarna; en kraftig
verksamhet för bildande af dylika föreningar samt
utsträckandet af skyddslagarna rörande hygien och hvila äfven
till hustjänare. Dessutom antog kongressen som önskemål: 
att den blifvande modern skulle erhålla fjorton
dagars hvila innan den antagliga tidpunkten för hennes
nedkomst, liksom fyra veckor efter densamma; under
denna hvilotid af staten tilldelas minst två francs om
dagen, och dessutom att den utblottade modern, under
en månad efter nedkomsten, med sitt barn obligatoriskt
skulle vistas i ett kostnadsfritt skyddshem, där hon
själf och barnet kunde erhålla nödig vård.

*

Kongressen – hvilken jag som utanförstående
delvis åhörde – leddes af en ordförande och en
sekreterare, hvilka båda visade sig äga takt, lugn och
verklig parlamentarisk förmåga; de talarinnor, som
inledde de olika frågorna, gjorde det på ett
stundom utmärkt sätt. Men kongressens hållning i det
hela gaf intet praktiskt bevis på kvinnornas
försäkringar: att humanitetens och rättvisans seger är viss,
när de blott blifva likställda med männen i de
offentliga värfven! Genom ett bullersamt undertryckande af
misshagliga meningar, liksom genom ett hetsigt
försvar af andra, väckte kongressen tvärtom endast
minnet af den manliga parlamentarismens olater, men
inga förhoppningar att kvinnorna tillsvidare bli
männen öfverlägsna på det politiska lifvets område.

Det är heller icke af kongressprestationer, jag
när min optimism i detta fall, utan af andra tidens
tecken. T. ex. kvinnotidningen La Fronde och dess
modiga, energiska uppträdande – först af alla – till
Dreyfus försvar, eller det i London i juni hållna
massmötet, där flera tusen kvinnor ur alla samhällsklasser
afgåfvo en i hög grad värdig meningsyttring mot det
sydafrikanska kriget och den, då ännu blott
ifrågasatta, annekteringen. När kvinnor uppträda i en
mänsklighetens gemensamma fråga visa de sålunda redan
tecken till en ny och högre humanitet, medan de, då
de uppträda som förfäktare af sina egna rättigheter,
ännu ofta te sig i hög grad inhumana.


Som en yttring af denna inhumanitet betraktar
jag kvinnosakskvinnornas uppfattning af den
mänskligbetens lifsfråga, som jag här, från egna synpunkter
och genom erfarenheten i olika land, sökt belysa.
Äfven hos oss måste nämligen snart problemet om
mödrarnas skydd betraktas som ett af de brännande
i det århundrade, som blir barnets. Och det är
därför jag här vidlyftigt uppehållit mig vid densamma
i hopp att lämna några bidrag till bildandet af en
allmänmening i denna fråga.

*




Bilaga.Se denna del: sid. 14.



Västerlandet har småningom upphäft den
österländska äktenskapslagstiftning, hvilken Moses gjort
gällande -- medan andra österländska lagstiftares, till
exempel Manus och Muhammeds, stränga bestämmelser
ännu till stor del efterlefvas, liksom äfven i Kina
motsvarande bud äga förbindande makt. Då och då
har känslan af ärftlighetens betydelse framskymtat hos
några västerländska författare, till exempel Tomas
Morus, hvilken gör samma yrkande som Plato om
en kroppslig uppvisning före äktenskapets ingående.
Men det är först under 1800-talet frågan om
barnens rätt i alla afseenden börjat ådraga sig
uppmärksamhet. Och liksom det var Robert Owen, hvilken å
barnens vägnar i ett fall väckte det allmänna
rättsmedvetandet, genom sina 1815 började undersökningar
-- hvilka visade att barn under åtta år, eggade af
läderpiskors rapp, arbetade 15-16 timmar, med den
följd att en fjärdedel eller femtedel slutade som
krymplingar -- var det en annan engelsman, Malthus, hvilken
genom sin redan 1798 utgifna Essay on the principle

of population, drog samhällets uppmärksamhet till
de sakförhållanden, hvilka föranledt honom att skrifva
sitt arbete, nämligen den af öfverbefolkning vållade
bristen på lifsmedel och den därigenom vållade
svårigheten att ingå äktenskap, hvilket åter föranledde
dels en stor barndödlighet, dels barnamord. Redan
Malthus insåg urvalets betydelse och faran af
släktets degeneration. Och det var med godt samvetslugn
han trotsade den storm han väckte. Själf en i sitt
enskilda lif lika otadelig och ömsint personlighet som
teoriens vetenskaplige målsman i vårt eget land, fick
Malthus som denne, som alla andra omdanare af
sedlighetsbegreppen, uppbära oförsynta anklagelser för
ondska och osedlighet. Detsamma mötte den kvinna,
hvilken -- i en af sina Illustrations of political
economy -- talade för Malthus' åsikter. När Harriet
Martineau skref sin novell i ämnet var hon fullt
medveten om hvad hon utsatte sig för. Men denna
sällsynta kvinna, som själf dog ogift och barnlös,
var så tidigt genomträngd af känslan för barnets
helighet att hon, endast nioårig, vid en liten systers
födelse föll på knä och brinnande tackade Gud som
bevisat henne den nåden att från första början få
bevittna det stora undret af en människovarelses
utveckling! Hon framhöll i ofvannämnda arbete plikten
af en frivillig inskränkning i folkökningen, emedan
hon led vid tanken på det öde, som drabbar barnen,
då dessas antal icke står i rimligt förhållande till
föräldrarnas möjlighet att nnderhalla och uppfostra
dem. Denna del af frågan om barnets rätt har i alla
land framkallat skrifter och motskrifter, och då den
hos oss, i Knut Wicksell, funnit sin vetenskapliga
målsman, inskränker jag mig här att i största korthet
antyda diskussionen rörande andra sidor af samma
rättsfråga.

I Francis Galtons ryktbara arbete Hereditary
Genius är nästan allt, som numera yrkas ur
rasförädlingens synpunkt, redan uttaladtHvarje bok i dessa ämnen anför alltid Galton i främsta rummet,
t. ex. Arvelighed og moral af Karl Grjellerup, för att nämna det arbete,
som bland svenska läsare torde vara mest bekant.. Galton, hvilken
redan på 1870-talet började motsäga Darwins åsikt
att förvärfvade egenskaper gå i arf, har sedan i detta
afseende erhållit en medkämpe i tysken Weismann,
hvilken åter blifvit bekämpad af bland andra den
engelske darwinisten Romanes, författare till Mental
evolution in animals, Mentat Evolution in man m. m.
Emedan Galton icke tror på förvärfvade egenskapers
ärftlighet, blir för honom urvalet af den allra största
betydelse. Och det är ej endast i det nyssnämnda,
grundläggande verket utan äfven i Inquieries into
human faculty and its developement, i Life History Album,
Record of family faculties samt Natural Inheritance
han framhållit sina synpunkter.

Galton, som af ett grekiskt ord danat ett namn
för vetenskapen om rasens förädling, eugenics,
bevisar att den civiliserade människan nu står mycket
lägre i omtanke om rasens förädling än vildarna, för
att icke tala om Sparta, där de svaga, de allt för unga,
de allt för gamla icke tillätos att gifta sig och där
den nationella stoltheten öfver en ren ras, en
blomstrande kraft voro så stora, att de enskilda funno sig
i de offer detta mål kräfde. Galton -- liksom
Darwin, Spencer, A. R. Wallace m. fl. -- framhåller att
det naturliga urvalets lag, som inom den öfriga
naturen tryggat the survival of the fittest icke längre gäller
inom det mänskliga samfundet, där ekonomiska
bevekelsegrunder leda till oriktiga giftermål, dem
rikedomen möjliggör, medan fattigdomen hindrar de
riktiga giftermålen, och där dessutom sympatiens
utveckling uppträdt som ett, det naturliga urvalet störande,
moment. Den erotiska sympatien väljer nämligen
enligt motiv, som visserligen afse de enskildes lycka,
men därför icke trygga rasens förädling. Och medan
en annan författare, W. R. Greg -- som behandlat
frågan i Enigmas of Life -- hoppas på ett frivilligt
afstående från äktenskapet, när detta antages skola
lämna en dålig afkomma, påyrkar Galton däremot
mycket stränga åtgärder för att hindra de dåliga
människoexemplaren att fortplanta sina laster eller
sjukdomar, sin andliga eller fysiska svaghet,

Å andra sidan förordar han att med alla medel
främja sådana äktenskap, där stamträden å båda sidor
visa den största möjlighet för en ypperlig afkomma.
Ty för honom, som senare för Nietzsche, är släktets
mål frambringandet af starka och geniala
personligheter.

Galton betonar att den civiliserade människan
genom sin medkänsla för svaga och lifsodugliga
individer bidragit att främja dessas fortvaro, medan detta
i sin ordning minskar de lifsdugligas tillfällen att
fortplanta släktet. Äfven Wallace framhåller vid olika
tillfällen att människorna i fråga om dessa ämnen
måste bli hårdare, ifall icke släktet skall försämras;
att de moraliska, sociala och sympatiska faktorer,
hvilka inom mänskligheten motverkat lagen om the
survival of the fittest och tillåtit de lägst stående att
mest föröka sig, måste utbytas mot nya synpunkter
på vissa moraliska och sociala frågor, hvarigenom
den naturliga lagen skall komma att understödas
af altruismen i stället för att som nu motverkas af
denna känsla.

Det ligger en stor sanning i den tanke af Spencer,
som någon just i detta sammanhang anfört: »Vi se
frön till många ting, hvilka framdeles komma att
utveckla sig på sätt, som ingen nu anar samt verka
djupa omvandlingar af samhället och dess medlemmar,
omvandlingar hvilka äro hopplösa som omedelbara
resultat men vissa som slutliga följder». Sträfvan att
finna de naturliga lagar, af hvilka rasens höjande
eller sänkande beror, är ett af dessa frön. Men om
den vetenskapliga forskningen på detta område gäller
äfven ett annat, af vetenskapen oftast förbisedt ord
af samme tänkare: »Till ifvern att upptäcka
sanningen måste komma ifvern att bruka den för
mänsklighetens lycka!» Det blir emellertid först när
vetenskapen verkligen nått enighet i vissa slutsatser, som man
kan vänta att mänskligheten på allvar börjar sin 
själfsofring. Men då skall den helt visst också äga rum.
När man till exempel i Mc Lennan's Primitive Marriage
eller Westermarcks The human Marriage finner hvilka
äktenskapliga restriktioner de vilda folken, ofta endast
på grund af vidskepliga fördomar, med religiös lydnad
underkastat sig, då borde det icke vara för mycken
optimism i hoppet att kulturmänniskorna en gång
skola böja sig för vetenskapligt bevisade satser?

Wallace förordar icke så absoluta åtgärder som
Galton för att hindra de underhaltigas eller främja
öfvermänniskornas äktenskap. Han inser att
problemet är oändligt inveckladt. Det är så bland annat
därför att den personliga erotiken är
utomordentligt väsentlig just ur rasförädlingens synpunkt. Om
människorna kunde bli bred like cattle torde detta ej
komma att framkalla öfvermänniskor! Medeltidens
människoras sjönk, säger Galton, emedan de bästa
flydde till klostren och de sämre fortplantade sig.
Men om Galtons stränga kraf på hvarje stamträd
måste uppfyllas innan ett äktenskap blefve tillåtet,
då skulle ej blott äktenskapet förlora sitt djupaste
innehåll utan äfven rasen sitt ädlaste arf!

Men äfven med en stark begränsning af Galtons
satser och en vis inskränkning i hans kraf, har
vetenskapen redan bekräftat så många af de förra att
man i det hela måste medgifva vikten af de senare.
Man vet sålunda att arfvet ofta tar en annan gestalt
hos barnen än hos föräldrarna; att till exempel af
300 idioter 145 hade haft drinkare till föräldrar och
att fallandesoten ofta framkallas af samma anledning.
Man vet att skenbart friska individer drabbas af hvad
Darwin kallat arf i motsvarande lefnadsålder, d. v. s.
angripes af en sjukdom vid samma ålder som föräldrarna, 
angripits af densamma o. s. v. Å andra
sidan finnas lyckliga erfarenheter af huru individer
med viljekraft kunna motarbeta vissa farliga arf. Och
hvad som äfven och med all rätt framhålles under
diskussionen i ämnet är möjligheten att den ena
partens sjukliga anlag hos barnen kunna neutraliseras
genom den andra partens hälsa. Men såväl detta som
många andra moment äro, såsom jag ofvan framhållit,
ännu långt ifrån utredda.

Maudsley, som bland annat skrifvit ett arbete om
The Physiology and Pathology of MindEtt af de mest kända äldre arbeten i detta ämne är Prosper
Lucas: Traité philos. et physiol. de l'héridité naturelle (Paris 1850). har
särskildt belyst frågan om sinnessjukdomars ärftlighet,
ehuru äfven i detta fall föräldrarnas nervösa och
psykiska sjukdomar ofta ändra karaktär hos barnen.
Äfven han yrkar på läkarcertifikat före ingåendet
af äktenskapet, liksom framträdandet af 

sinnessjukdom under äktenskapet som laglig orsak till
skilsmässa. Och han hoppas att en »ren» stamtafla, i en ny
mening af ordet, skall bli lika viktig för framtidens
äktenskap som för adelns i forna dagar. En af
Maudsley's satser är så intressant, att den här bör
framhållas, nämligen att fäder, hvilka spänt hela sin energi
på förvärfvandet af rikedom, erhålla urartade barn,
ty nämnda nervspänning undergräfver systemet lika
ofelbart som alkohol eller opium! Skulle denna sats
bekräftas, då äger man ännu en synpunkt till de
många, hvilka visa huru lifsfientligt det nuvarande,
endast till makt och vinst syftande samhällslifvet
är och huru nödvändig den omdaning af tillvaron,
hvilken skall låta arbetet och produktionen tjäna ett
nytt ändamål: hvarje människas kraf att lefva helt,
allsidigt och människovärdigt och att kunna
efterlämna en afkomma, utrustad med alla möjligheter för
ett liknande lif. Kommer den dagen, då skall man
som en förfärande atavism på ett barns anlete
upptäcka det uttryck, en nutidskonstnär bevarat i bilden
af gossen som »blir millionär med tiden!»

*

Slutligen vill jag bland litteraturen i detta ämne
framhålla Nietzsches verk. Ehuru Nietzsche icke
omedelbart stöder sina tankar om öfvermänniskan på Darwins
teorier, äro dock de förra, såsom G. Brandes nyligen
påpekat, den stora konsekvens af darwinismen, hvilken
Darwin ej själf insåg. Hos ingen samtida har vissheten
varit starkare än hos Nietzsche, att människan, sådan
hon nu är, endast »är brygga», endast en öfvergång
mellan djuret och öfvermänniskan, och i samband
härmed ser Nietzsche människornas plikter i och för släktets
förädling lika allvarligt som Galton, ehuru han uttalar
sina satser med siar- och skaldeordens, icke med den
naturvetenskapliga bevisningens styrka.

Inom ett specielt område af den stora frågan har
jag, genom en af Darwins söner, professor G. Darwin i
Cambridge, erhållit meddelanden om de undersökningar,
han på 1870 talet började för utrönandet af verkan på
afkomman af syskonbarns giftermål. Han hade upptagit 
frågan om Beneficial restrictions to liberty of
marriage (Contemporary Review 1873) och framhöll
sedan i Journal of the Statistical Society 1875 sina egna
undersökningar som bevis på faran af blodsfränders
äktenskap. Han uppräknar flere arbeten, hvilka
behandlat samma fråga med samma slutsats, såsom
doktor Arthur Mitchell's On Blood relationship in Marriage;
Huth: The marriage of near Kins; af Mantegazza
(hvilken skrifvit flere andra arbeten om hithörande
ämnen), Studio sui Matrimoni Consanguinci; Chipault:
Étude sur les Mariages Consanguins samt flere
arbeten om idiotism och döfstumhet, som ställa dessa
företeelser i samband med consanguina äktenskap, hvilka
dessutom af åtskilliga andra författare anses leda till
ofruktsamhet och ökad dödlighet hos afkomman. När barnen
undgå följderna, visa de sig i stället hos barnbarnen.
Sedan 1870-talet har ännu mycket mera blifvit skrifvet
i ämnet, ehuru redan Mantegazza anför femtiosju
författare, som varnat för consanguina äktenskap och
endast femton, som ansett dem oskadliga.

Med afseende å de brottsliga anlagens ärftlighet 
äro Lombrosos, Tarde's, Krafft Ebings m. fl. arbeten så
kända att jag här endast behöfver påminna om
desamma samt nämna ett par nyare arbeten: L'âme
criminelle af M. Fleury samt Déterminisme et
Responsabilité af A. Hamon.

Trots mina försök att hos sakkunniga erhålla
noggranna upplysningar om den nyare litteraturen i eugenics
har jag i detta afseende endast lyckats få anvisning på
följande arbeten: På engelska: S A. K. Strahan: Marriage
and disease; H. Orr: A theory of developement and
heredity samt Darwinism and Raceprogress, en populär
afhandling af professor J. B. Haycraft, öfversatt på
tyska under titeln Natürliche Auslese und
Rassenverbesserung (Leipzig 1895).

På franska finnas framför allt Th. Ribot's arbeten
om L'Hérédité, ses consequences étiques et sociales och
L'Hérédité psychologique;Den senare är nyss utkommen i svensk öfversättning under titeln
Själsegenskapernas ärftlighet. Magnan et Legrais: Les
dégénerés; och helt nyligen har man -- jag tror i franska
läkarsällskapet -- refererat en studie af Cazalis öfver
medlen att förebygga degeneration, i hvilket syfte äfven
ett af medicinska auktoriteter gilladt förslag blifvit
framlagdt i senaten. Dessutom flere större eller mindre arbeten
såsom Dr E. Lairent: Mariages consanguins et
dégénérescences; dr Dallemagne: Dégénérés et déséquilibrés; 
M. Legrain: Dégénérescence sociale et alcoolisme, och af samme
författare Hygiéne et prophylaxie samt Hérédité et
alcoolisme; Paul Robin: Dégénération de l'espèce humaine,
causes et remèdes; P. Vallet: La Vie et l'hérédité; Fêré:
La famille névropathique: Le Dantec: Evolution
individuelle et hérédité; P. Max Simon: Hérédité morale et
dissemblance physique; Paul Sollier: Du rôle de l'hérédité
dans l'alcoolisme; F. Battesti: Le mariage au point de
vue de l'hérédité:;/i> J. Fournet: De l'hérédité psychique ou
morale; J. Dejerine: L'Hérédité dans les maladies du
système nerveux.

På tyska behandla följande arbeten samma ämne:
Paul Berger: Die Sedeutungen von Krankheiten für die
Ehe; Buckman: Vererbungsgesetze und ihre Anwendung
auf den Menschen; E. Roth: Die Thatsachen der
Vererbung; R. Arndt: Artung und Entartung; W. Hirsch:
Genie und Entartung (samma ämne som Lombroso
behandlat i Genio e degenerazione); Krause: Statisticher
Beitrag zur Erblichkeitsfrage bei Geisteskrankheiten, och
i samma fråga märkes dansken F. Langes bok: Om
Arvelighedens Indflydelse i Sindssygdommene.

*

Den tyske sociologen Kurella, hvilken (i Zukunft
i midten af 1890-talet) yttrade sig i detta ämne, angrep
Ammons omstridda bok Die natürliche Auslese beim
Menschen (1893) och framhöll, att man alltid måste räkna
med såväl sociala som antropologiska moment, då man
ville motverka släktets urartande. Han betonade äfven,
att vare sig den Darwinska teorien -- om förvärfvade
egenskapers ärftlighet -- eller hans motståndares blir
den segrande -- d. v. s. teorien om en oföränderlig
»arfmassa», hvilken lämnas från föräldrarna till barnen,
så att bättre typer således endast skulle uppstå genom
den nya blandningen af faderns och moderns egenart
samt genom det naturliga urvalet under kampen för
tillvaron -- så måste man vara varsam innan man
börjar social-politiskt handla till följd af antropologiska
motiv. Han framhöll slutligen med fullt skäl, att det
material, man äger i arbeten af Spencer, Galton, Lombroso,
Ferd, Ribot, Letourneau, Havelock Ellis, J. B. Haycraft,
Colajanni, Sergi, Ritchie m. fl., måste systematiskt
bearbetas och sociologen äfven bli zoolog, antropolog och
psykolog innan man bör eller kan genomföra nya
kulturplaner för släktets höjande.

-

det flydda seklets oerhörda kulturutveckling ännu icke
lyckats gifva kampen för tillvaron ädlare former – de
hafva helt visst gifvit mycket olika svar på sin undran
öfver att så ännu är. Några nöja sig med att
öfverlägset förklara att, som det är, så måste det förblifva,
eftersom människonaturen förblir densamma; eftersom
hungern, alstringen och begäret efter mynt och makt
alltid komma att behärska världsförloppet. Andra åter
känna sig förvissade att om den lära, hvilken under
1900 år förgäfves sökt omdana detta förlopp, en gång
blefve en lefvande verklighet i människornas själar, då
skulle svärden omsmidas till plogbillar.

Jag åter är viss att allt blir annorlunda endast i
den mån människonaturen omvandlas, och att denna
omvandling kommer att ske, icke när hela
mänskligheten blir kristen, men när hela mänskligheten vaknar
till medvetande om »generationens helighet». Detta
medvetande kommer att göra det nya släktet, dess
tillblifvelse, dess vård, dess uppfostran till den
centrala samhällsuppgiften, den kring hvilken alla seder
och lagar, alla samhällsinrättningar ordna sig; den
synpunkt, ur hvilken alla andra frågor bedömas, alla
andra beslut fattas. Det är ännu endast i skoltal
och pedagogiska afhandlingar, man får veta att
ungdomens uppfostran är folkets högsta angelägenhet;
i verkligheten är det både inom hemmen, skolorna
och samhället helt andra värden som ställts i främsta
rummet.

Ty den nya synen på »generationens helighet»
erhåller mänskligheten icke förr än den på fullt allvar
lämnat den kristna lifsåskådningen och antagit den,
hvilken äfven föddes årtusenden tillbaka, men hvars
seger först det nyss slutade århundradet bevittnat.

Utvecklingstanken ger oss icke endast ljus öfver
att bakom oss liggande, under millioner år fortsatt
förlopp, hvars slutliga höjdpunkt är människan. Den
kastar äfven ljus på den väg, vi hafva att vandra: den
visar oss att vi fysiskt och psykiskt allt jämt äro
stadda i varande. I stället för att människan
betraktats som en, fysiskt och psykiskt, orubblig företeelse,
hvilken i sin art kan fullkomnas men ej omdanas,
vet man henne nu i stånd att förnyas; i stället för en
fallen människa ser man en ofullbordad, att
hvilken, genom otaliga modifikationer under en oändlig
tidrymd, kan varda ett nytt väsen. Nästan hvarje dag
bringar nya bud om hittills oanade möjligheter till
utvidgad fysisk eller psykisk makt, till närmare
växelverkan mellan inner- och yttervärlden, till sjukdomars
öfvervinnande, till lifvets och ungdomens förlängande,
till inträngande i den fysiska och psykiska
tillblifvelsens lagar. Man talar t. o. m. om att kunna
återkalla redan döda till lifvet – allt detta och mycket annat
visserligen ännu endast tillhörande hypotesernas
område, den psykiska och den fysiska forskningens
möjlighetsberäkningar. Men man ser dock ansatser redan

Rättelser:

Sid.11rad10nedifr.står:denna afkommas läs: deras afkommas
”15not”Jahrhundert läs: Jahrhunderts
”20rad14nedifr.”Den var läs: Öfverenskommelsen var
”25”8uppifr.”Men i andra läs: Men stundom
”35”10uppifr.”kan mor och far läs: kunna mor och far
”52”8nedifr.”äro de flesta tiggande krymplingar barnläs: ha de flesta tiggande krymplingar varit barn,
”83”13nedifr.”dess läs: dettas
”90”11uppifr.”ett exempel läs: ett par exempel
”92”1nedifr.”åla läs: tåla
”95”11nedifr.”hufvudvillkoret läs: villkoren
”97”1uppifr.”sträfva läs: sträfvar
”98står i sista stycket: Rörelsen för normalarbetsdagen, hvilken– läs: Rörelsen för normalarbetsdagen går nu –(medan dessa ord ett par rader längre ned uteslutas)
”105rad2uppifr.står:eller eller läs: eller
”109”14””kvinnor, hvilka efter läs: kvinnor efter
”120”9uppifr.”de missbruk läs: det missbruk
”139”3””die läs: der
”156”4nedifr.”arbetsskyddets läs: arbetsskyddet
”159”11uppifr.”regalation läs: regulation


*
 
