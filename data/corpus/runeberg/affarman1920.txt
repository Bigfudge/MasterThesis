<chapter name="AFFÄRS-
MANNENS
ÅRSBOK">
<h1>AFFÄRS-
MANNENS
ÅRSBOK</h1>
<h3>KJELLBERG</h3>
VICTOR PETTERSONS BOKINDUSTRI AB

<table b>
<td c><i>Filialer över hela landet.

MOTORER
TRANSFORMATORER
GENERATORER
APPARATER
ANLÄGGNINGAR</i>

<img></img>
</table>



<h3>AFFÄRSMANNENS
ÅRSBOK</h3>
<img 1></img>
<h3>1920</h3>



<h2>AFFÄRSMANNENS
ÅRSBOK</h2>
<img 1></img>
J.A.LINDBLADS FÖRLAG, UPPSALA

STOCKHOLM

<sp><i>1920</i></sp>

VICTOR PETTERSONS BOKINDUSTRIAKTIEBOLAG

<h3>INNEHÅLLSFÖRTECKNING</h3>
<table><td><td r>Sid.
<td>Marknadsscen på 1500-talet. Efter en akvarell av <i>Julius Kronberg</i> . . . <td r>7
<td>Torget i Karlshamn. Efter en målning av <i>Vilhelm Smith</i> . . . <td r>9
<td>Monumentala bronsportar . . . <td r>10
<td>En lanthandel mönstergillt ordnad . . . <td r>11
<td>Sveriges första större person-ångare för färder till Amerika . . . <td r>12
<td>A. B. Atlas Diesels verkstäder vid Sickla . . . <td r>13
<td>Interiörer från Elektr. A.-B. Voltas fabriker . . . <td r>14
<td>A.-B. Svenska Kullagerfabriken, Göteborg . . . <td r>16
<td>Ett köpmanshus i Göteborg. Av Red. <i>August Åhman</i> . . . <td r>17
<td>Några blad ur Bruket Holmens historia. Av Lektor <i>Elias Grip</i> . . . <td r>29
<td>Propagandan för svensk handel i utlandet. Av Dir. <i>Bengt Ljungberger</i> . . . <td r>54
<td>Nya världsfarleder. Av Fil. D:r <i>Emil Svensén</i> . . . <td r>69
<td>En ekonomisk-politisk återblick. Av Red. <i>Valfrid Södergren</i> . . . <td r>81
<td>Riksdagen 1920 ur handelns och näringarnas synpunkt. Av Red. <i>Thorsten Odhe</i> . . . <td r>106
<td>Kontorsarbetets organisation. Av Direktör <i>Erland Nordlund</i>. . . <td r>119
<td>Svenska standardartiklar och kvalitetsvaror. Av Fil. lic. <i>Emil Cederblad</i> . . . <td r>138
<td>Vad vi kläda oss med. Av Red. <i>Thorsten Odhe</i> . . . <td r>158
<td>Kristiden och kunderna. En rundfråga . . . <td r>195
<td>Svenska frihamnar . . . <td r>205
<td>Köpenskapen i Skåne och Skåneköpmännens organisation. Av Red. <i>Albin Bolmstedt</i> . . . <td r>212
<td>Köpmän i arbete under 16:e århundradet. Bild. . . . <td r>215
<td>En gammal Malmököpman och hans släkt. Av Red. <i>Albin Bolmstedt</i> . . . <td r>216
<td>Det blåser upp till storm. Av Grosshandl. <i>Bror Engdahl</i> . . . <td r>218
<td>Huru göra Sverige känt i utlandet. Av Red. <i>M. Enderstedt</i> . . . <td r>219
<td>Fjärrmeddelanden. Av Läroverksadj. <i>Alexis Flodén</i> . . . <td r>225
</table>

<table><td><td r>Sid.
<td>Fenikierna som handelsfolk. Av Fil. d:r <i>T. J. Arne</i> . . . <td r>257
<td>En affär uppgöres 1475. Bild . . . <td r>263
<td>Kramkistan. Av Skriftst. Fredrik Nycander . . . <td r>264
<td>Annonsavdelning . . . <td r>271
</table>
Omslag och vinjetter äro utförda av <i>Nils Kjellberg.</i>

Flera textbidrag, avsedda för denna årgång, måste av
utrymmesskäl »stå över».

<chapter name="Planscher">
<img>Marknadsscen på 1500-talet. Erik XIV och Karin Månsdotter. Akvarell av
Julius Kronberg.</img>


<img 1>
Torget i Karlshamn. Efter en målning av Vilhelm Smith.
</img>

<img 1>
Monumentala bronsportar, Svenska Handelsbanken, Huvudkontoret
i Stockholm, modellerade av skulptör O. Ahlberg efter ritning av
arkitekt Erik Josephson. Gjutna å Herman Bergmans konstgjuteri.
Bilderna föreställa handeln, industrien, jordbruket och sjöfarten.
</img>

<img 1>
En lanthandel, mönstergillt ordnad. Arvid Mohlin & C:o, Kvidinge.
Exteriör.
</img>

<img 1>
Interiör I.
</img>

<img 1>
Interiör II.
</img>

<img 1>
Sveriges första större person-ångare för färder till Amerika. Svenska Amerika Liniens ångare
»Stockholm», 12.450 tons d. w.
</img>

<img 1>
A.-B. Atlas Diesels verkstäder vid Sickla.
</img>

<img 1></img>

<img 1>Interiörer från Elektriska A.-B. Voltas fabriker för tillverkning av
elektriska kok- och värmeapparater.
</img>

<img 1></img>

<img 1>Interiörer från Elektriska A.-B. Voltas fabriker för tillverkning av
elektriska kok- och värmeapparater.
</img>

<img 1>
Aktiebolaget Svenska Kullagerfabriken, Göteborg. Överst: exteriör
av Göteborgsverken. Mellerst: en del av fabrikens personal.
Nederst: utsikt över SKF:s arbetarbostäder.
</img>

</chapter>
<chapter name="Ett köpmanshus i Göteborg.">
<img></img>
<h3>Ett köpmanshus i Göteborg.</h3>
Av Red. <i>August Åhman.</i>

Det är ett ofta beklagat faktum, att de yngre medlemmarna
av våra mera framstående köpmansfamiljer i så hög grad synas
sakna intresse för den verksamhet, som bragt deras fäder till
framgång, anseende och inflytande. Det råder väl knappast
något tvivel om att till grund för denna flykt från
köpmansbanan ligger den gamla fördomen om ämbetsmanna- och
godsägareståndens sociala överlägsenhet, som tagit sig det dumma
klassificeringsuttrycket från 1850-talets Uppsala: »Student och
bräcka». Medan de engelska och kontinentala köpmanshusens
yngre ätteläggar fostrats att gå in i och fortsätta de
fäderneärvda affärerna, har man i vårt land i en grad, som i en massa
fall förefaller rent av oförståelig, valt den civila eller militära
tjänstemannabanan eller grandseigneurslivet på ett storgods
framför kontoret. Det svenska affärslivet har därför i stort sett


saknat den kontinuitet, som ligger i firmornas övergång från
far till son eller åtminstone bibehållande inom familjen eller
släkten.

Ett ansett firmanamn representerar ju i och för sig en
förmögenhet, men det har icke saknats fall, då innehavaren av en
dylik firma i stället för att överlämna den åt en värdig
efterträdare helt enkelt utplånat densamma, då han dragit sig
tillbaka från affärerna. Det har också hänt, att innehavare av
ansedda firmor i sina testamenten direkt förbjudit sina
arvtagare att fortsätta affären under det gamla firmanamnet.
Dylikt har givetvis haft sin grund i stoltheten över ett
firmanamn, som man icke velat utsätta för framtida äventyrligheter.
Hur berättigad en sådan känsla än må synas vara hos
innehavaren av ett framstående köpmanshus, är det dock uppenbart,
att dylika utslag av namnstolthet äro förkastliga, därför att de
äro till direkt skada även för landet, särskilt då det är fråga om
affärshus, som arbeta på utlandet. Där gäller icke mindre än i
eget land en gammal, för hederlighet och ackuratess ansedd firma
något, och där kan den även under svåra tider påräkna kredit
och hjälp. Ty kredit baseras på förtroende, och grundfast
förtroende vinnes först efter en längre tids bekantskap — ju längre
dess  bättre.

Det är det man icke tillräckligt insett här i landet, och detta
tillsammans med köpmansståndets underskattande i socialt
avseende under långa tider har gjort, att de gamla
köpmansfurstarna alltför lättvindigt låtit sina firmor gå ur släktens
händer eller som sagt rent av upplöst dem. Företeelsen är
emellertid av relativt nyare datum. Frihetstidens borgarstånd kunde
uppvisa många prov på affärshus, som nedärvts genom flera
generationer; typisk i det fallet är den s. k. Skeppsbro-adeln i
Stockholm, för vilken det fjäsades icke mindre än för den högsta
bördsadeln. Om respekten därvidlag i rätt hög grad gällde
rikedomen, så gällde den emellertid lika säkert dugligheten och
redbarheten. Genom förvärv av bruk och storgods, oftast i närmaste

samband med firmornas exportaffärer, förvandlades
Skeppsbro-adeln och dess avkomlingar så småningom till genuina
bruks- och godsägaresläkter, som alltför mycket upptogos av
sina bruks- och godsangelägenheter för att anse sig kunna
fortsätta med den fäderneärvda köpenskapen.

Under frihetstiden var Stockholm Sveriges förnämsta
handelsstad av det enkla skälet, att regeringen strävade att dit
koncentrera så mycket av den svenska handeln som möjligt och det
på bekostnad av de norrländska och finska städerna, men
Göteborg kunde icke på samma sätt strypas, därtill var dess läge
alltför viktigt som vår yttersta utpost mot väster. Även här
uppstodo under denna tid stora och högt ansedda handelshus,
som med mer eller mindre lycka höllo sig uppe under några
generationer. Men också här drunknade dessa köpmansfamiljer
i de värmländska bruken och de västgötska egendomarna.

Även på andra håll har nog förhållandet varit delvis detsamma,
om också än mer triumferande utslag av den beprisade svenska
»ståndscirkulationen» gjort sig gällande.

Under det sist förflutna århundradet är det egentligen endast
i Göteborg man kunnat finna en kraftigare fortlevnad av de
stora köpmanshusen. Naturligt nog för resten. Göteborg har
alltid varit en storhandelns stad, och storhandelns män ha där
varit de ansedda, de ledande, de mäktiga, medan tjänstemannakretsarna 
utanför umgängeslivet icke spelat någon större roll.
Och utsikterna till makt och anseende spela ju som bekant
en stor roll, då det gäller ungdomens val av levnadsbana. De
göteborgska patriciersönerna ha sett representanter för stadens
stora köpmanshus på tinnarna av den sociala stegen icke blott
i sin egen stad utan i hela landet; en av dem förde på den tid, då
de höga ämbetsmännen voro så gott som allt, klubban i Andra
kammaren på ett sätt, som tillade honom äran att ha varit
dess dugligaste talman, andra ha från kontorspulpeten gått in i
statsrådet, medan åter andra på annat vis tagit en hedrande
andel i rikets angelägenheter.


Inom Göteborgs historia i det nittonde århundradet tala särskilt
namnen Wijk, Ekman, Wærn, Kjellberg, Dickson ett lysande
språk. De grundades alla i början av seklet och bestå ännu alla.

<img>
Jonas Kjellberg d. ä. 1752--1832.
</img>

Av dessa göteborgska köpmansfamiljer är den Kjellbergska
i viss mån den äldsta, om firman också icke obrutet gått i arv
från far till son. Den första Kjellbergska firman i Göteborg
grundades nämligen redan år 1779 av Jonas Kjellberg d. ä.; i förbigående sagt 
var släktens äldste kände medlem, som skrev sig Kielbergh, 1670 slottsloven 
på Läckö. År 1786 upptog Jonas Kjellberg d. ä. i sin firma brodern Sven 
Roland samt efter dennes bortgång år 1800 Aron Kjellberg och J. A. Stangenett. 
Gamle Jonas Kjellberg var en driftig man som hela släkten och förvärvade 
sig raskt nog en betydande förmögenhet. Redan år 1790 utnämndes han till 
kommerseråd men avböjde denna av den tidens köpmän så högt skattade 
utmärkelse. År 1808 inköpte han den ännu i släktens ägo
varande egendomen Storeberg i Västergötland, dit han flera
år senare drog sig tillbaka, sedan hans hus vid Norra
Hamngatan genom den stora eldsvådan år 1813 blivit ödelagt. Han
blev där ett lysande föredöme för andra godsägare genom
sin omvårdnad av godsets underhavande.

Brodern Sven Roland hade redan tidigt dragit sig från 
affärerna på grund av minskad synförmåga, som till 
sist övergick till fullständig blindhet.


Den affärsverksamhet Jonas Kjellberg d. ä. bedrev var som
den tidens storköpmäns av mycket mångskiftande beskaffenhet.
Den omfattade både export och import, både engros- och
minuthandel samt rederirörelse.

Då han lämnade handeln, fingo Sven Roland Kjellbergs söner
Jonas Anders och Carl Fredrik övertaga en del av den gamla
firmans affärer, om också under nytt namn, nämligen J. A. och C. F. Kjellberg och C:o. 
Ordet C:o representerades av de båda brödernas svåger A. Broddelius. Även denna firma 
bedrev en mycket mångskiftande verksamhet. Utom exportverksamhet utövade den en större 
import av bl. a. bomull, bomullsgarn, sill, salt, tobak och ull samt avyttrade »alla 
sorter kardustobak av egen fabriks tillverkning».

<img 1>
Carl Fr. Kjellberg 1789--1850.
</img>

År 1831 separerade de tre 
kompanjonerna, i det att Carl
Fredrik Kjellberg och Broddelius 
utgingo och bildade egna
handelshus. Den förre, som var barnlös och ägde en större
förmögenhet, inköpte egendomen Rossared i Halland. Han deltog
livligt i Göteborgs kommunala och politiska liv.

J. A. Kjellberg fortsatte emellertid med växande framgång
firmans verksamhet, från 1833 med J. O. Grén som kompanjon.
Denne utgick emellertid år 1847 ur firman, och samtidigt
intogos i densamma huvudmannens söner Jonas Henrik Reinhold
och Carl Ossian, varvid firman fick namnet J. A. Kjellberg och
söner eller samma namn, som den ännu bär. Efter denna tid 
har ingen utom den Kjellbergska familjen tillhört densamma. 1856 drog sig 
J. A. Kjellberg tillbaka och slog sig ned på Storeberg, som han år 1834 
övertagit ef ter farbrodern. Affären fortsattes av hans båda söner, av 
vilka Carl Ossian ledde firmans öden till sin död 1891, då den nuvarande 
seniorchefen konsul Carl August Kjellberg övertog densamma efter att sedan 
1883 ha varit faderns kompanjon. Sedan 1896 är dennes son Carl Ossian 
Kjellberg d. y. delägare i firman.

<img 1>
J. A. Kjellberg 1788--1877.
</img>

Man kan säga, att den 
Kjellbergska firmans öden i stort sett avspegla den göteborgska
storhandeln under de senaste hundra åren, liksom familjen Kjellberg 
varit en god representant för den anda, som under samma
tid besjälat Göteborgs patricierhus.

Sin första stöt framåt fick den under den stora sillfiskeperioden 
i 1800-talets början, som på ett ytterst kraftfullt vis
utnyttjades av den förste Kjellberg. Sillsaltningen förde firman till
saltimport, och denna medförde i sin tur, att firman började
ägna sig åt rederirörelse. Utom salt sill utfördes tjära och
bräder, och så kom firman in på skogs- och trävaruaffärer,
vilka på 1830 — 40-talen togo ett väldigt uppsving.

Redan förut hade firman bedrivit sågverksrörelse vid Lilla
Edet och sysselsatt sig med trävaruexport från Värmland,
J. A. Kjellberg inköpte på 1830-talet Lo sågverk i Norrland,
som på grund av sina stockfångsprivilegier var en särdeles
förmånlig affär, och 1848 Kramfors sågverk, där firman 1853 
anlade den första ångsågen vid Ångermanälven och
sålunda blev en av banbrytarna för den moderna norrländska
sågverksindustrien. Då det vid Kramfors redan fanns
en för sin tid fullt tidsenlig vattensåg, är det tydligt, att
J. A. Kjellberg härvidlag visade ett förutseende, som
måste betraktas som ganska ovanligt. Att han hade den
rätta förståelsen för den norrländska
trävaruindustriens framtidsutsikter visa bäst de väldiga inköp
av norrländska skogsmarker och avverkningsrätter,
som han i samband med dessa sågverksinköp företog.

<img 1>
Jonas H. R. Kjellberg 1823--1896.
</img>

Som god göteborgare förlade han i början sin
trävaruexport huvudsakligen med Göteborg som utgångspunkt. Även
det norrländska virket forslades till en början till
Majnabbe, där kapning och sortering verkställdes före exporten.
Med utvecklingen av Lo och Kramfors sågverk överflyttades
dock så småningom exporten till att äga rum direkt från
de norrländska hamnarna. År 1886 förenades de norrländska
sågverks- och skogsaffärerna i ett särskilt bolag, Kramfors
aktiebolag.

Senare inköpte firman en större post aktier i Billeruds
Aktiebolag, som samtidigt förvärvade aktierna i Slottsbrons Sulfit
Aktiebolag, varefter firman lyckades inköpa hela aktiestocken i
Hillringsbergs Aktiebolag, vilket köp firman senare överlät på
Billeruds Aktiebolag till inköpspris, varigenom omfattande
skogstillgångar och trävaruindustri tillfördes sagda bolag.


Ungefär samtidigt med upptagande av trävaruaffärerna
började firman ägna sig åt järnexport, till en början från de
värmländska järnbruken. Även denna tog snart ett mycket kraftigt
uppsving. Också härvidlag förekom samma utveckling, som
under frihetstiden visade sig, och som även tagit sig uttryck i
den Kjellbergska affärspolitiken i fråga om trävaruindustrien.
Den började inköpa parter i svenska järnbruk och
förvärvade bl. a. Bofors, för vars utveckling Carl Ossian
Kjellberg d. ä. visade det livligaste intresse.

<img 1>
Carl O. Kjellberg 1825--1891.
</img>

Firman J. A. Kjellberg och Söner hade härmed
framemöt mitten av 1800-talets andra hälft hunnit till
ungefär samma utveckling som »Skeppsbro-adeln» vid
den gustavianska periodens slut. Skillnaden var
egentligen endast den, att medan de stockholmska
köpmansmagnaterna drogo sig tillbaka
till sina bruksegendomar eller förvandlade dem till
fideikommiss och upphörde med handelsaffärerna, koncentrerade
den Kjellbergska firman rörelsen till handelsaffären och
betraktade bruken som dependencer, om också synnerligen
viktiga sådana.

I konsekvens härmed har firman, sedan bruksrörelsen visat
sig alltför betungande, gjort sig av med det ena bruket efter
det andra. År 1894 såldes firmans anpart i Lo och Kramfors.
Bofors avyttrades på sin tid till Alfred Nobel, dock med behållande
av aktierna i A.-B. Rämen-Liljedahls, som först år 1906 avyttrades. 

Numera är firman J. A. Kjellberg & Söner ett rent handelsbolag. 
Med frigörandet från bruksverksamheten har den emellertid 
i högst betydande grad kunnat utvidga sin exportverksamhet, 
som väsentligen går ut på utförsel av trämassa, järn och 
förädlade industriprodukter. Firman var en av de första här i 
Sverige, som tog sikte på de exportmöjligheter, som förefunnos 
på fjärran östern genom öppnandet av direkta förbindelser dit och grundade redan 
år 1908 ett eget kontor i Yokohama, som sedan flyttades till den japanska 
huvudstaden Tokio, men också erhållit avdelningskontor i Osaka och Kokura.

År 1919 ombildade firman en del av sin affärsverksamhet till aktiebolag, 
särskilt med hänsyn till den stegrade exporten till Ostasien, och 
öppnade i sammanhang därmed kontor i Stockholm.

<img 1>
Konsul Carl Aug. Kjellberg.
</img>

Firmans affärspolitik att 
övergå från väsentligen 
bruksägare till handelsverksamhet 
har visat sig på det hela taget framgångsrik, även
om de under krigsåren inhöstade gulaschvinster, som
bruksinnehav gemenligen medfört, uteblivit. Men firmans anseende
är icke därför mindre, än det förut varit. Det är för övrigt betecknande 
för dess anseende, att under en kristidsperiod vid C. O. Kjellbergs 
bortgång för ett 30-tal år sedan, då dess i en massa bruk
fastlåsta kapital vållade en del svårigheter, allt vad Göteborg hade
av ansedda och framstående köpmän ögonblickligen visade sig
beredvilliga att ikläda sig garanti för firman. Sådant sker för 
en för hederlighet och duglighet av gammalt ansedd firma, och
det är något, som våra nya handelsfirmor borde taga ad
notam.

Om firmans stabilitet får man ett gott vittnesbörd i det
faktum, att den allt sedan år 1815 residerat i sitt affärspalats i
hörnet av Östra Hamngatan och Postgatan, i förbigående sagt
före Kjellbergarne tillhörigt den rike, från England
inflyttade John Hall, som här förde det mest magnifika hus.
Från hans tid finnas ännu kvar en mängd vackra
rumsdekorationer, särskilt många vackra dörr över stycken, och
ett besök på det Kjellbergska kontoret i Göteborg gör
på det hela taget genom interiören ett intryck av
patriciskt lugn och förnämhet som väl ytterst få av
Sveriges stora affärskontor. En gång i tiden upptog
affärsbyggnaden dubbla arealen, beroende på tidens
behov av väldiga magasinslokaler för att härbärgera de stora, för ett eller flera års
avsättning avsedda lasterna av salt, tobak, kaffe och socker
m. m. Firman Kjellberg torde för övrigt ha varit en av de
senaste, som på egen köl intagit en kaffelast. Om tomtens storlek
torde man få en uppfattning, då man hör, att John Hall — som på
grund av sina omfattande affärer dock säkerligen hade minst
lika stort behov av magasinsutrymmen som senare innehavare
av fastigheten — på dess gård kunde uppföra en teaterbyggnad —
den s. k. »Teatern vid Sillgatan »(Postgatans förutvarande namn).

<img 1>
Konsul Carl Ossian Kjellberg.
</img>


I en handelsstad som Göteborg uppskattas naturligtvis
köpenskapens främste mer än annorstädes. Det är inte så mycket
rikedomen, som dominerar, utan dugligheten, och det är denna
man söker draga in i den offentliga verksamheten. Det torde
för övrigt icke finnas någon stad i Sverige, där man så som i
Göteborg förstått att i det kommunala arbetet få med allt av
duglighet och allmänt intresse, som finns i staden; detta
förnämligast genom den konsekvent genomförda decentralisering
av förvaltningen, som är en egenhet för rikets andra stad.

Det är under sådana förhållanden icke förunderligt, att den
Kjellbergska familjens medlemmar, så utmärkta som de varit
för intelligens, kännedom om landets och stadens ekonomiska
liv, praktiskt sinne och intresse för det offentliga, tagits i
flitigt bruk för allmänna värv. Redan Jonas Kjellberg d. ä. blev
ordförande i Borgarskapets äldste och riksdagsman. Jonas
Anders Kjellberg innehade likaledes en mängd kommunala
uppdrag och var ävenledes riksdagsman. Carl Ossian Kjellberg
var i många år ordförande i Göteborgs Handelsförenings
fullmäktige och i Handels- och sjöfartsnämnden, i 30 år ledamot
av sjömanshusdirektionen, under den senare delen av denna
tid som ordförande, stadsfullmäktig i 21 år, riksdagsman i tre.
Den nuvarande seniorchefen, konsul Carl August Kjellberg,
torde emellertid vara ett av de mest lysande exemplen på vad
allmänt förtroende i en stad som Göteborg kan påbörda en
medborgare, och vad en för det allmänna intresserad människa
kan påtaga sig. Frånsett de uppdrag som styrelseledamot och
ordförande i bank- och andra bolag, som han innehaft eller innehar, 
har han varit eller är ordförande i Göteborgs sjömannasällskap, 
fullmäktige för Allmänna pensions- och änkekassan, Röda
korsavdelningen för Göteborgs och Bohus län, Handelskammaren
i Göteborg, Handels- och Sjöfartsnämnden, Göteborgs
Handelsinstitut, Handelshögskolekurserna, kommittén för Charles
Felix Lindbergs donationsfond, Renströmska donationsfonden,
Wilh. Röhss' donationsfond, Kjellbergska flickskolan, De 
blindas vänner, Göteborgs sjöfartsmuseum, Rederiaktiebolaget
Navigatör (för utbildning av fartygsbefäl), vice ordf. i styrelsen
för Göteborgs småbarnsskolor, kyrkofullmäktig, kyrkorådsledamot, 
stadsfullmäktig (1899—1914), förstakammarledamot,
inspektor i Lundénska privatskolan, ledamot av Göteborgs
jubileumsutställnings styrelse och ordf. i dess handelskommitté,
huvudman i Göteborgs sparbank, ledamot av järnvägsrådet,
ordförande i trafikförvaltningen Göteborg-Stockholm-Gävle,
ledamot av styrelsen för Göteborgs stads barnhus,
pensionsinrättningen för ålderstigna tjänare o. s. v.

För att mottaga och sköta en sådan mängd av offentliga
uppdrag kräves naturligtvis ett ovanligt mått av allmänt
intresse. Sådant har det emellertid aldrig fattats i Göteborg,
där även de mest upptagna och arbetstyngda satt en ära i att
stå det allmänna till tjänst, något som framför allt varit fallet
inom stadens patricierhus.

En särskild hedersplats har den Kjellbergska familjen
förskaffat sig genom skapandet av den förträffliga Kjellbergska
flickskolan i Göteborg. Denna grundades av Jonas Kjellberg
d. ä. medelst en donation på 50,000 kr. och öppnades 1835 »för
flickor ur stadens aktningsvärda ämbetsmanna- och
borgarefamiljer». År 1872 ökade Jonas Anders Kjellberg vid sitt
guldbröllop donationen med ytterligare 50,000 kr., och sedermera
ha Jonas Kjellberg d. y., Carl O. Kjellberg d. ä. och Carl August
Kjellberg med enahanda belopp bidragit till konsolidering av
skolan, som med rätta betraktas som en av stadens allra
förnämsta flickskolor.

<img 1>
Foto efter kopparstick av J. F. Martin.

Interiör från tråddrageriet vid Mässingsbruket på 1600-talet.
</img>

</chapter>
<chapter name="Några blad ur Bruket Holmens historia.">
<h3><i>Några blad ur Bruket Holmens historia.</i></h3>
Av Lektor <i>Elias Grip.</i>

Holmens Bruks- och Fabriksaktiebolag, som nu är ett av vårt
lands mest omfattande industriella företag, räknar sina anor
från början av 1600-talet. Nära Motala ströms utlopp i
Bråviken delas strömmen inom Norrköpings stads område av
tvenne holmar, och å ömse sidor om dessa bildar det framrinnande 
vattnet fall av omkring sex meters höjd. Holmarnas namn
är sedan urminnes tider Lax- och Kvarnholmarna, vilka benämningar 
tyda på den verksamhet, för vilken de tidigare tagits
i anspråk. Kvarnrörelse och fiske höra nämligen till de äldsta
näringarna i den kvarnby, varur det nuvarande Norrköping
framgått. Antagligen åsyftas Kvarnholmen, då det 1415 heter,
att detta år sålde Sune Hansson till Henrik Styke, hövidsman
på Ringstaholm, hälften av en kvarn å <i>holmen</i>.

Säkra uppgifter om den industri, som å dessa holmar
bedrivits, har man dock ej förr än från början av 1600-talet.
Omkring år 1600 anlade kronan här i och för vapentillverkning
»några faktoriers verkstäder», ur vilka sedermera utvecklades
den industriella verksamhet, som nu är bofast därstädes.

Ett berömmande vitsord om staden Norrköpings idoghet
och välmåga lämnas av Johannes Matthise, sedermera biskop i
Strängnäs, i följande verser, författade 1617, här återgivna i
Broocmans översättning av 1670:

<poem>Där Motala med fors sig stjälper i Bråviken,
belägen är en stad, som nämnes utav norr,
på idogt borgarskap, på guld och gods så riker,
att Croesus, Lydiers kung, knappt mera varit förr,
ty uti stadens hamn de tyske, skotske, franske
och engelske vart år fritt handla, ja ock danske.
</poem>
Jämförelsen med en Krösus' rikedomar torde nog få skrivas
på den poetiska frihetens konto, men uttalandet ger dock vid
handen, att en ej ringa kommersiell livlighet redan nu var
utmärkande för staden.

Den som vill studera Norrköpings handel och industri under
förra delen av 1600-talet, möter därvid på snart sagt vartenda
av hävdens blad en förgrundsgestalt, som mäktigt bidragit
att föra dessa näringar framåt, och det är den i vårt lands
historia väl bekante Louis de Geer. Geijer yttrar om honom, att
han är »det yppersta namn, som den enskilda företagsamheten
från denna tid har att uppvisa i vårt land.»

Svenska staten hade genom sina ledande män vänt sig till
den rike och framstående bankiren Louis de Geer i Amsterdam
för att erhålla hjälp med krigsförnödenheter och penningar.
Härigenom blev denne intresserad för svenska förhållanden,
och genom sitt ombud i vårt land fick han veta, att i Sverige
funnos rika tillgångar på järnmalm, skogar och vattenfall.
Han insåg då, att den, som här kunde omlägga och modernisera

bruksdriften, skulle göra landet en ovärderlig tjänst och på
samma gång själv erhålla en betydande vinst.

Två bröder de Besche, liksom de Geer födda i Lüttich och för
sin religions skull landsflyktiga, hade av Karl IX inkallats
till Sverige. Den yngre av dessa, Vilhelm Gillisson, blev av Louis
de Geer erbjuden förmånliga villkor, om han i Sverige kunde
skaffa honom någon till bruksanläggningar lämplig egendom.
De Besche föreslog Finspång, som de Geer också förpantade
av kronan. Detta gav uppslaget till det intresse, varmed han
omfattade den närmaste hamnstaden Norrköping, som han första
gången besökte 1628. Redan förut hade de Besche på
uppdrag av Louis de Geer sökt upprätta ett faktori vid Danvikens
ström utanför Stockholm, men vattenkraften här befanns vara
otillräcklig, varför man såg sig om efter en bättre belägenhet
och fann densamma i Norrköping.

<img 1>
Louis de Geer.
</img>

Genom kontrakt av den 28 mars 1628 blevo av Gustav II
Adolf de förut omnämnda Lax- och Kvarnholmarna jämte
därå befintliga kronan tillhöriga verkstäder »efterlåtne» till
Louis de Geer och Vilhelm Gillisson de Besche mot en årlig
avgift av 1000 daler, och skulle dessa båda göra holmarna
»nyttiga » genom att »förbygga dem med goda kvarnar och andra
hus, som till faktorier tjänliga äro». De fingo ock rätt att
kringstänga holmarna med mur och portar.

Härigenom avsågs att grundlägga en ökad industriell
verksamhet, först och främst vapenfabrikation, som för staten då
var mest av nöden. Redan före kontraktets underskrivande hade 
anläggningen börjat och skred raskt framåt. Louis de Geer
åtog sig att till svenska kronan årligen leverera betydande
mängder av vapen, såsom musköter, pikar, partisaner
(stötvapen), sidogevär, pistoler m. m. Konungen var orolig för att
leveranserna ej skulle kunna fullgöras i tid, men i brev av den
2 oktober 1628 kunde Johan Skytte lämna honom den
hugnesamma underrättelsen, att tillverkningen skred raskt framåt,
och att Louis de Geer säkert komme att hålla sina
kontraktsförbindelser.

Bland andra verk på holmarna anlades även ett <i>mässingsbruk</i>,
som blev ett mönster för liknande anläggningar och under de
närmaste åren mest togs i anspråk för framställande av
krigsmaterial. På grund av de brådskande beställningarna hann man
ej genast uppföra tillräckliga magasin, utan Louis de Geer
måste anhålla om tillåtelse att tillsvidare få upplägga vapen och
ammunition i — stora salen på Johannisborgs slott.

För att bevaka sina intressen i Sverige och se till sina nya
anläggningar kom de Geer år 1628 till vårt land, där han genast
erhöll medborgarrätt, och slog sig ned i Norrköping. Härom
skriver Johan Skytte till konungen, att de Geer förklarat sig »hava
mera lust till att residera i Norrköping än annorstädes i riket
både för landets bekvämlighets skull, såsom ock att han
inbillar sig kunna borgarne därsammastädes snarare till andra små
kompaniers upprättande med skäl draga och leda än dem här
i Stockholm.

Från sitt eget hemland skaffade de Geer en stor skara
dugliga och väl övade arbetare. Arbetarstammen utgjorde redan
i juni 1628 mellan 200 och 300 man, varav en stor del var
utlänningar. Åt dessa lät han uppföra bostäder på tomter i »Nya
staden», nuvarande Saltängen, vilka donerats till honom av
kronan. Även många fransmän och skottar hörsammade med
glädje hans uppmaning att bosätta sig här, där de voro utom
räckhåll för den katolska kyrkans förföljelser. I allmänhet rådde
det bästa samförstånd mellan stadsborna och de invandrade 
arbetarna. De nya anläggningarna och deras folk bidrogo att
giva handeln ökat uppsving, och därmed följde ett välstånd,
som kom alla parter till del.

På Saltängen uppförde också de Geer för sin egen räkning
ett ståtligt stenhus, som i prakt stod föga efter det kort förut
uppbyggda kungliga slottet Johannisborg. Det byggdes av
holländskt tegel i två våningars höjd, var 130 alnar långt, 20
alnar brett och hade fyra portar. Huset blev en prydnad för
staden och omtalas ofta i samtida handlingar under benämningen
»Vita stenhuset». Dess minne lever ännu kvar i namnet
på det kvarter, »Stenhuset», vari det en gång var beläget,

I de Geers hus samlades också de utländska arbetarna, av vilka
de flesta bekände sig till den reformerta läran, till gudstjänst.
Dessa sammankomster voro offentliga och besöktes ibland
även av norrköpingsbor till det högvördiga prästerskapets stora
förargelse. Biskop Prytz, som fick kännedom om förhållandet
genom sin bror kyrkoherden i St. Olai, skriver därom till
rikskansleren Axel Oxenstierna: »Calvinerna hålla nu i Norrköping
på välborna Louis de Geers stenhus offentliga sammankomster,
och när de av vår religion om söndagen gå till kyrkan, gå
calvinerna hopetals icke allenast från Holmen utan ock många andra,
som äro av staden, utan all fruktan och försyn på stenhuset att
öva sig i den calvinska religionen, där en, som de kalla Floreken,
för dem predikar ur en calvinsk postilla. -- -- -- Deras
calvinska lära begynner fräta omkring sig såsom kräftan, ty
Floreken predikar icke allenast offentligen calvinska, utan många
barn informeras där uti den calvinska catichismus.»

Biskopens renläriga nit ledde emellertid icke till någon
åtgärd. Regeringen stod i allt för stor tacksamhetsskuld till Louis
de Geer för att vilja ingripa mot de åtgärder han vidtagit för att
tillgodose sina trosfränders och arbetares religiösa behov. Några
år senare fick också stadsförsamlingen hålla sina gudstjänster
i de Geers hus, medan S:t Olai kyrka reparerades efter
branden 1655.

<img 1>
Foto efter kopparstick av J. F. Martin.

Interiör från Mässingsbruket i Norrköping på 1600-talet.
</img>

Vid <i>Mässingsbruket,</i> med vilket namn de Geerska
anläggningarna på Lax- och Kvarnholmarna vanligen betecknades,
fortgick vapenfabrikationen och drevs i allt större skala. Enligt
en bevarad förteckning funnos i april 1631 bl. a. följande
artiklar färdiga att avsändas till den svenska armén i Tyskland:
<table><td r>50 <td>kyrasser
<td r>100 <td>pistoler
<td r>1,200 <td>ryttarharnesk
<td r>1,200 <td>soldatharnesk
<td r>1,200 <td>musköter
<td r>6,000 <td>skyfflar och spadar
<td r>40,000 <td>handgranater.
</table>
I brev till Axel Oxenstierna den 1 augusti 1635 underrättade
Louis de Geer från Amsterdam, att han i Norrköping hade på
lager färdiga vapen för 10 à 12,000 man. Under de närmast


följande åren vistades han omväxlande i Holland och Sverige,
där han alltjämt utvidgade sina besittningar, vilka som bekant
även omfattade stora områden i Uppland. För sina anläggningar
i Norrköping intresserade han sig särskilt och bodde helst i
»det vita stenhuset», ehuru han också hade förvärvat fastighet
i huvudstaden. Många voro också de företag, i vilka han var
intresserad. Härom säger en författare: »Ett industriellt rike
byggde denne holländske köpman åt sig och förblev dess härskare,
så länge han levde. Han bröt sin egen malm, han ägde och
dirigerade skeppen, som lastade den, han byggde dockor och
hamnar, där den lossades. Ur hans egna skogar togs kolet till hyttorna
och gjuterierna, där tackjärn och stångjärn, kanoner och gevär,
mässingstråd och spik frambringades. T. o. m. arbetarstammen,
inplanterad från ett främmande land och av en främmande
trosbekännelse, hade de Geer personligen att tacka för
samvetsfrihet och medborgarskap, ej blott för arbetstillfället och
förtjänsten. »

Vårt land står också i stor tacksamhetsskuld till denne man,
som under trettioåriga krigets brydsamma tider blev ett slags
statsbankir, vilken genom sina vidsträckta förbindelser lyckades
skaffa medel att möta de betungande krigskostnaderna. Och
när Danmark 1643 hotade landet, räddade Louis de Geer
ställningen genom att på egen bekostnad låta i Holland utrusta en
flotta på 21 skepp, som befriade Göteborg från dansk blockad,
bidrog till sjösegern vid Femern och därmed till den för vårt
land så fördelaktiga freden i Brömsebro.

Till belöning för sina stora förtjänster om landet fick Louis
de Geer 1641 köpebrev på Finspång med underlydande samt
två år därefter även på Leufsta, Gimo och Österby i Uppland.
Äganderätten till mässingsbruket i Norrköping hade varit
fördelad mellan de Geer och Vilhelm de Besche. När denne
år 1647 avled, blev de Geer genom avtal med sterbhuset ensam
ägare till bruket.

De många krigsåren med ständiga leveranser av vapen och

andra krigsförnödenheter hade mäktigt framdrivit
mässingsbrukets utveckling. När den efterlängtade freden äntligen kom,
följde därmed en omläggning av bruksdriften i och för
tillgodoseende av de fredliga näringarnas behov. Redan under
krigstiden hade man inriktat sig på detta mål, vilket framgår därav,
att år 1631 kunde från bruket utskeppas 30 skeppund, 12 fat
och 1,685 ringar mässing.

Några månader efter fredens avslutande erhöll de Geer av
drottning Kristina, som var honom mycket välbevågen, genom
kungl. brev av den 22 februari 1649 i förläning för sig och sina
efterkommande de båda Lax- och Kvarnholmarna med
tillhörande fastigheter och rättigheter, för vilka han förut enligt
ovan omnämnt kontrakt erlagt en årlig avgift av 1,000 daler
silvermynt, samt dessutom Herr- eller Häradsängen och
Husängen. Detta beviljades honom i erkänsla för »den trogna
beredvillighet och oförtrutna tjänst, som han Oss och Sweriges Crona
gifwit och bewist hafwer».

Louis de Geer utvidgade alltjämt sin industriella
verksamhet i Norrköping och upptog nya verksamhetsgrenar.
Mässingsbruket var en affär, som bar sig. Redan den praktiska och vakne
biskop Brask hade intresserat sig för mässingstillverkningen,
som ingen i vårt land då kände till, och hade önskat få den
införd i Sverige. I närheten av mässingsbruket anlades också
en repslagarbana ävensom ett »vantmakeri» d. v. s. klädesväveri.

De de Geerska anläggningarna bidrogo mäktigt till
Norrköpings uppblomstring. Genom hans skeppsfart ökades stadens
inkomster av hamn- och tullavgifter. Folk fick arbete, pengar
kommo i omlopp, och handeln utvidgades med varje år.
Befolkningen tillväxte och utgjorde år 1650 fem tusen personer. På
hans ansökan befallde också drottning Kristina, att staden skulle
noga inrättas med torg och gator efter den plan, som komme att
för ändamålet upprättas.

Tvistigheter mellan den mäktige bruksherrn och de goda

norrköpingsborna kunde emellertid ej helt och hållet undvikas.
De senare grämde sig över att de tunga bruksfororna gingo allt
för hårt åt deras nya, fina bro, och efter åtskilliga om och men
gick de Geer in på att bidraga till brons underhåll. Å andra sidan
beklagade sig de Geer hos drottningen över att borgmästare och
magistrat krävde avgift, s. k. tolag, och vägpenningar för
råmaterial, som infördes till mässingsbruket, varpå den 3 december
1619 utfärdades ett kungligt brev, »att de Geer i detta och
annat fall icke skall eller må med några noviteter besväras
över och emot det, som härtill varit vant».

Trots tillfälliga misstämningar mot den nye borgaren, utan
tvivel den mäktigaste man, som någonsin bott inom
Norrköpings hank och stör, rådde på det hela taget gott samförstånd
mellan de Geer och stadens borgerskap. Man kunde icke vara
blind för de stora fördelar staden vunnit genom de nya
bruksanläggningarna med ty åtföljande handel och sjöfart. Så länge
han levde, visade ock de Geer icke blott i ord utan också i
handling det varmaste intresse för stadens förkovran och
utveckling. När Louis de Geer år 1652 avled, efterlämnade han även i
denna bygd minnet av en godhjärtad och på samma gång
sällsynt dugande man, en verklig banbrytare. En av hans
minnestecknare yttrar, »att själva avunden tyckte, att hans förtjänster
voro så lysande, att de ej kunde nedfläckas ».

Redan vid riksdagen 1650 framställde de ofrälse stånden
krav på indragning till kronan av de gods, med vilka drottning
Kristina slösande frikostigt hade hugnat adeln. Den gamle de
Geer insåg, att detta krav i längden ej skulle kunna emotstås,
och bestämde därför i sitt testamente 1651 på grund av den
rådande osäkerheten angående ägorätten, att mässingsbruket
ej skulle skiftas mellan arvingarna utan behållas såsom
gemensam egendom.

Vid 1655 års riksdag drevs också indragningskravet igenom,
och ett reduktionskollegium tillsattes för att nagelfara de
godsförläningar, som skett efter Gustav II Adolfs  död, och redan

följande år var man färdig med resolution beträffande
mässingsbruket. Genom denna indrogs drottning Kristinas förläning
av år 1649, och det bestämdes, att för Lax- och Kvarnholmarna
skulle betalas samma årliga avgift av 1,000 daler silvermynt,
som förut erlagts enligt Gustav Adolfs upplåtelsebrev av 1628.
Arvingarna fullgjorde naturligtvis denna årliga betalningsskyldighet
och tryggade därmed de rättigheter, som tillförsäkrats i
Gustav Adolfs brev.

Tio år senare, 1666, såldes mässingsbruket med alla tillhörande
verk och övriga egendomar i Norrköping av Louis de Geers son
Jean de Geer till den rike köpmannen Jacob Momma.
Köpesumman utgjorde 40,000 riksdaler jämte 12,000 för
inventarierna. Köpet gav anledning till ett par processer, men slutet
blev dock, att Momma fick behålla bruksegendomen,
naturligtvis med skyldighet att erlägga den ovannämnda årliga
avgiften till staten. Därmed var den de Geerska perioden i bruket
Holmens historia till ända.

Jacob Momma var en energisk och initiativkraftig man, ledare
och medintressent i några bland landets största affärsföretag.
Från Holland hade han 1647 inflyttat till Sverige och i
Stockholm börjat affärsverksamhet, som snabbt utvecklat sig.
Tillsammans med sin broder Abraham, som fått privilegierna på
ett mässingsbruk i Nyköping och dessutom förvärvat en rad av
bruksegendomar, började han bearbeta de lappländska
malmtillgångarna. Kengis järnbruk och Svappavara
kopparfyndigheter blevo föremål för brödernas verksamhet. Jacob var
därjämte direktör i Västerviks skeppsbyggnadskompani och
bedrev även rederirörelse.

Mässingsbruket blev sålunda i den nye ägarens hand liksom
förut i Louis de Geers blott en liten del av ett stort, vittfamnande
affärsintresse. Bruksdriften utvidgades kort efter köpets
avslutande med saxsmide och klädestillverkning. Reduktionen
stod emellertid fortfarande såsom ett hotande spöke vid
horisonten, det mäktiga kollegiet visade allt emellanåt, att det hade

sin uppmärksamhet riktad på egendomen, och den därigenom
vållade osäkerheten verkade förlamande på både drift och
underhåll.             

Under de svåra finansåren 1665—69 lämnade bröderna
Momma flera gånger försträckningar i penningar till
förmyndareregeringen, och på uppmaning av de styrande övertogo de
arrendet av Gottland och Ösel såsom drottning Kristinas
underhållsländer mot en årlig arrendesumma av 40,000 riksdaler
specie att i 15 år betalas till drottningens hovförvaltning.
År 1669 upphöjdes också bröderna Momma i adligt stånd
och erhöllo därvid namnet Reenstierna. I själva namnet skulle
ligga ett erkännande av deras förtjänstfulla verksamhet uppe i
höga norden, deras arbete för de norrländska malmernas
tillgodogörande och Lapplands utveckling.

Administrationen av Gottland och Ösel samt bröderna
Mommas vittfamnande affärsverksamhet krävde ett ofantligt
förlagskapital, och så länge förhållandet mellan Sverige och
Holland var gott, stod också den vidsträcktaste kredit i det
gamla hemlandet till buds. Men på 1670-talet förändrades den
politiska konstellationen i Europa och därmed också det
vänskapliga förhållandet mellan Holland och Sverige. Det var ett hårt
slag för bröderna, då den holländska krediten stängdes; härtill
kom, att Gottland 1676 föll i danskarnas händer, varmed alla
där gjorda anläggningar och materialier förlorades. Det
uppgjorda arrendekontraktet blev nu hart när ruinerande, och
adelskapet utgjorde nog en ganska ringa tröst emot förlusterna.

Till allt annat affärstrassel kommo också de på denna tid
nästan oundvikliga, långrandiga rättstvisterna, som gjorde
livet surt. Om deras omfattning kan man göra sig en
föreställning, då det nämnes, att Jacob Momma-Reenstierna ansåg sig
behöva ha en fast anställd advokat med 600 daler silvermynt i
årlig lön. Hos Karl XI klagade Reenstierna över att
magistraten i Norrköping »tillskyndat honom ett och annat hinder,
mehn och besvär tvärtemot kongliga privilegier» och anhöll,

»eftersom han haft olycka till sjöss såväl som av eld och vatten
på Mässingsbruket» — år 1677 hade en häftig vårflod förstört
både dammar och broar, och på sommaren samma år härjades
två hyttor av elden — »att från slik egenvillig pålaga bliva
befriad. » I denna sak fick också Reenstierna rätt, och genom
kungligt brev förbjöds magistraten att pålägga honom och hans
bruksfolk skatt, inkvartering, vakthållning och all annan borgerlig
tunga utom tull och accis, »på det han icke alldeles måtte sjunka
under bördan utan någorlunda kunna vid dessa svåra tider
hålla verket i gång, som så stor nytta fäderneslandet i gemen
och synnerligen staden Norrköping skaffat haver».

År 1678 avled Jacob Reenstierna och begrovs i Hedvigs
kyrka, där ett ståtligt epitafium hugfäster hans minne. Hans
insats i 1600-talets ekonomiska utveckling i vårt land var av
stor betydelse. De sista levnadsårens motgångar hade så
medtagit hans förmögenhet, att sönerna måste göra sig urarva.
Hans förluster endast på sjöfarten belöpte sig till 150,000 daler,
varjämte han lidit »hundrade andra skador utav eld, vatten,
bedragare och bankruttörer». Familjen räddades från ruin
genom Kungl. Majestäts ingripande till förmån för änkefru
Reenstierna, vars arvegods undantogs från borgenärerna, och
mässingsbruket i Norrköping stannade i familjens ägo.

Reduktionskollegiet hade såsom förut nämnts ej lämnat
mässingsbruket i Norrköping ur sikte. Efter långa förhandlingar
avkunnades den 19 september 1685 dess resolution, som bestämde,
att den av bruket innehavda s. k. Dagsbergskvarnen skulle
indragas till kronan. Däremot fick bruket behålla sina tomter i
Norrköping samt Lax- och Kvarnholmarna med tillhörande
kvarnar och verk mot samma årliga avråds- (d. v. s. vattenrätts-)
avgift av 1,000 daler, som förut betalats. Därmed hade
mässingsbruket tämligen lindrigt sluppit ifrån den reduktionsfara,
som länge kastat sin hotande slagskugga över detsamma.
Under de föregående åren hade bruket otvivelaktigt gått
tillbaka, efter Louis de Geers död hade föga eller intet gjorts till

dess underhåll, men ännu intog det en ledande ställning bland
industriella anläggningar av samma art i vårt land. Enligt ett
memorial av den 13 juni 1675 om kopparfourneringen utgjorde
nämligen denna till Norrköpings mässingsbruk 1560 skeppund.
Motsvarande siffror för övriga mässingsbruk i landet äro för
Gusum 960, för Skultuna 480, för Vällinge 288 och för Nacka
mässingsbruk 216 skeppund.

Jacob Reenstiernas son hovjunkaren Abel Reenstierna erhöll
år 1694 rådhusrättens fastebrev på bruket med tillhörande
lägenheter. Vid samma tid måste han för att kunna utlösa de övriga
arvingarna till egendomen upptaga ett lån i Riksens Ständers
Bank på över en miljon daler kopparmynt. Omkring år 1700
hade han åter inbetalt detta belopp så när som på 87,000 daler,
men sedan blevo ekonomiska svårigheter honom övermäktiga,
och då han under tre à fyra år icke ens kunnat erlägga räntan,
måste han den 11 maj 1704 avstå bruket åt Riksens Ständers
Bank.

De år, som nu följde, voro allt annat än gynnsamma. Från
andra medlemmar av Reenstiernska släkten gjordes arvsanspråk
gällande, och på grund härav utspunno sig processer, som sträckte
sig över en mansålder. Icke nog därmed: banken hade att
uppehålla bruksdriften i den djupaste depression, vari vårt land
någonsin befunnit sig, under Karl XII:s krigsår. Det var förenat
med stora svårigheter att anskaffa den för tillverkningen
behövliga mängden av koppar. Anläggningen råkade därigenom och
av andra orsaker i allmänt förfall, så att driften i det närmaste
avstannade och arbetsfolket led nöd. Bergskollegium måste
nu ingripa och anmodade banken att åstadkomma rättelse.
Men i de bistra krigstiderna var detta lättare sagt än gjort;
mässingen sjönk till vanpris, och avsättningen blev allt trögare.

Så kom 1719 den stora förödelsen med ryssarnas härjning av
staden. Ett ögonvittne skriver därom: »Äntligen kom förödelsens
dag den 30 juli, som uti svenska historien skall lämna det
rysligaste minnesmärke. Klockan 9 började tornväktaren i

S:t Olai kyrktorn att häftigt klämta. Med en språklur ropade
han därunder som oftast: 'Nu synas ryska galärerna hoptal
framkomma vid Västerby udde!' — Vilket förfärligt tillstånd!
Allting i konfusion! — Intet tecken till försvar!» Några timmar
därefter voro fienderna framme. Plundringen började.
Kosackerna spridde sig på Saltängen och antände husen; en
nordvästlig vind drev lågorna inåt staden, och följande dag »var allt
avbränt från väster tullport ned till sjötullen». Bruket med
alla dess tillhörigheter såväl i strömmen som i staden var totalt
förstört. Vad som kunde fås igen av innehållet i tre
brännhyttor jämte trenne till landet i god tid utförda lådor talg ansågs
till en början vara den enda räddade lösegendomen. Sedermera
återfann man en del sänkt koppar m. m. Vid avtaget togo
ryssarna med sig från bruket 98 skeppund mässing och 281
skeppund garkoppar till ett sammanlagt värde av 274,000 daler
kopparmynt.

Under den allmänna förlamningen av initiativkraft och
ekonomisk förmåga, som var en naturlig följd av de hemska
krigsåren, fick bruket länge nog ligga kvar i sina ruiner. Med
anledning av den ryska branden medgav Kungl. Majestät åtta års
frihet från kontributioner av hammarskatt, tionde m. fl.
avgifter för bruket och dess folk. Bankdeputerade infordrade
fullmäktiges och kommissariernas utlåtande, om det vore rådligast
att försälja eller åter uppbygga bruket. Försäljning tillstyrktes,
men man kunde ej i avvaktan på att en sådan kunde komma
till stånd låta allt ligga nere. Därför anvisades 15,000 daler
kopparmynt till de nödtorftigaste reparationer av själva bruket.
Men framstegen skedde ytterst långsamt, och först 1731
träffade man anstalter för brukets fullständiga iståndsättande,
som därefter bedrevs raskt nog.

Riksbanken behöll bruket till 1740, då det på allmän auktion
försåldes med dithörande gårdar och tomter för 347,000 daler
kopparmynt till brukspatronerna Göran Spalding och Johan
Elison Forsberg. Den förre avled redan följande år, men hans

kompanjon ledde bruket, först tillsammans med Spaldings
änka och sedan såsom ensam ägare till sin död 1756.

Denna period 1740—56 var för mässingsbruket en
pånyttfödelsens tid. Det ödelagda och länge försummade bruket
nybyggdes och utvecklades. Nya bruksstämplar infördes
1740, sedan det visat sig, »att den av Riksens Ständers Bank
brukade stämpeln till mässingstrådens märkande,
bestående av tre kronor, utomlands råkat i verklig misskredit,
dymedelst att en och annan tid någon elak mässingstråd skall
vid bruket blivit tillverkad.»

Det stora Holmtornet, som ännu utgör en prydnad för
staden, uppfördes 1751. Om anläggningarnas utseende och omfång
på 1750-talet får man en god beskrivning av Daniel Tilas i hans
resedagbok »Sokneskrivaren eller Svensk Resesamling», som
meddelar följande:

»Norrköpings Messingsbruk det största i Riket, ligger här
nästan mitt i staden och mitt uti strömmen på sin egen enskylta
holme. En Bro går mitt öfwer strömmen, ömse sidor om holmen,
och för ingången till Bruket är ett högt men smalt stenhus
uppfört till 3 etagers höjd och derofwan ett Klocketorn. Hela huset
representerar en Tornbyggnad, men rummen äro agreabla och
rätt magnifiqt meublerade, men allenast 2 à 3 rum på hwardera
botnen, utom en commode trappa. Brukspatron E. Forsberg
har uppförtt denna byggnad mera til prydnad för staden och
Messingsbruket, än någon väsentlig nytta. Dock skulle det

<img 1>
Holmens torn i Norrköping.
</img>

kunna tiena til et observatorium, för den öfwermåttan wackra
och widsträckta utsickten. Brännhus (d. v. s. hyttor) äro här
4 stycken med 4 Brännugnar i hwardera som tillhopa gjöra 16
Bränningar. Tråddrageriet består af 20 Längor op i Huset,
dito 5 Tänger nere i huset, ett waltzverck med 3 glödugnar,
tre Dinphamrar, fem Lattanhamrar, en kittelberedarewerkstad
m. m.» Dessutom hörde till bruket tre mjölkvarnar, 49 gårdar i
staden samt ett tredjedels frälsehemman, Hulta.

Under den tid Forsberg innehade bruket, synes det sålunda
hava varit ett både i kommersiellt och tekniskt avseende
betydande verk. När Forsberg dog 1756, sålde sterbhuset bruket,
som då var fullkomligt iståndsatt och i utmärkt skick, med alla
dess tillhörigheter för 550,000 daler och 6,000 dalers äreskänk
till grosshandlaren i Stockholm Johan Henric Lefebure.

Denne Lefebure var en av de mest bemärkta finansmännen i
Sverige. I Stockholm hade han förutom ett sockerbruk anlagt
flera fabriker. Mässingsbruket i Norrköping utvidgade han bl. a.
med ett fingerborgsgjuteri. Hans vittfamnande affärsverksamhet
hade länge lämnat glänsande resultat, och man hyste hart när
obegränsat förtroende till hans insikter i ekonomiska frågor.
Han var ledamot av Assekuransrätten, fullmäktig i
Generaltullarrendesocieteten och Järnkontoret samt direktör vid
Sjöförsäkringskontoret och Ostindiska kompaniet. I flera år var
han även fullmäktig för borgerskapet i riksbanken och blev för
sin förtjänstfulla och allmännyttiga verksamhet belönad med
adelskap. Men han fick också i rikt mått erfara lyckans
växlingar. Han hade ingått bland de associerade i det för sina
vågade transaktioner sorgligt bekanta »Vexelkontöret» och
deltagit i skötseln av dess affärer.

Vid riksdagen 1765—66 företogs räfst med »vexelherrarna»,
och denna drabbade även den mångbetrodde Lefebure. Han
sattes i husarrest, och hans egendom ställdes under kuratel
till säkerhet för kronans och bankens rätt. Banken hade en
inteckning i Norrköpingsbruket, och så blev även detta belagt

med sekvester, dock utan hinder i dess drift. Vidare dömdes
Lefebure att utbetala ett ofantligt ersättningsbelopp samt till
förlust av all borgerlig näring och rätt att vistas i Stockholm
eller å ort, där riksdag hölls. Bruket hade under den senaste
tiden ej kunna drivas med samma kraft som förut, ty
konjunkturerna hade tvarit tryckta och penningetillgången knapp.
Tillverkningen av mässing utgjorde under 1758 987 skeppund men
nedgick 1763 till 341. Tre år därefter hade den dock åter stigit
till 862 skeppund.

Lefebure förmådde ej längre uthärda de tunga olyckor,
som drabbat honom; han avled den 27 oktober 1767.
Mässingsbruket övergick därefter genom arv till hans son, bergsrådet
Jean Lefebure. Det blev emellertid allt mera tryckta tider
för svensk industri. Sundelius säger därom: »Således inföll
vid slutet av år 1767 det svåraste tidevarv, som fabrikerna
under nuvarande regeringssätt övergått, i det de på en gång
saknade avsättning på tillverkningen samt tillgång hos
medborgare av penningar och kredit till sina verks fortsättande samt
därtill ledo ständiga förluster, vid existerande bankrutter.»
Det var därför ej underligt, att det följande årtiondet för
mässingsbruket medförde en viss stagnation. Under herrarna
Lefebures tid förekommo också vidlyftiga processer med
Norrköpings stad angående vattenrätt, beskattning m. m.

I december 1777 sålde bergsrådet Jean Lefebure
mässingsbruket med alla dess underlydande lägenheter, varibland
uppräknas tre mjölkvarnar med tillsammans 16 par stenar,
åtskilliga i Norrköping belägna, dels bebyggda, dels obebyggda
tomter m. m. för en summa av 77,500 riksdaler specie och 2,000
riksdaler specie äreskänk till brukspatronen Elias Pasch, en
medlem av den bekanta konstnärsfamiljen.

Under hans tid drabbades bruket av en kännbar olycka
genom den stora vårfloden 1788, den" starkaste som någonsin
förekommit i Norrköping. Av magistratens besiktningsinstrument
den 30 april framgår, att vid brukstornet hade vattnet

denna dag fallit en aln och fyra tum, att i mässingsbrukets
verkstäder och källare kunde man ej för vattnets skull inkomma,
att stora koldösen var till en del alldeles kringfluten och den
övriga delen ännu flytande på bruksgården, att stora
holmbron var till två tredjedelar förstörd samt stora
dammbyggnaden mellan Lax- och Kvarnholmarna bortriven. De föreslagna
reparationskostnaderna sluta också på en summa av ej mindre
än 17,133 riksdaler specie.

Under den nye ägaren gick bruksrörelsen också avsevärt
tillbaka. Ännu 1787 tillverkades 1,241 skeppund mässing,
men 1792 hade tillverkningen sjunkit till hälften. Två år
därefter måste också Pasch inställa sina betalningar, varmed
mässingsfabrikationen för två år alldeles upphörde. Borgenärerna
måste emellertid åter upptaga brukets drift, då alla försök att
avyttra egendomen visade sig fruktlösa. Det hela drevs dock
lamt; hela arbetsstyrkan vid bruket utgjorde 1798 ej mera än
omkring ett hundra personer.

Det nya århundradet började sålunda under för bruket föga
gynnsamma auspicier. Efter åtskilliga ansträngningar lyckades
man år 1802 sälja det till brukspatronerna bröderna Joachim
och Fredrik Wretman, och under följande halvsekel bytte
det ägare ej mindre än fyra gånger. Det såldes nämligen
1811 till överstelöjtnant C. G. Reuterschiöld, 1817 till v.
häradshövdingen L. M. Trozelli, 1845 till dennes son brukspatron
Henning Trozelli och slutligen 1854 till Holmens Bruks &
Fabriksaktiebolag, som fortfarande innehar de numera
ofantligt utvidgade anläggningarna.

Bröderna Wretman lågo i mycket vittomfattande affärer och
innehade bruksegendomar i skilda delar av landet. De kunde
därför ej tillräckligt ägna sig åt norrköpingsbruket.
Mässingstillverkningen här upphörde alldeles. Konjunkturerna för en
förmånlig avsättning av varan tycktes ännu avlägsna. Man ville
nu genom någon annan industri draga nytta av den

tillgängliga vattenkraften samt sökte och erhöll 1806 tillstånd att
anlägga ett <i>pappersbruk.</i>

Holmens pappersbruk, som nu med sina filialer är det största
i sitt slag i vårt land, har vuxit fram från en ringa begynnelse.
Det inrymdes först i en liten tvåvåningsbyggnad av gråsten
och tegel, 34 alnar lång och 16 alnar bred. Anläggningarna voro
ej heller storartade: två valskistor med valsar och tillbehör,
en kyp, vatten- och linnepressar »tvänne stycken lårar till
materien, hvaraf papperet göres», en kopparbläst med spisel
och skorsten av tegel samt ett vindspel med lina, alltsammans
år 1808 värderat till 2,100 riksdaler.

År 1812 gjordes en formlig anhållan att få nedlägga
mässingsbruksrörelsen, vilken även bifölls. I stället infördes
järnförädling med en s. k. kniphammare, två spikhamrar med två ässjor
jämte ett vals- och skärverk. Vidare upptogos två andra
manufakturgrenar: såpbruk och bomullsspinneri. Enligt ett
värderingsinstrument av den 9 januari 1815 funnos i den sistnämnda
anläggningen en spinnstol, en förspinningsstol, en plys- och två
kardmaskiner. Hela bomullsspinneriet med maskiner uppskattades
till ett värde av 3,906 riksdaler. Detta var den blygsamma
början till Bruket Holmens i våra dagar så storartade textilindustri.

Vi återgå emellertid nu till pappersbruket och dess
utveckling. Ända till början av 1800-talet hade tillverkning av papper
varit ett hantverk. Handgjort papper, som nu är en lyxartikel,
var det enda man hade att tillgå för tryck och skrift, och då det
uteslutande förfärdigades av lump, ställde sig ock priset mycket
dyrt i jämförelse med vad förhållandet är i våra dagar. Under
det adertonde århundradets sista år hade emellertid en
fransman vid namn Robert konstruerat en maskin, i vilken kunde
göras papper »i långa banor», en uppfinning, som blev av
vittfamnande betydelse. En engelsk firma Donkin & Son i London
förbättrade uppfinningen ytterligare. Från denna firma
inköptes till Holmens bruk vid mitten av 1830-talet en dylik

<img 1>
Det nya väveriet i Norrköping. Färdigt 1917.
</img>

maskin, å vilken kunde tillverkas en pappersbana av 54 tums
bredd. Denna maskin var i bruk ända till 1889, då den utbyttes
mot en annan, även den av engelsk tillverkning men mer än
dubbelt så bred. En föreställning om huru maskintekniken
under denna tid gått framåt kan man få av det förhållandet,
att under det att å den gamla maskinen, som på sin tid var
förstklassig, tillverkades omkring 2,000 kg. papper per dygn,
uppgår produktionen ända till 17,000 kg. per dygn å dess
ersättare.

Den alltmera ökade maskindriften krävde stora kapital,
och det är först efter det Holmens bruk år 1854 kommit i
kapitalstarka händer, som det började utvecklas till vad det nu
är. Detta år bildades Holmens Bruks- och Fabriksaktiebolag
med ett aktiekapital av 1,800,000 riksdaler — sedan ökat till
2,400,000 — vilket bolag av brukspatron Henning Trozelli
inköpte samtliga anläggningarna med vad därtill hörde för
en summa av 300,000 riksdaler och ofördröj ligen grep sig an
med industri i stor stil.

<img 1>
Totalvy över Hallstaverken.
</img>

En viktig betingelse härför var det effektiva utnyttjandet av
tillgänglig vattenkraft För att ernå detta nedrevs den gamla
Holmkvarnen, som fick lämna plats för ett modernt
bomullsspinneri och väveri. År 1856 voro båda verken färdiga;
anläggningen ansågs tydligen vara av nationalekonomisk betydelse,
ty Kunglig Majestät medgav att för anläggning av bomullsspinneriet
skulle erforderliga maskiner till ett värde av 25,000
pund sterling få införas tullfritt. För att tillgodogöra sig
vattenkraften i större utsträckning uppbyggde man också ett
fabrikshus för ylleindustri, detta dock endast till uthyrning.

Textilindustrien utvecklades raskt under de följande åren.
Så startade bomullsväveriet med 86 vävstolar, och redan 1864
hade anläggningen utvidgats att omfatta 150 sådana.
Papperstillverkningen drevs under en följd av år i ganska liten skala,
intill dess på 1860-talet trämassa började att såsom råmaterial
ersätta lump. År 1868 anlades en fabrik för slipning av
trämassa, och i den mån papper, tillverkat av sådant material,

<img 1>
Interiör från pappersbruket i Hallsta. Två pappersmaskiner.
</img>

vann större tilltro hos avnämarna, utvidgades papperstillverkningen
år för år och kom även att inrikta sig på export.

År 1899 anlades en fabrik för tillverkning av kemisk trämassa
(sulfitcellulosa) för brukets eget behov; denna fabrik kunde
dock ej läggas på brukets eget område i Norrköping, emedan
sådan tillverkning ej får bedrivas i stad, utan inköptes härför
i Kvillinge socken 6 km. från Norrköping ett lämpligt område.
Denna å Loddby uppförda sulfitfabrik är inrättad för en årlig
produktion av omkring 3,000 tons. Massan levereras i fuktigt
tillstånd till pappersbruket i Norrköping.

På de senaste åren har avsättningen av pappersbrukets
produkter ökats i en förut icke anad utsträckning. Utrymmet
inom bruksområdet var redan i det närmaste utnyttjat, och då
en betydande utvidgning av fabrikationen planlades, måste
man se sig om efter plats på annat håll. En synnerligen lämplig
sådan fann man också i Hallsta vid Öregrundsgrepen, ej så
fjärran från Louis de Geers gamla upplandsdomäner Österby,
Leufsta och Gimo. Hallsta har mycket fördelaktigt läge vid

<img 1>
Arbetarebostad i Hallsta.
</img>

slutpunkten av Roslagsbanan, som går ända in på bruksområdet;
förträfflig hamn finnes också för djupgående fartyg. I Hallsta
har Holmens bolag uppfört storartade anläggningar, som togos
i bruk år 1916, och vilkas värde enligt styrelseberättelsen för
nämnda år uppgår till 9,846,548 kronor. Här finnas trämasse-
och sulfitfabrik samt pappersbruk med maskiner av modernaste
slag. Två av de här uppställda pappersmaskinerna äro de största
i sitt slag i Europa.

Även textilfabrikationen har nått en storartad utveckling.
Vi vandra över den breda betongbron, som från Dalsgatan
för över till Holmens bruksområde, passera genom
administrationsbyggnadens höga valv och ledsagas sedan genom en
labyrint av gångar, gårdar och broar till en imponerande byggnad,
som bär årtalet 1917. Den representerar den senaste
utvidgningen av bomullsspinneriet och väveriet.

I bottenvåningen ligga mängder av bomullsbalar, som
införts från Tropikerna (via England). Först behandlas nu

råvaran i rensningsmaskinerna och föres därifrån till kardnings
salarna och spinneriet. I de stora, modernt anordnade
vävsalarna arbeta sammanlagt 1,400 vävstolar med ett för ovana öron
bedövande larm. Sedan vi åsett tygernas sista behandling,
pressning, mätning och emballering, vandra vi över gården och
göra en titt in i en annan av Holmens mest betydelsefulla
avdelningar, där fem stora pappersmaskiner arbeta dag och natt
och sammanlagt producera 90 tons papper per dygn. Innan vi
lämna bruksområdet, göra vi ett besök i kraftcentralen. Större
delen av den för de många och vittomfattande verken
behövliga kraften hämtas ur strömmen, som medelst turbiner driver
två generatorer på vardera 1,200 hästkrafter. Dessutom finnas
en ångturbin och sex väldiga ångpannor. Överallt sjudande
och brusande arbetsliv och även arbetsintensitet och
arbetsglädje, enligt vad från ledningens sida meddelades.

Brukets utveckling sedan bolagets bildande belyses bäst
genom anförande av några siffror angående tillverkningen,
som utgjorde:
<table><td><td r>Papper kg.<td r>Trämassa kg.<td c>Garn kg.<td c>Vävnader<br>meter
<td>1855 ......<td r>197,125<td r><td c><td c>
<td>1865 ......<td r>229,813<td r><td c>129,951<td c>304,418
<td>1875 ......<td r>357,933<td r>128,910<td c>605,144<td c>1,587,968
<td>1885 ......<td r>1,866,662<td r>799,809<td c>579,022<td c>2,320,680
<td>1895 ......<td r>6,248,494<td r>2,756,071<td c>905,284<td c>3,219,833
<td>1904 ......<td r>8,544,067<td r>6,264,800<td c>786,385<td c>3,193,026
<td>1914 ......<td r>25,492,509<td r>20,131,419<footnote>Därav 11,729,419 kg. slipad trämassa och 8,411.000 kg. sulfitmassa.</footnote><td c>1,146,802<td c>7,633,944
<td>1918 ......<td r>42,435,575<td r>40,958,134<footnote>Därav 23,242,120 kg. slipad trämassa, 11,546,014 kg. sulfitmassa och 6,170,000
kg. sulfatmassa.</footnote><td c>136,310<footnote>Avser bomullsgarn, dessutom 426,111 kg. pappersgarn.
52</footnote><td c>1,402,632
</table>
Minskningen i tillverkningen av garn och vävnader under
år 1918 berodde helt naturligt på den i hög grad minskade


importen under världskriget. Nämnda år tillverkades även 274,000
kg. konstläder av papp.

År 1904 sysselsatte bolaget 1,000 arbetare; för närvarande
utgör sammanlagda antalet av i dess tjänst anställda arbetare
2,500.

Bolagets förste disponent var Carl David Philipson åren
1854—72, varpå följde Gustav Ringberg åren 1872—86, Hugo
Wulff 1886—1907 samt Carl Wahren alltifrån nyssnämnda år.
Det är i väsentlig mån genom den sistnämndes skickliga och
framsynta ledning, som Holmens Bruks- och Fabriksaktiebolag
under de senaste åren så snabbt utvecklats och ernått den rangr
plats inom vårt lands industri, som det för närvarande
obestridligen  innehar.

År 1917 förvärvade bolaget all den vattenrätt, som är förenad
med fastigheterna på båda sidorna om strömmen nedanför
Bergsbron, och förarbeten äro redan i gång för att genom en
ny, mäktig kraftcentral effektivt utnyttja all kraft, som här
är tillgänglig. De stora utvidgningar av bruksdriften, som i
samband därmed planeras, öppna också vida och lovande
framtidsperspektiv.

<img 1>
Handelsmuseet i Mexico City, där den av Exportföreningen
anordnade svenska prov- och katalogutställningen inom den
närmaste tiden skall äga rum.
</img>
</chapter>
<chapter name="Propagandan för svensk handel i utlandet.">
<h3><i>Propagandan för svensk handel i utlandet.</i></h3>
Av Dir. <i>Bengt Ljungberget.</i>

Propagandan för svensk industri och handel i utlandet,
ledd i modern riktning, är jämförelsevis ung. De första trevande
stegen togos i slutet av åttiotalet, då vår industri blev, delvis
åtminstone, nog stark för att kunna taga upp konkurrensen
på främmande marknader med de då dominerande
industrimakterna England och Tyskland. Ännu ett decennium framåt
behövde våra industrimän emellertid organisera sin produktion
för att skapa en faktor att räkna med i världshandeln. Men våra
affärsmän kunde generellt sett ej följa med i takten, dels
beroende på bristande erfarenhet i exportaffärer och dels beroende
på bankernas avvisande hållning gentemot kreditgivningar,
även av anspråkslösaste dimensioner, vid export till länder,
där långa krediter voro oundgängliga för upparbetande av en
god marknad. Följden av dessa förhållanden blev, att
exporthusen i London, Hamburg, Rotterdam, Köpenhamn m. fl. stora
transitohamnar togo hand om den svenska industriens

produkter och förde ut dem på världsmarknaden — dock noggrant
undvikande att framhäva deras svenska ursprung. Våra goda
exportartiklar blevo därför endast en utmärkt reklam för dessa
utländska mellanhänder, och kunden anade naturligtvis ej,
att han hade annat än med tyska, engelska etc. varor att göra.

<i>De transoceana linjernas och Exportföreningens insats i den
direkta exporten över haven.</i>

Så småningom tog dock utvecklingen en annan riktning,
tack vare framsynta mäns ingripanden. Jag tänker närmast på
de direkta svenska transoceana linjerna, som mer än något annat
brutit isen för den svenska företagsamheten. Det var år 1904
som skeppsredaren W. Lundgren lyckades starta den första
direkta lastlinjen till Sydafrika, och kort därefter genomförde
generalkonsul Axel Johnson sin reguljära route till
Laplataländerna. Sedan följde 1907 vår ostasiatiska linje på initiativ
av envoyén G. O. Wallenberg, och de goda exemplen framskapade
så småningom ett direkt svenskt linjenät till världens alla mera
betydande avsättningsfält.

Dessa svenska linjer ha till stor del äran av att vårt land nu
kan skryta av att stå på egna fötter i fråga om såväl import av
nödiga råvaror och livsmedel som även export av våra
industrifabrikat. De utgöra dessutom en ständig och värdefull reklam
för vårt land, därigenom att dess fartyg genom sina täta visiter
i främmande hamnar påminna om, att Sverige kraftigt ämnar
bevaka sin ställning på världshaven och är en nation att räkna
med i den mellanfolkliga handeln.

Jämsides med de transoceana linjerna har Sveriges Allmänna
Exportförening haft den största betydelsen i propagandan för
svenska varor utomlands. Stiftad redan 1887 har den sedan dess
med framgång verkat för sitt ideella mål att göra vårt lands
industri känd över hela världen. I flera avseenden är föreningens
arbetssätt nu dock avvikande mot de första årens verksamhet.

Då utsändes exempelvis handelsagenter på Exportföreningens
bekostnad till Spanien, Indien och Argentina, vilka sålde
svenska varor till betydande belopp. 1894 upphörde dessa agenturer
på grund av enskild opposition, men otvivelaktigt hade de sin
stora betydelse, speciellt som reklam för de då relativt okända
svenska industrialstren.

<i>Utställningar och mässor.</i>

Ett viktigt medel att göra reklam för svenska varor ha under
den av mig behandlade epoken de internationella utställningarna
varit. På detta område har Exportföreningen lyckats göra
beståndande insatser som initiativtagare och anordnare av det
svenska deltagandet. Jag tänker således på utställningen i
Köpenhamn 1888, Buenos Aires med svenskt utställningshus
1890, Paris 1889, Chicago 1893, St. Louis 1904 med egen
paviljong, världsutställningen i Liège 1905. Vid det senare tillfället
publicerade föreningen en svensk katalog, »Suède», som utom
deltagande firmors adresser innehöll ett flertal artiklar rörande
svensk intellektuell och praktisk verksamhet. För samma
utställning utgavs på bekostnad av Järnkontoret en av
bergsingenjör C. G. Dahlerus författad omfattande översikt över
svensk bergshantering, kallad »Suède-Industrie Minière et
métallurgique ».

Nu börja utställningarna förlora i betydelse som propagandamedel,
beroende dels på de stora kostnaderna för deltagande
och dels kanske på missförhållanden vid jurybedömningar.
Deras moderna arvtagare har blivit mässan — den
internationella. Dennas i dagen liggande fördel är ju, att försäljningar
ske vid densamma, och att besökarna inskränkas så vitt möjligt
till seriösa köpare. Därigenom betalar sig ofta deltagandet för
den utländske deltagaren, som dessutom får en god reklam för
sina varor. Den för oss svenskar ojämförligt betydelsefullaste
internationella mässan är den, som avhålles varje höst i Lyon

<img 1>
Svensk i paviljongen vid Chicagoutställningen 1893.
</img>

(vårmässan berör ej <i>svenska</i> artiklar). Där samlas utställare
och köpare från hela världen, och även vårt land bidrog vid
mässan 1919 med en visserligen ej stor men god kontingent,
som till dels torde ha avslutat synnerligen goda affärer. Det
är att hoppas, att deltagandet blir ännu större kommande år,

<img 1>
Ena långsidan av den svenska utställningen i Liège 1905.
</img>

enär våra utsikter att i Frankrike upparbeta en god marknad för
våra mekaniska industrialster — papper, trämassa, trävaror och
järn ha ju sina givna kunder där sedan decennier —äro

synnerligen gynnsamma. Övriga mässor ha ganska ringa betydelse
ännu för vår exportindustri, desto mer som knappast några
tillåta utländska konkurrenter att deltaga. Frankfurtermässan
och även Londonmässan tyckas vilja tendera att mer och mer
adoptera öppna dörrens politik, men de hava ännu ej lyckats
ådraga sig en nämnvärd del av Lyonmässans attraktionskraft.
Tyskland blir ju under de närmaste åren knappast en marknad
att räkna med för vår industri.

En internationell utställning, som blivit av aktuellt intresse,
och som därför ej får förbigås, är den i Lille, som är närmast
avsedd för industrier, som komma ifråga för återuppbyggnadsarbetet
i norra Frankrike. Där deltager ett antal svenska
fabriker, och svenska handelskammaren i Paris är jämväl företrädd
med eget stånd, där upplysningsarbete bedrives rörande svensk
industri och handel.

I detta sammanhang bör kanske även nämnas, att
Exportföreningen håller på att anordna en katalog- och
provutställning i Mexico Citys handelsmuseum under överinseende av
föreningens ombud därstädes, herr Nils Janhekt. Den var
närmast föranledd av en officiell inbjudan från mexikanska
handelsministeriet.

Som en god reklam för vårt land torde även få räknas
utsändandet av kryssaren Fylgia sistlidna vinter till amerikanska
och mellanamerikanska hamnar. Därvid medföljde nämligen
även en journalist och en det praktiska livet närstående man,
vilka på de olika platser expeditionen besökte kommo i kontakt
med myndigheter och affärsmän, vilka därigenom gåvos en
inblick i vår nations industriella läge.

<i>Informationsverksamhet för avsättning av svenska industrialster
i utlandet.</i>

Då en utländsk agent eller köpare önskar erhålla offerter
på svenska exportartiklar, eller då en svensk köpman önskar
avsättning för sina varor utomlands, kan detta förmedlas på

skilda vägar. I det förra fallet torde man kunna antaga, att
utlänningen helst vänder sig till svenska konsuln, handelsattachén
eller handelskammaren på platsen, som ger honom första
hands upplysningar om den svenska industriens kapacitet,
i det senare fallet går saken genom Exportföreningen. Dessa
upplysningars värde differera naturligtvis mycket. I regel kan
sägas om exempelvis våra konsuler, att de, ehuru i de flesta
fall mycket intresserade för den rent kommersiella delen av sin
uppgift, dock på grund av mängden av löpande göromål ej
kunna sätta sig in i eller hålla sig å jour med industriens utveckling
i hemlandet. Genom den nyligen genomförda omorganisationen
av utrikesrepresentationen har dock vårt land nu omsider
blivit bättre ställt beträffande den officiella upplysningsverksamheten
i utlandet. I Indien, på Java, i Förenta Staterna,
Ostasien, Argentina, Mellanamerika, Spanien, Frankrike, Polen,
(snart även i Australien och Balkanstaterna) hava sålunda
stationerats handelsattachéer (och handelsråd) som bland sina
viktigaste uppgifter ha att driva propaganda för svensk
exportverksamhet.

Mycket värdefulla utposter i den svenska exportens tjänst
bilda också enligt min mening de i utlandet etablerade
handelskamrarna. Det största värdet ligger i deras inre organisation,
varigenom de ha större möjligheter än en enskild man att komma
i levande kontakt med det främmande landet. Ryggraden i
en dylik institution bildar nämligen dess styrelse, som är
sammansatt dels av framstående män ur de svenska
affärselementen på platsen och dels av inflytelserika inhemska köpmän,
intresserade i handeln med vårt land. Det inses lätt, vilken styrka
och pondus härigenom ges åt handelskammaren, som sålunda
blir i tillfälle att kunna erbjuda de svenska exportörerna de
värdefullaste tjänster. Dylika handelskamrar finnas f. n. på
följande platser: London, Paris, Newyork, Chicago, Sydney och
Basel, varjämte en skandinavisk handelskammare nyligen
börjat arbeta i Warschau.

Centralorganisationen för svensk export och i samband
därmed stående upplysningsverksamhet i utlandet är som bekant
Exportföreningen. I det föregående och även i det följande har
jag försökt att ge läsaren en uppfattning av dess gagneliga
verksamhet i olika hänseenden. Här skall endast beröras helt kort
dess allmänna informationsverksamhet. I de flesta fall då en
svensk fabrikant eller exportör önskar komma i förbindelse
med utländska avnämare, vänder han sig till Exportföreningen,
som ofta omgående kan meddela adresser ur sitt rikhaltiga,
systematiskt ordnade material, baserat på de otaliga
inkommande förfrågningarna från utlandet. Ibland händer ju, att
inga lämpliga firmor genast finnas att ange, varför föreningen
måste företaga en närmare undersökning på ort och ställe.
Detta sker dels genom med föreningen korresponderande firmor
och institutioner i utlandet, dels även genom föreningens egna
ombud, som äro väl insatta i förhållandena såväl i Sverige som
hemlandet. Som Exportföreningens namn numera är känt över
hela världen, vända sig dagligen en mängd utländska firmor
till densamma, dels för att träda i förbindelse med svenska
företag, dels även för att bli närmare orienterade i vårt lands
ekonomiska liv.

<tab><tab><tab><tab><tab>* * *

Med den kolossala utveckling vår industri tagit har vikten av
en väl skött reklam i utlandet för de enskilda företagens del
blivit alltmera påtaglig, och Exportföreningen har även i detta
fall följt med och sökt vara sina medlemmar till nytta. Den
åtager sig alltså numera översättningar till alla språk av svenska
kataloger och reklammaterial, förmedlar annonsering i den
utländska pressen, prenumeration på främmande tidningar etc.

<i>Svensk propagandalitteratur i utlandet.</i>

Vårt lands relativt färska industrialisering återspeglas i den
sentima propaganda, som i form av kalendrar och broschyrer
på utländska språk härifrån spritts till utlandet. Det första
allvarliga steget till upprättandet av en s. k. »exportkatalog»
togs på initiativ av Sveriges Allmänna Exportförening, som år
1893 utgav en sådan — efter nutida fordringar visserligen
mycket ofullständig. Det dröjde sedan till 1906, innan någon
liknande publikation såg dagen. Detta år utgav nämligen
Exportföreningen första upplagan av sin välkända adressbok
över svenska tillverkare och exportörer »Svensk Industri- och
Exportkalender». Denna uppslagsbok var avfattad på 5 olika
språk och innehöll, förutom den egentliga kalenderavdelningen,
beskrivningar över viktigare svenska industriorganisationer.
Sedermera har »exportkalendern» utkommit i flera upplagor
och, sedan världskriget nu är slut, kommer en betydligt utökad
och moderniserad edition att utges till hösten. Kalendern
sprides till firmor och institutioner i hela världen och
förekommer därjämte på alla konsulat och legationer, för vilka den
blivit av god nytta som handbok över den svenska industrien
och exporthandeln.

Utom exportkalendern har Exportföreningen publicerat en
specialkalender för Ryssland år 1917, kallad »Svensk-rysk
exportkalender» på ryska och svenska språken och lägger just
sista handen vid en holländsk exportkalender.

Bland beskrivande arbeten över svenska industriella
anläggningar, som sista åren sett dagen, kan särskilt nämnas A.-B.
Hasse W. Tullbergs åren 1915—1918 i tre delar utgivna arbete
på ryska språket »Svensk Industri» och dess parallellt på svenska
och finska år 1919 publicerade bok med liknande namn. Dessa
verk torde säkerligen bidragit att i våra östra grannländer
skingra okunnigheten om svenskt näringsliv.

En dominerande plats bland allmänna publikationer på

främmande språk berörande vårt land intages av det på regeringens
uppdrag av prof. Gustav Sundbärg — och efter hans frånfälle
av d:r J. Guinchard — redigerade arbetet »Sveriges land och
folk». Dess första edition utkom redan år 1900 på franska
språket och var avsedd för världsutställningen i Paris. 1904 följde
en upplaga på engelska, 1914 en tysk, närmast föranledd av
Baltiska utställningen, och 1915 ånyo en engelsk. Denna
imposanta bok bär alltigenom en auktoritativ och vederhäftig
prägel, varigenom dess värde som informationskälla om Sverige
i utlandet knappt kan sättas för högt. Utlänningen får faktiskt
ett tvärsnitt genom hela den svenska nationen, och vad speciellt
avser näringslivet, är det mycket utförligt och sakkunnigt
behandlat.

Kriget har i mer än ett avseende kastat utrikeshandeln in på
nya vägar, och speciellt gäller detta de små nationerna, som nu
börja inse vikten av att i största möjliga utsträckning själva
ombesörja sin export och import utan anlitande av
mellanhandsfirmor i de större handelscentra i Mellan- och Västeuropa.
Handeln börjar ock nu alltmer taga direkta banor mellan
Sverige och våra främmande avsättnings- och råvaruförseende
områden. Som viktigast bland dessa försummade trakter
framstår onekligen Holländska Indien, av vilket vårt land med rätta
hoppas mycket i varubyteshänseende. Med tanke på betydelsen
av att Sverige blir känt såväl där som i moderlandet har
Exportföreningen i samarbete med det holländska förlaget Nijgh &
van Ditmar, Rotterdam, helt nyligen fullbordat ett rikt
illustrerat arbete på holländska språket kallat »Zweden, Zijn Handel,
Scheepvaart en Industrie ». Däri förekomma artiklar av
sakkunniga författare, behandlande våra olika industrier, »handel,
sjöfart, kommunikations väsen, sport, turistväsen och
konstslöjd». Detta arbete, som spritts i 2,000 exemplar, har fått det
livligaste erkännande såväl i Sverige som i Holland och dess
kolonier och kommer förvisso att kraftigt stimulera våra
handelsförbindelser med dessa länder.

<img 1>
Exportföreningens nya fastighet, Vasagatan 6, Stockholm —
den blivande centralpunkten för svensk industriell
propaganda i utlandet.
</img>

Liksom kriget fört in handeln på delvis andra router, har det
även förorsakat ett allmänt kaos i det internationella
handelsutbytet genom avbrytande av det fina nätverk av förbindelser
de olika nationerna emellan, som förut existerade. För att i någon
mån avvända de ogynnsamma inverkningarna härav för vårt
lands vidkommande beslöt Exportföreningen hösten 1918 att i
samarbete med A.-B. Svenska Teknologföreningens förlag
utgiva en masspublikation på fyra skilda språk, som skulle

gratis tillställas de mera betydande handelshusen i utlandet,
och inför dessa ge en koncentrerad bild av vårt lands
ekonomiska resurser. I detta reklamverk förekomma, utom
klassificerade annonser av de ledande svenska exportfirmorna och
industrierna, redogörelse för Exportföreningens verksamhet,
Sveriges frihamnar samt vårt lands industriella resurser. Den
engelska upplagan, »What Sweden can do», spreds under 1919
i 25,000 ex. över hela den engelsktalande världen, den franska
upplagan, »Ce que la Suède peut fournir», — som utkom från
trycket i början av år 1920 — har i 15,000 ex. gått ut till länder
med franskan som affärsspråk, och den lika stora spanska
editionen, »Lo que Suecia puede ofrecer », har under sommaren 1920
slutdistribuerats till Spanien samt Syd- och Mellanamerika.
»Was Schweden liefert» — den tyska upplagan — har även
under sommaren utsänts i 15,000 ex., huvudsakligen till
Tyskland, Polen, Österrike, Tjeckoslovakien och Ungern. Genom
upplagornas storlek och en rationell spridning torde med detta
reklamarbete målet vara vunnet: att dels återknyta gamla
förbindelser mellan affärsmän i Sverige och utlandet, dels även
vinna nya avnämare för våra industrialster.

Av regelbundet utkommande publikationer, som verka för
kännedomen om Sverige i utlandet, bör här nämnas speciellt
den av franska handelskammaren i Stockholm sedan 1 januari
1920 utgivna Bulletin, som i varje nummer innehåller på franska
språket avfattade artiklar och notiser rörande svensk industri,
handel och sjöfart. Likaså bör här full rättvisa göras åt de
utmärkt redigerade tidskrifter, som regelbundet utges av de svenska
handelskamrarna i London, Newyork och Paris, och däri den
främmande läsaren blir väl insatt i aktuella förhållanden inom
svenskt näringsliv. Handelskamrarna i Sydney och Basel,
som ännu ej vuxit sig lika starka som sina äldre kolleger, utger
dock månatliga meddelanden, däri förekomma en mångfald
intressanta notiser om Sverige.

Även på detta publikationsområde har Exportföreningen

gjort stora insatser, främst genom sin engelska månatliga
tidskrift »Swedish Export», som sprides över hela den
engelskspråkiga världen och dessutom till ett stort antal firmor i andra
länder. En återblick på innehållet i en årgång av detta
propagandaorgan för svensk export ger ett gott vittnesbörd om den
mångsidighet och omsorg, varmed valet av artiklar skett. Det
är en vederhäftig revy av svensk industri och handel, som bör
kunna ge utlänningen ett gott intryck av vad Sverige kan prestera.

För att nå den för vårt land så utomordentligt viktiga
marknaden österut började Exportföreningen 1918 att utge även en
månatlig rysk tidskrift »Schwedskij Eksport», som dock på
grund av de politiska förhållandena i Ryssland blott kunde
utkomma under sagda år.

Innan jag övergår till att redogöra för hur utlänningar
propagera för oss, vill jag komplettera här redan lämnade uppgifter
med att nämna, att till hösten ett arbete på engelska språket
kommer att utges av docenten vid Stockholms handelshögskola
H. W:son Ahlmann. Titeln blir »Norrlands ekonomiska geografi»,
och verket utgör en sammanfattande framställning av
framtidslandets ekonomiska geografi, dess utveckling, nuvarande
resurser och framtid. Det bör bli en passande nyårshälsning
1921 från de svenska firmorna till deras engelska och
amerikanska affärsvänner. Till sist bör ej förglömmas den av
järnvägsstyrelsen år 1919 i samband med ångfärjefrågan Sverige—
England publicerade intressanta undersökningen på engelska
språket, vari beröras förutsättningarna för en vidgad handel de
bägge länderna emellan samt vårt lands lämplighet ur
transitosynpunkt för den engelsk-ryska handeln.

<i>Hur utlandet propagerar för Sverige.</i>

Intresset för Sverige i utlandet har på de senare åren blivit
alltmera tydligt, om man dock måste erkänna, att mycket övrigt
är att önska ännu. Hur ofta såras väl ej svenskar i sina

patriotiska känslor, när de vid sina besök i utlandet iakttaga den mest
förbluffande okunnighet hos omgivningen, om vad vårt land är,
var det ligger och vad det har gjort för insatser i vetenskapligt
och ekonomiskt hänseende! När Sverige göres till huvudstad i
Danmark, blir man ju ej glad, men man tröstar sig gärna, när
— som lika ofta sker — Björnson och Ibsen talas om som
varande svenskar. Det är ju ej lätt för yttervärlden att så strängt
skilja på alla små nationers karaktärsdrag, och därför bli Sverige,
Norge och Danmark för bekvämlighets skull behandlade som
en enhet — Skandinavien.

Genom krigets inverkan kan emellertid en ändrad hållning
från utlandet vis-à-vis Sverige konstateras, och beror väl detta
huvudsakligen på önskan att komma i direkt och nära kontakt
med vårt förhållandevis mycket köpstarka och leveranskraftiga
land. Speciellt Förenta Staterna lägga i dagen ett starkt
intresse för att skaffa sig första hands kännedom om svenska
förhållanden, och massor av amerikanska affärsmän,
industriidkare och bankmän hava ock under de sista åren besökt Sverige,
många uteslutande i allmänt informationssyfte. Denna strävan
att lära känna vårt land kom till ett märkligt uttryck, då den
ansedda Newyork-tidningen Evening Post i oktober 1919 och
juni 1920 utgav två mycket ståtliga Sverige-nummer. Däri
behandlas av sakkunniga och auktoritativa pennor i Sverige
de mest skilda ämnen, såsom svensk politik, administration,
olika industrier, handel och sjöfart, konst, litteratur etc.

Även en annan amerikansk tidning, den av det välkända
förlaget Dun & C: o i Newyork utgivna månatliga »Worlds'
Markets» har för avsikt att låta sin vidsträckta läsekrets stifta
bekantskap med vårt land i ett speciellt svenskt nummer.
Det beräknas utkomma i mars eller april 1921, och textmaterial
för detsamma har lämnats av Exportföreningen. För Amerikas
del är ytterligare att nämna, att ett par större banker
därstädes planera utgivande av ekonomiska handböcker om
Sverige, och har Exportföreningen —  som ju faktiskt är vår

bredaste kanal till utlandet — även i detta fall ställt allt
material till förfogande.

Så är även fallet med ett Sverige-nummer, som till hösten
1920 kommer att publiceras av utgivaren av den holländska
tidskriften »Commercial Holland», det förut omnämnda
förlaget Nijgh & van Ditmar i Rotterdam. Numret kommer
att behandla även icke kommersiella förhållanden. Ett flertal
värdefulla medarbetare i Sverige ha redan lovat bidrag. Däri
skola även ingå redogörelser för gångna tiders vetenskapliga,
ekonomiska och konstnärliga förbindelser mellan Sverige och
Holland, vilket ytterligare torde förhöja värdet.

<img 1></img>
</chapter>
<chapter name="Nya världsfarleder.">
<h3><i>Nya världsfarleder.</i></h3>
Av Fil. d:r <i>Emil Svensén.</i>

Världskriget är äntligen slut, och de sargade och misshandlade
folken reda sig så gott de kunna till att hela de sår, som
jättekampen slagit. Långt och svårt torde det arbetet bliva, men
tiden läker alla sår, och den växande världssamfärdseln kräver
med en nödvändighet, som folkens fiendskap icke minskat,
att nya band knytas mellan dem, och att avstånden i tid och
rum förkortas genom nya farleder, som knyta de skilda delarna
av vår jord närmare till varandra. Bättre hade varit, om de
kommit till utan kamp, men de komma i alla fall en efter annan,
förr eller senare, och deras verk skall det till stor del bliva,
om det nuvarande århundradet ej gått till ända, innan alla spår
av världskatastrofen hunnit utplånas.

Åtskilliga av dessa världsomdanande farleder voro
planlagda och arbetet på dem satt igång långt före stridens början,
och det återstår nu blott att göra dem färdiga. Främst bland
dem alla står Panamakanalen, det andra av de blåa jätteband,
som skola knyta de stora världshaven närmare till varandra.
Det första av dem var Suezkanalen, som under ett halvt
århundrade haft rikligt tillfälle att visa, vilka omvälvande förändringar
en stor lättnad i samfärdseln mellan länder och folk mäktar
åstadkomma. Verkningarna av Panamakanalens fullbordan
lära ingalunda bliva mindre, när den i en snar framtid i fullbordat
skick upplåtes för världshandeln. Egentligen borde detta skett
redan för flera år sedan, men de svårigheter, som kriget

framkallat, hava samverkat med de oväntade hinder naturen lagt i
vägen för kanalbygget till att uppskjuta dess fullbordan. Men
med yankees energi och kapitalstyrka lär det icke dröja länge,
innan det väldiga storverket blir färdigt och hinner visa sina
omdanande verkningar i hela deras vidd. Sueznätets
genomskärande knöt länderna kring Indiska havet närmare till
världskulturens medelpunkter vid Atlanten, och det fullständiga
öppnandet av farleden genom Panamanäset skall på samma
sätt men efter en ännu större måttstock rycka länderna kring
Stilla havet närmare intill dem. Sedan den väl blivit färdig,
skall avståndet till Atlantiska havet från alla hamnar öster om
Singapore till Atlantens stränder bliva kortare på den vägen,
och den yttersta europeiska västerns förbindelser med den
yttersta asiatiska östern torde då i stor utsträckning komma att
omläggas från Suez till Panama. Tecknen tyda på att
världshandelns och världssamfärdselns tyngdpunkter då skola
förflyttas till det största av alla jordens hav, och att Stilla havet då
kommer att intaga den ställning i världssamfärdselns centrum,
som i och med Amerikas upptäckt gled över från Medelhavet
till Atlantiska havet.

En oeftergivlig följd härav torde bliva, att det
havsbehärskande Britannien motvilligt torde få dela sitt
tvåhundraåriga välde över världens hav med sin mäktigt uppåtsträvande
dotterstat på hinsidan Atlanten. England har planmässigt och
målmedvetet sökt trygga sitt sjövälde genom att skaffa sig
fasta hållpunkter vid alla de stora världsfarlederna, och till
herraväldet över Gibraltars sund och Suezkanalen är det nu som
bäst i färd med att lägga herraväldet över Bosporen och
Dardanellerna. Men på en högviktig punkt av vårt jordklot har dess
annars så vaksamma handels- och sjöfartspolitik ohjälpligt
försuttit fatalierna, och det är vid Panamanäset. För hundra år
sedan gick den nordamerikanska unionens redliga tillväxt så hastigt
för sig, att det brittiska moderlandet nätt och jämnt hann lägga
märke till vad som var å färde, innan det var för sent. När det

omsider 1846 sökte genom en traktat trygga sin ställning vid
den blivande Panamakanalen, fick det för en gångs skull ske
på grundvalen av full likställighet med Förenta staterna, och
när denna traktat år 1901 omgjordes, fick det mer eller mindre
villigt inrymma första rummet åt de senare. Medan det icke
aktat för rov att med ett världskrig hindra Tysklands
framryckande till en plats i solen, får det finna sig i att tacka den
mäktiga Unionen för krigets lyckliga fullbordan, och den
väldiga utveckling av den senares skeppsfart, som slavkriget
undanskjutit för ett halvt århundrade, går nu med sådana stormsteg
framåt, att England en gång för alla får uppgiva den
»tvåmaktsstandard», enligt vilken dess flotta borde vara starkare än de
två andra sjöstarkaste staternas flottor tillsammans.

Panamakanalens fullbordan kommer att ytterligare och
varaktigt grundfasta denna märkliga förskjutning av
världsmaktens tyngdpunkt på de stora haven. Under det Englands
och hela Europas samfärdsel med den yttersta östern genom
denna kanal och över Stilla havet kommer att bliva beroende
av Förenta staternas goda vilja, betrakta de senare den nya
sjöförbindelse, som kanalen öppnar mellan deras kuster vid de
båda oceanerna, såsom en inlandssjöfart, vilken de utan andra
makters hörande kunna ordna och reglera efter sitt eget höga
behag. Härmed skall Unionens sjöfart på Stilla havet vinna ett
försprång, som icke medgiver någon annan makt att hinna upp
den, och det blir endast dess mer eller mindre frejdiga tävlan
med det ålderdomliga men till nytt ungdomsliv uppväckta
Japan, som i dessa farvatten öppnar nya perspektiv av
oöverskådlig räckvidd. I och med Panamakanalens fullbordan skola
bland mycket annat Mexikos och Centralamerikas föga
livskraftiga stater indragas inom Unionens intressekrets i en helt
annan utsträckning än förut. Mellan Unionens sydgräns och den
stora kanalleden skola dessa länder intaga en ställning, ungefär
svarande mot de skånska landskapens på denna sidan Öresund,
när de hörde till Danmark, men efter en oändligt större

måttstock. Unionens livsintresse skall då mana den att allt närmare
och allt fastare indraga dessa stater under sitt något hårdhänta
beskydd. Det återstår att se, i vad mån detta kan ske genom en
fredlig kolonisation av de ännu föga utnyttjade landvidderna i
norra Mexiko, eller om vapenmakten i något större omfång
skall behöva tagas till hjälp. I senare fallet skola Förenta
staterna med eller mot sin vilja indragas inom militärstaternas
krets i den utsträckning, som kan varda oundgänglig för att
hålla de oroliga stammarna i dessa världstrakter i tygeln, och
återverkan därav på Unionens fria författning skall näppeligen
visa sig bliva mindre än den, som redan utövats av
storkapitalets växande makt inom dess landamären.

Det befästande av Förenta staternas maktställning i Stilla
havet, vartill Panamakanalens fullbordan ger upphov, skall med
en viss nödvändighet föranleda en närmare utveckling av dess
förbindelser med Gamla världen över land och utefter de
kortaste sjövägarna. Förr eller senare skall det visa sig, vilken
brygd som skall uppkomma ur den ryska häxkitteln, och när en
gång förhållandena inom det forna tsarväldet hunnit stadga sig
på ett sätt, som medför en ny uppblomstring av näringslivet
inom dess oerhörda område, kommer förvisso en närmare
anknytning mellan det sibiriska och nordamerikanska
järnvägsnätet att bringas till stånd. Upptäckten av guldrikedomarna
i Klondyke kommer förr eller senare att framkalla ett
förverkligande av de planer, som länge sedan uppgjorts att utsträcka
Unionens järnvägsnät vid Stilla havet genom brittiska Columbia
upp till territoriet Alaska, och sedan återstår blott en fart med
ångfärja av nio mils längd över Beringssund, innan man
befinner sig på asiatisk mark. Till sundets västra strand lär i sinom
tid en järnvägsled skola framdragas från den sibiriska
överlandsbanan, med vilken anknytning uppnås på lämpligt ställe
inom Amurområdet. Har detta en gång skett, kan man en vacker
dag sätta sig i sin järnvägsvagn i Newyork och utan avbrott
fortsätta färden i riktning med solen, ända till dess man hunnit

till målet vid Petersburg eller Petrograd, eller vad det nu
skall heta.

Men det lär ej bliva nog härmed, ty även i motsatt led torde
Amerika vilja anknyta närmare förbindelser med Gamla
världen. Ett utbyggande av de kanadiska järnvägarna och en
ångfärja till New Foundland skall framföra en ny farled till den
yttersta östliga sidan av denna ö, och därifrån kan en sjöled,
befaren av något mellanting mellan ångbåtar och ångfärjor,
med lämpliga försiktighetsmått mot de nordliga havens isberg
dragas över smalaste stället av Atlantiska havet till västra
Irland. Där får denna farled landkänning på nytt, och därifrån
kan den fortsättas med järnväg över den gröna ön och ångfärja
över Irländska sjön till Holyhead i södra Wales, där
anknytning vinnes med det vitt förgrenade engelska järnvägsnätet.
En framtidsfråga blir, huruvida och huru snart denna farled
kan fullständigas genom en tunnel under Sankt Georgskanalen
från norra Irland till Skottland och genom en annan dylik under
Engelska kanalen. Närmare till hands ligger det att låta den
fortsättas tvärs över England till den nya hamnen Immingham
eller annan lämplig punkt vid Humberflodens mynning, där
ångfärjor möta, som skola föra den på kortaste vägen över
Nordsjön till Göteborg och vidare med järnväg genom Sverige
till Kapellskär eller annan utgångspunkt för en ångfärjeled
tvärs över Östersjön. När allt detta är fullbordat, är ett band
knutet kring jordklotets norra halva, som skall medgiva en
omfärd kring detsamma på högst betydligt kortare tid än de åttio
dagar, om vilka Jules Verne en gång siade, och som redan nu
äro nedbragta till hälften.

Men det är ej blott i öster och väster, som Förenta staternas
vakna handelspolitik vill grundfasta ett världsvälde på
samfärdselns område. Även i norr och söder planeras nya samfärdsleder,
som efter en jättelik måttstock skola främja en närmare
anknytning till Unionen av de ofantliga landvidderna mellan dess
sydgräns och Magelhaens sund. Den stolta Unionen har sitt eget

sätt att tyda kartan över en världsdel, som den gärna kallar
sin egen från Berings sund och till Panama, och där den lika gärna
vill utsträcka sitt välde bortom Panama till Kap Horn. Från
Förenta staternas sydgräns vid floden Rio Grande har dess
järnvägsnät för länge sedan hunnit spänna sina maskor allt tätare
utöver det mexikanska området, och det gäller därefter att
lägga ut en stambana utefter kontinentens längdaxel i norr och
söder över Centralamerika och näset samt genom Columbias,
Ecuadors, Perus och Bolivias högländer ned till den argentinska
tvärbanan mellan Buenos Ayres och Valparaiso. Med denna
tusenmila bana i sina händer mena Unionens miljardärer sig
vara i stånd att i ekonomiskt avseende lägga hela den Nya
världens oerhörda landmassor under dess välde, och den stora
republikens statsmän sia redan om en framtid, då det ekonomiska
herraväldet kommer att efterföljas av det politiska.

Med all aktning för den såta vänskapen mellan ententens
segersälla makter är det dock klart, att Amerikas europeiska
förbundsvänner icke alltför gärna skola se grundläggandet av
den världsmakt, som till sina mått skall ställa både den engelska och
den ryska i skuggan. Samma orsaker, som i mitten av förra
århundradet föranledde de europeiska västmakterna att med blida
ögon se de fronderande slavstaternas försök att spränga Unionen,
förmår nu Englands och Frankrikes affärsvärld att planlägga
en världstrafikled, som skall upptaga tävlan med den
panamerikanska längdbanan och bryta udden av försöken att med
dess hjälp lägga hela världsdelen under Unionens välde.

Som en motvikt mot Unionens växande övermakt på det
västra halvklotet tänkte sig Ferdinand de Lesseps och Leo
XIII ett samlat förbund av Sydamerikas Förenta Stater
från Panama till Kap Horn, och samma grundtanke går igen i
den numera då och då uppdykande paniberismen, som åsyftar
en fastare eller lösare sammanknytning av alla iberiska eller
spansk-portugisiska stater i Europa och Amerika till ett enda
stort helt. Denna tanke gynnas även av den ännu alltid lika

mäktiga katolska kyrkan, vilken i Unionens herravälde på det
västra halvklotet först och främst ser en triumf för det
protestantiska kätteriet, som den med uppbjudande av hela sin makt
vill söka hindra. Ett led i denna tävlingskamp om Sydamerikas
rika länder skulle bliva en utsträckning av det västeuropeiska
järnvägsnätet till Västafrika och med överfart av Atlanten till
Sydamerika. En längdbana i norr och söder skulle från Spanien
föras antingen med ångfärja över eller med tunnel under
Gibraltars sund, och på afrikansk botten skulle den fortsättas genom
Marocko och västra Sahara, där dess omgivning skulle
fruktbargöras och vatten anskaffas genom borrande i stor skala av
artesiska brunnar. Söder om Sahara skulle banan dragas genom
Senegambien och västligaste Sudan till Dakar eller annan
lämplig hamn i söder om Kap Verd. Över det smalaste stället av
Atlantiska havets sydliga del skulle farleden vidare gå med ångbåt
eller ångfärja till Pernambuco eller närbelägen hamn i östra
Brasilien, där det sydamerikanska stambanenätet möter. På
detta sätt skulle en hälsosam tävlan mellan Europa och
Nordamerika göra det möjligt för ett så småningom i fastare och mera
ordnade former gjutet Sydamerika att göra sig ekonomiskt och
även politiskt oberoende av dem båda.

I anknytning till järnbanan på södra sidan om Gibraltars
sund önska England och Frankrike upprätta en järnvägsled
utefter Afrikas norra kust samt genom Egypten och över
Sueznäset till Syrien, i vars nordöstliga delar i trakten av mellersta
Eufrat den skulle anknyta sig till den genom världskriget i sitt
fortbyggande hejdade Bagdadbanan. När ententens makter och
isynnerhet England satte sig före att med vapenmakt hindra
sin tyske medtävlare att komma i besittning av den stora
landfarleden mellan det europeiska och det anglo-indiska
järnvägsnätet, var det ingalunda deras mening, att detta stora banbygge
för all framtid skulle läggas ner. I Englands gamla planer att
åstadkomma en landfast förbindelse mellan sitt indiska och sitt
sydafrikanska välde ingår det även att under en eller annan form

indraga det västliga Asien under sitt herradöme och göra
Indiska havet till en engelsk insjö. Såsom den snillrike
anglojudiske statsmannen Dizraeli för fyrtio år sedan drömde sig,
ingår fastmera en västasiatisk stambana från Bosporen över
Bagdad till Indus såsom ett högviktigt led, och den enda men
ingalunda oviktiga skillnaden är, att denna världsbana nu skall
byggas färdig av engelsmän och icke av tyskar. Dess
fortsättning på den europeiska sidan från Konstantinopel till Calais
är länge sedan för handen, men den går genom Österrike och
Tyskland, och dem vilja deras besegrare, ententen, ingalunda
gynna genom att låta en så väldig pulsåder för världstrafiken
gå fram genom deras område. Därför vilja de åstadkomma den
nödvändiga fortsättningen genom att bygga den nyssnämnda
banan från Eufrat utmed Afrikas nordkust till Gibraltars sund,
varigenom de såta förbundsvännerna hoppas kunna leda denna
gren av världstrafiken genom ett område, över vilket de redan
till ojämförligt största delen äga herraväldet eller utöva kontrollen.

Men denna bana skulle förmedla förbindelsen mellan öster-
och västerlandet på en ansenlig omväg, och en annan plan är
därför att lägga en dylik farled utefter en järnväg norr om
Egeiska havet i samma riktning som den forn-romerska Via Egnatia
till Otrantosundet mellan Adriatiska och Joniska havet, där den
skulle överföras med ångfärja för att i grannskapet av Brindisi
slå in på de italienska stambanorna och vidare norrut. En annan
plan är att leda trafiken genom Balkanhalvön och den nya
jugoslaviska staten samt genom norra Italien eller Schweiz till
Frankrike. Men även dessa vägar äro krokvägar, och sådana
äro långt mera passande för diplomatien än för världstrafiken.
I längden torde det bliva svårt för den senare att spjärna emot
udden och låta den europeisk-indiska samtrafiken slå in på den
kortaste och mest naturliga vägen från Konstantinopel över
Wien, Frankfurt, Paris och Calais. Möjligen skulle en kortare
förbindelseled mellan England och Indien kunna uppnås genom

det återupprättade Ryssland, men här möter det viktiga hindret,
att spårvidden för de ryska järnvägarna är en eller annan tum
större än inom världens övriga järnvägsnät och skulle sålunda
nödvändiggöra ett par av de omlastningar, som den stora
trafiken mest av allt vill undvika. En anknytning av det ryska
järnvägsnätet med det anglo-indiska genom Centralasien över
Taschkend och Samarkand, sådan som Lesseps för femtio år
sedan tänkte sig och den stora ryske järnvägsbyggaren general
Anenkov något senare strävade att förverkliga, lär däremot
näppeligen länge låta vänta på sig.

Steg för steg torde alltså, långsammare eller hastigare i den
mån världens penningeväsende åter hinner bringas i ordning,
en närmare förbindelse över land eller vatten bringas till stånd
mellan vårt gamla Europa och de avlägsna delarna av Asien
och Amerika. Men det lär icke få stanna därvid, ty det är även
meningen att vida närmare indraga de båda andra världsdelarna
Asien och Australien inom världssamfärdselns trollkrets. Ett
jättesteg i denna riktning förbereddes av den väldige Cecil
Rhodes, måhända den största statsman, som den anglosaxiska
stammen frambragt efter Cromwells dagar, genom hans
storartade plan till en afrikansk längdbana från Kap till Kairo eller
Alexandria. Med den okuvliga energi, som utmärkte allt, vad
han företog sig, lät han denna jätteplan icke stanna vid blotta
tanken utan vidtog mitt under striderna med boers de
förberedande åtgärderna till att sätta den i verket. Med en längd av
inemot åtta hundra svenska nymil skall denna bana med
anknytning i norr till de egyptiska järnvägarna fortsättas uppåt
Nilen till de trakter kring dess källor, som först för ett halvt
århundrade sedan beträddes av den vite mannens fot, och vidare
tvärs igenom det mörkaste Afrika förbi sjöarna Ukereve och
Tanganjika samt över Sambesifloden, på vars södra sida den
anknyter sig till det sydafrikanska järnbanenätet från Kap till
guldstaden Johannesburg. Både från norr och söder har
järnvägsbygget fortskridit så långt, att man närmar sig till de stora

sjöarnas område, där den slutliga anknytningen i en ej avlägsen
framtid förestår. Efter världskrigets utgång torde det bliva
England, som nästan uteslutande får denna stora farled i sina
händer, och därmed kunna dess rika köpmän utöva en kontroll
över Afrikas naturrikedomar, som knappast varit större, ifall
Cecil Rhodes dröm gått i fullbordan, att hela Afrikas karta söder
om den stora öknen skulle bära de engelska färgerna.

Vid ett ytligt betraktande synes den svåraste uppgiften bliva
att åstadkomma en omedelbar förbindelse med det avsides
belägna australiska fastlandet långt borta i antipodernas värld.
Från den mäktiga asiatiska landmassan skiljes detta fastland
genom en rad av öar och sund, rörande vilka geologerna ännu
i dag tvista om huruvida de äro spillror av en sjunken kontinent
eller bilda grundstommen till en ny dylik, som långsamt men
säkert är på väg att höja sig ur världshavets djup. Men vår tid
har funnit och undan för undan förbättrat ett nytt
samfärdsmedel, som även i dylika fall är i stånd att undanröja de
hinder och svårigheter, vilka naturen lägger i vägen för en närmare
förbindelse, och det är ångfärjorna. I de nordiska farvattnen är
den samfärdsel, som ömsevis förmedlas genom järnvägar och
ångfärjor, på väg att utvecklas efter en måttstock, om vilken
ännu ingen vid sekelskiftet vågade drömma, och ingenting
finnes, som hindrar, att en liknande måttstock även anlägges vid
bedömandet av samfärdselsförhållandena mellan den asiatiska
och den australiska världsdelen. För att befästa sammanhållningen
inom det brittiska storväldet torde näppeligen någonting
vara mera angeläget än åstadkommandet av en omedelbar
förbindelse mellan dessa båda landmassor, som gör det
möjligt för resande att färdas utan ombyte eller för varor att
fraktas utan omlastning utefter hela den flertusenmila vägen från
Melbourne över den indiska världen och genom den gamla
världens fastland till Calais eller till London, när tunneln under
Kanalen förr eller senare kommer till stånd.

Under hösten 1919 tillät sig den, som skriver detta, att i

Aftonbladet framlägga ett utkast i stora drag till en ny
världsfarled, som skulle förverkliga denna förbindelse. På den
australiska sidan sträcker sig järnvägsnätet mot norr redan till
Yorkhalvön vid Torres sund, som bildar fastlandets norra gräns,
och på den indiska sidan har England över Calcutta utsträckt
sina järnbanor nedåt den östra indiska halvön till Rangoon med
avsikt att föra den vidare till Malakkasundet mitt för Singapore.
Därefter återstår det att fylla den visserligen väldiga luckan
mellan Malakkasundet och Torres sund, och det kan låta sig
göra genom ett kombinerat system av järnbanor och ångfärjor
över öarna och sunden mellan de båda fastlanden, vars
förverkligande icke torde erbjuda större svårigheter, än vår tid redan
visat sig i stånd att övervinna. Från Malakka skulle sålunda
denna samfärdsled föras över sundet med angörande av
Singapore och vidare till Sumatra, vars längdaxel i nordväst och
sydost den skulle följa till Sundasundet. På andra sidan om detta
sund möter det långsträckta Java, utefter vars hela längd den
holländska regeringen längesedan har en järnvägsförbindelse i
stånd, som den av lokala skäl är betänkt på att fortsätta ju längre
dess bättre nedåt de små Sundaöarna. Här skulle enligt vår
plan järnbanor och ångfärjor i snabb omväxling avlösa varandra
från Bali till Timor, där ett bredare men ganska grunt farvatten
får överfaras till sydvästra hörnet av Nya Guinea med en
stödjepunkt någonstädes bland Aru-öarna. Utefter Nya Guinea,
som på detta sätt lika hastigt skulle öppnas för den vetenskapliga
forskningen som för världshandeln, skulle en längdbana
framföras till norra sidan av Torres sund, och över dess grunda,
av sandbankar fyllda vatten skulle en sista ångfärja äntligen
fullborda anknytningen till det australiska järnvägsnätet.

Klart är, att om en sådan förbindelse förr eller senare kommer
till stånd, kan den ej längre stanna vid en närmare
sammanknytning mellan Englands australiska och dess indiska välde
utan kräver med nödvändighet en fortsättning genom den främre
Orientens vida länder, från Indus över Peshawar och Kabul i

norr eller över Currachee i söder, till dess den anknytes vid den
redan färdiga delen av Bagdadbanan i östra delen av Mindre
Asien. Fråga blir därefter, huruvida den indisk-australiska
trafiken skall föras vidare mot väster på den längre omvägen genom
Syrien och Nordafrika eller på den kortare omvägen genom
Balkanhalvön och de sydliga Donauländerna med
undvikande så vitt möjligt av Tysklands och det förkrympta
Österrikes område. Båda dessa lösningar av det stora problemet
torde emellertid blott tills vidare hålla stånd mot
världssamfärdselns omutliga krav på en förbindelse utefter de kortaste
avstånden, och då en dylik förbindelse redan finnes för handen
med anlitande av det centraleuropeiska järnvägsnätet, lär det
icke kunna dröja någon synnerligt lång tid, innan denna
förbindelse med eller mot västmakternas vilja måste bringas till
stånd under sådana former, som stämma bäst överens med
segerherrarnas intressen.

Så ter sig i sina stora huvuddrag den storartade uppgift, som
efter inträdandet av ett normalt fredstillstånd föreligger till
lösning för de stora makter, som det hädanefter åligger att föra
världssamfärdselns runor med den äran. Om denna uppgift
skall finna sin fullständiga lösning inom en närmare eller en
mera avlägsen framtid, det beror, såsom vi nyss antydde, på
återupprättandet av mera normala förhållanden inom det
mellanfolkliga penningeväsendet. Men i längden låta sig
världshandelns och världssamfärdselns omutliga krav icke utan vidare
avvisa, och sannolikt torde de bliva sedda till godo i den här
angivna utsträckningen, innan ännu det tjugonde seklet hunnit
gå till ända. På tröskeln till det begynnande nya årtusendet
skall den civiliserade mänskligheten då finna sig ställd inför
uppgifter av en vidd, som det ännu knappast är möjligt att
ens i de allmännaste dragen överskåda.

<img 1></img>
</chapter>
<chapter name="En ekonomisk-politisk återblick.">
<h3><i>En ekonomisk-politisk återblick.</i></h3>
Av  Red. <i>Valfrid Södergren.</i>

FÖRE KATASTROFEN.

Man skall i ekonomiens annaler förgäves leta efter ett motstycke
till tiden efter vapenstilleståndets ingående i nov. 1918. Och
detta vare sig man fäster sig vid omvälvningens djup eller
omfång, vid staternas finanser och penningväsende eller vid
handelns, industriens, jordbrukets och lönarbetets
omskiftelser. Förklaringsgrunden är att söka däri, att hela
världsekonomien genom världskriget förlorat sitt ankarfäste och kommit
i drift. Det fanns icke en vrå på hela jordens rund, som ej hade
känning av katastrofen. Efter krigets slut lågo fyra gamla
mäktiga kejsarvälden i grus och spillror, och runt omkring dem
stucko upp nya riken likt öar från havets botten efter en
jordbävning.

Före 1914 var Europa obestritt världskulturens huvudsäte
och det icke blott i fråga om vetenskap, konst och litteratur
utan även beträffande handel, industri, sjöfart, jordbruk och
penningväsende. London, det brittiska imperiets hjärta, var
civilisationens brännpunkt och speciellt penningväsendets
medelpunkt, affärernas Clearinghouse. Bismarcks Tyskland hade
på mindre än ett halvt sekel från att ha varit ett jämförelsevis
fattigt land arbetat sig upp i första ledet, blivit ledande i
åtskilliga industrier för världsmarknaden, främst järn och stål
samt kemiska produkter, hade uppbyggt ett över hela världen
utgrenat, utomordentligt effektivt handelsnät, ofta vilande på

egna filialbanker, hade ledningen av handeln på det europeiska
fastlandet och den närmare orienten, särskilt på Ryssland,
som i mycket icke var stort mer än ett tyskt uppland, hade i
det rivaliserande England sin störste kund, liksom England hade
sin störste avnämare i Tyskland, hade förskaffat sig
handelsflottan nummer två, hade ett jordbruk, som vad avkastningen
angår var nummer ett, och hade därtill hunnit förvärva och
upparbeta ett värdefullt kolonialvälde för en makt, som ödet hindrat
komma till bordet, förrän de bästa bitarna för länge sedan
voro beslagtagna. Och all denna härlighet försvarades av
världens starkaste härsmakt till lands och av en flotta, vilken
liksom handelstonnaget var nummer två. Det tyska folket svällde
av livskraft och expansionslusta, och med framgången föddes
liksom för ett sekel sedan i Napoleons Frankrike i många tyska
bröst den olycksdigra världsherradömestanken. Frankrike,
som före nederlaget 1870 var såväl, militäriskt som finansiellt
och industriellt fastlandets ledande stormakt, kunde efter
förlusten av det rika Elsass-Lothringen icke bibehålla denna
rangplats, vilken med år från år växande övertag intogs av
arvfienden Tyskland. Dock förblev Frankrike även under största delen
av denna sin förnedringsepok »världens bankir», de
lånebehövande staternas centralbank, på samma gång som Paris
vidmakthöll sin prestige som en förfiningens, lyxens, konstens och
delvis även vetenskapens speciella världshuvudstad. Det unga
Italien med sin irridenta, det av italienare bebodda södra
Tyrolen och den stora handels- och sjöfartsstaden Triest under
arvfienden Österrike, med sin brinnande ärelystnad att spela
en verklig stormaktsroll, hade efter mycket falskt spel brutit
med sina gamla vänner i trippelalliansen och satt hela sin existens
på ententens kort. Det tog också hem spelet, men dess finanser,
som just före krigsäventyren, först i Tripolis och sedan i
fejden mot Österrike, kommit i gott skick, äro nu så förstörda, att
det ser mycket mörkt ut icke endast för dess finansiella utan ock
för dess inrepolitiska och sociala framtid. Drömmen att göra

Adriatiska havet till en italiensk insjö och Italien till den
förnämsta Medelhavsmakten har redan måst övergivas. Det
lilla Belgien, icke stort större än Dalarna, hade med sina 9
miljoner själar, tack vare gynnsamma villkor och ett sällsynt idogt
folk med gammal kultur, uppsvingat sig till en industriell
stormakt. Den tyska översvämningen vid krigsutbrottet kvävde
för åratal detta sjudande liv, som nu likväl spirar upp ur
ruinerna med en beundransvärd fart. Ryssland, vilket före 1914
var en fruktansvärd militärmakt, nästan osårbar för en
anfallande fiende, en av världens kornbodar, en reservoar för
skogsprodukter och petroleum med de största framtidsmöjligheter
både som jordbruks- och industriland, har genom kriget utåt och
inåt bragts i namnlös misär, blivit en invalid, som skall behöva
lång tid för att tillfriskna. —

Man behöver se Europas nuvarande tillstånd mot denna
bakgrund för att få en måttstock att mäta den oerhörda
omvälvningen  med.

ÖVERGÅNGSTIDEN.

De förhoppningar om en ny och bättre tid, som allmänt
knötos till vapenstilleståndet i november 1918, blevo grymt
gäckade. Den skada kriget vållat de inre och ädlare delarna av
den mänskliga organismen voro större, än man då hade en? aning
om. Efter en kortare avvecklings- och övergångstid hade man
beräknat, att produktionen och med den handeln skulle ta ny
fart för att successivt under en följd av år oavbrutet stiga till
en dittills ouppnådd höjd. Det var i synnerhet i Amerika, vilket
hade gjort så enorma förtjänster, på kriget under de första åren,
då det självt stod utanför, som man hängav sig åt den illusionen. —

Så inriktad som all produktion och all affärsverksamhet var
på kriget och dess tarv — detta krig, som vid dess utbrott även
av regeringarna och militärerna ansågs skola kunna räcka högst
ett år — måste det för övrigt rätt överraskande

vapenstilleståndet verka i hög grad förlamande på produktionen, som
därtill måste omläggas efter fredens nya behov. Det första
kvartalet under 1919 visade också en påfallande nedgång både i
tillverkning och priser, varvid förlustbringande realisationer
och kontraktsannuleringar ej kunde undgås. Situationen
förvärrades därav, att de krigförande parternas myndigheter
utkastade på marknaden stora mängder förråd av olika slag, som
ej längre behövdes, såsom lastbilar och andra fordon,
beklädnadsartiklar och allehanda utrustningar av enklare möbler m. m.
Både i de krigförande och de neutrala länderna började
samtidigt en systematisk avveckling av de artificiella
krigstidsregleringarna med deras ransoneringar, surrogat etc.
Mittunder allt detta och allmänhetens glada förväntan på prisfall
utefter hela linjen i förening med en snar återgång till de gamla
normala tiderna följde åter oväntat ett starkt omslag med ökad
köplust och produktion jämte utpräglad prisstegringstendens.
Köpare blevo nu angelägna att täcka sig, och det är icke gott
att säga, hur det hela kunnat utveckla sig, om sakerna fått
ha sin gilla gång utan störande politiska och sociala inverkningar.
Det visade sig allt svårare att få till stånd en definitiv fred
mellan Tyskland och segrarne, i synnerhet efter Wilsons
återvändande till Amerika. Den fred, som slutligen undertecknades i
Versailles 28 juni 1919, var så långtifrån en slutgiltig fred,
att den måste revideras i juli i år i Spaa, utan att man kan
säga, om den icke skall komma att revideras ännu en eller ett
par gånger. Sakerna ha varit för stora och männen för små.
Så söndertrasat och intrasslat, som hela produktions- och
försäljningsmaskineriet hade blivit, för att inte tala om de
avskurna diplomatiska, kommersiella och kulturella
förbindelserna, skulle det säkerligen behövts en Caesars
statsmannasnille i förening med en Washingtons rättsinne för att med
ens tillskapa en dräglig fred, vilande på ett någorlunda
återställt förtroende mellan segrare och besegrade. Dessutom
har det med rätta sagts, att så länge som Ryssland är utanför,

råder icke fred i världen. Icke desto mindre fanns det en faktor,
som borde kunnat i avsevärd grad underlätta världshandeln,
och det var sjöfarten, som nu disponerade över större tonnage
än före kriget. Men genom strejker bland hamn- och
kolgruvearbetare och för resten strejker och krångel bland snart alla
grupper av arbetare kunde ej heller sjöfartens kapacitet utnyttjas
i någon högre grad. Genom krigets exempellösa påfrestning
hade vidare järnvägarna och deras materiell förslitits och
försatts i mindrevärdigt skick. Slutligen har man att räkna med
människorna. Soldaterna hade i åratal avvänjts från ett
regelbundet, tränat arbete, de hade ätit långt bättre, varit långt
bättre klädda än förut och lagt sig till med diverse andra dyra
vanor, som de ogärna ville skiljas ifrån. Då så många krafter
och omständigheter motarbetade näringslivets uppblomstring,
blev följden den varubrist och dyrtid, varmed världen ännu
måste dras och säkerligen länge än får kämpa mot. Efter
Tysklands fall äro de amerikanska och engelska världsmarknaderna
de för varupriserna bestämmande. Enligt den amerikanska
statistiken, som grundar sig på ställningen 1913, vilken sättes lika
med 100, anger dess prisindex situationen för januari 1919 med
siffran 203, vilken med mindre svängningar upp och ned i
december når upp till 238. I England åter, där man utgår från
medeltalet för åren 1901—5, vilket sättes lika med 100, noteras
prisutvecklingen för januari med 266 för att efter någon nedgång
under februari, mars och april gradvis stiga till 335 under
december. Att priskurvan i Amerika var den jämnaste och mest
upplysande beror väl närmast på den amerikanska valutan, som
ensam i hela världen var och förblev en guldvaluta, medan den
engelska sjönk betydligt gentemot guld. Samma valutadifferens
inverkade också avsevärt på den <i>svenska</i> prisutvecklingen.
Pundet, som hos oss under 1919 steg från 16,28 till 17.65, höll
sig således under pari, medan dollarkursen samma år steg
från 3.44 till 4,66, d. v. s. den stod vid årets slut 25 proc. över
pari. Då såväl de amerikanska varupriserna som dollarkursen

under första månaderna 1920 ytterligare gingo i höjden
(dollarn ända upp i 5.70), torde vi däri ha den förnämsta
förklaringen till den svenska prisnivåns oavbrutna uppgång samma tid.

PENNINGESTÄLLNINGEN.

Ingenting har både under och efter kriget så inverkat på
varupriserna och världshandeln som Förenta staternas <i>penningväsen.</i>
Efter de förhärjande penningkriserna i U. S. A. 1893 och 1907,
som i mycket berodde på silvrets då ännu lagfästa position som
mynt, vart frågan om myntfot och kreditväsende brännande
under flera år, tills den lyckligt löstes genom det s. k. Federal
reservsystemet. Dessa Federal reservbanker tjänstgöra som ett
slags centralbanker för andra banker och kreditinrättningar
med sina guldreserver och sin rättighet till fastställande av
returdiskonto. Systemet är så elastiskt, att det anses innebära
garanti mot vanliga penningkriser i den gamla stilen — varom
det dock torde vara för tidigt att ännu fixera omdömet. Hur
stark den amerikanska penningmarknaden vuxit sig under det
nya banksystemet framgår bl. a. därav, att den icke blott räckt
till för industriens ofantliga kapitalbehov under och efter kriget
och till täckande av inhemska lån av olika slag om ej mindre än
25 miljarder doll., (varav omkring 10 miljarder beräknas ha
gått till bundsförvanterna i kriget, av vilka icke blott Italien
och Frankrike utan även England nu nödgats anhålla om
uppskov med inbetalningar av räntorna på dessa lån), utan även
förslått till återköp av amerikanska värdepapper från
engelsmän, fransmän, holländare, tyskar och belgare till före kriget
ett belopp av bortåt 3,500 miljoner doll. Förenta staterna ha
alltså blivit Europas fordringsägare i stället för att förut ha varit
dess gäldenär, dess valuta är världens enda verkliga guldvaluta
med fri export av guld, som de senare åren gått i väldiga mängder
till bl. a. Sydamerika, från vars rika marknader icke blott
Tyskland utan ock England under krigstiden blivit alltmer

utträngda av hrr yankees. Förenta staterna ha ävenledes sedan
krigets begynnelse varit och äro fortfarande den enda
penningmarknad, dit lånebehövande stater kunna vända sig med någon
utsikt att bli hulpna. Icke desto mindre ser det ut, som om
amerikanerna icke skulle kunna nå sin heta längtans mål att
sätta Newyork i Londons ställe som världens penningcentrum,
dess Clearinghouse. Ty här likaväl som i fråga om sjöfarten och
skeppsbyggeriet kan man redan nu skönja, att gammal är äldst,
att sekelgammal tradition och erfarenhet behålla övertaget
även under de mest ogynnsamma villkor. Därtill kommer
Englands oförlikneligt centrala läge. Detta Englands sannolika
bibehållande av ledningen inom penningmarknaden är en sak av
oskattbart värde för hela Europa, ty så beroende av Amerika,
som Europa ändå blivit genom världskrigets omstöpning,
skulle Amerikas herradöme också över guldet i marknaden
kunnat bli ödesdigert för gamla världen. —

För att återkomma till den amerikanska penningmarknaden
bör man hålla i minnet, att U. S. A. i långt högre grad än själva
England praktiserat den sunda finanspolitiken att täcka största
delen av sina krigskostnader med skatter, varigenom
penningcirkulationen i Förenta staterna sedan krigsutbrottet blott
stigit med knappa 60 proc. under det att densamma i flera
europeiska länder ökats med flera hundra procent. Det är då
naturligt, att det i U. S. A. skall vara relativt ont om pengar,
och att räntorna skola vara höga, f. n. växlande mellan 7 och
10 proc, särskilt om man betänker dess ovan antydda enorma
kapitalutlägg. Det svenska 6 proc. lånet av i fjol i Amerika
noteras nu så lågt, att det blott betalas med 83 % — för
ett förstklassigt statspapper! Nu hänvisar man till Förenta
staternas i hela den ekonomiska historien enastående gynnsamma
handelsbalans. Men man beaktar icke då, replikerar Francis
H. Sisson, vicepresident i Guaranty Trust Company, att en
avsevärd del av det exporterade guldet (nära 300 milj. doll. 1919 och
till 1 juni i år 104 milj.) åtgått icke till täckande av amerikanska

skulder utan till likviderande av de förbundna ländernas
skuldförbindelser. Det förhåller sig följaktligen, hopsummerar Sisson,
så, att U. S. A. icke blott betalar andra staters skulder kontant,
utan också köper mot kontant betalning och därtill säljer på
kredit. Men nu har man också kommit därhän, att Federal
Reservs resurser icke tåla vid någon vidare påfrestning med
mindre räntorna drivas upp i en onaturlig höjd. Praktiskt sett
torde man därför för närvarande få anse den amerikanska
penningmarknaden stängd för lånesökande europeiska stater,
vilket ock officiellt intygats från Norge. I detta sammanhang
må påpekas, att amerikanerna efter fredsslutet förlorat stora
kapital på export av varor och utlämnad kredit utan nödiga
säkerheter samt på ett oförsiktigt startande av dyra,
oekonomiska filialer i många delar av världen.

Låt nu vara, att <i>Sveriges penningmarknad</i> och hela
ekonomiska position är starkare än Norges, så få också vi numera
räkna med det faktum, att vi för statens och kommuners
lånebehov under de närmaste åren äro hänvisade till oss själva.
Men kanske vi genom krigsårens högkonjunktursvinster blivit
så rika, att vi kunna se på detta framtidsperspektiv med
olympiskt lugn? Det torde då vara nog att blott erinra därom, att
Sveriges riksbudget, som för 1914 uppgick till runt 274 milj.
kr., för 1920 hunnit upp till 1.050 milj. kr., ett stycke över
miljarden, eller betydligt mer än tredubblats på dessa 6 år,
samt att Sveriges statsskuld, vilken 1909 var 526,400,000 kr.,
ultimo december 1919 hade nått till 1,567 milj. kr. och alltså även
den på ett fåtal år tredubblats. Må vara att landets tillgångar
och resurser under samma tidsskede haft en storartad
utveckling, huvudsakligen den för världsmarknaden avsedda och på
världsmarknaden levande exportindustrien, men här förefinnes
dock nu en sådan disproportion mellan tillgångar och utgifter, att
hela vår ekonomiska ställning måste anses rubbad och mycket
betänklig. Utan att kraftiga och extra åtgärder vidtagas till
utgifternas nedbringande och produktionens ökning direkt

och indirekt genom större sparsamhet, kunna vi icke dra oss
helskinnade genom den återstående, måhända värsta delen
av fredskrisen. Inom det socialdemokratiska regeringspartiet,
där man då sannerligen icke visat någon större respekt för
sparsamhetens dygd, tycks man ta dessa allvarssaker lätt, för
att inte säga lättsinnigt. —

Efter Förenta staterna intar <i>England</i> den ledande ställningen
på penningmarknaden, på samma gång det, som sagt, fortfarande
synes kunna hävda sin plats som världens Clearinghouse. Även
England har som bekant avbetalat en vacker portion av
krigskostnaderna medelst skattemedel, men krigets påkänning blev
dock för stark t. o. m. för det före kriget stormrika engelska
världsväldet. Finanserna ha därför råkat i ett så bekymmersamt
läge, att det endast kan jämföras.med situationen för ett sekel
sedan efter de stora napoleonska krigen, då England liksom
denna gång måste till stor del finansiera det emot det
napoleonska Frankrike allierade Europa. Det är fjärde gången det
brittiska folket genom sitt hårdnackade motstånd, sina pengar och
sina framstående statsmän räddat Europa från en
militärmonarkis erövringsplaner och därmed också räddat friheten och
kulturen. Det där ännu då och då hörda talet om engelsmännen
som ett småsint egoistiskt krämarfölje är därför ett fåkunnigt
tal om något. Englands statsskuld, som 1914 uppgick till icke
fullt 13 miljarder kronor, hade ultimo mars i år avancerat till
— 147 miljarder kr. Riksstaten, som före kriget stannade vid
3,731,000,000 kronor, blott fyra gånger den svenska nu, visade
i år den skrämmande anblicken av 14,705,600,000 kr. Vilken
skattebörda engelsmännen under krigsperioden haft och ännu
ha att bära framgår med tillräcklig tydlighet av det enda
faktum, att beskattningen i England, som 1914 motsvarade en
summa av 3.10 pund per huvud, i mars 1920 vuxit till 22.06
pund per huvud eller sjudubblats. Det är från The Excess
Profits Duty, merinkomstskatten, som en stor del av
skatteinkomsten flödat. Denna krigsvinstskatt har utgjort ej mindre

än 80 proc. av alla inkomster utöver medelinkomsten före
kriget. Klart är att denna oerhörda beskattning, som närmade sig
gränsen av konfiskation, skulle i och med krigets upphörande
framkalla en våldsam opposition. Finansministern fann sig
därför föranlåten att i sin fjolårsbudget sänka merinkomstskatten
från 80 till 40 proc. Men i stället för att denna i
Citykretsarna exempellöst opopulära skatt i år skulle helt bortfalla,
varom finansministerns optimistiska förklaring i fjol gav ett
halvt löfte, har nu Chamberlain i år äskat en förhöjning i samma
skatt till 60 proc, vilket väckt en storm av ovilja i intresserade
kretsar, så stark, att den kan sopa bort mr Chamberlain från
taburetten och möjligen dra själve Lloyd George till sist med i
fallet. Förutom denna nya upplaga av krigskonjunkturskatten
presenterades en ny skatt på förmögenhetsökning under kriget
jämte diverse andra skatteförhöjningar. Och ändå bibehölls
den så höga inkomstskatten, som infördes under kriget.
Oppositionen, till vilken allt flera även ur regeringspartiet slutit sig,
förklarar högt och ljudligt, att krigskonjunkturskatten, som
berövar produktionen dess nödvändiga kapital, vore
obehövlig, därest regeringen ville någon smula rätta mun efter
matsäcken, sluta upp med det lättsinniga slöseri i förvaltningen, som
infördes under krigets villervalla, upphöra med de dyrbara
krigsäventyren i Persien och Mesopotamien samt ingå fred med
Ryssland. Det ligger stor styrka i denna argumentering, ty det
kan ej bestridas, att den Lloyd Georgeska krigsregeringen
övergivit den engelska finanspolitikens sunda traditionella
vägar långt mer än nöden krävt. Dock är City, d. v. s. de finansiella
och storindustriella kretsarna, ingalunda utan skuld i det
nuvarande engelska finansiella trångmålet. I viss mån påverkad av
Chamberlains ovannämnda optimism och den artificiella
högkonjunktur, som fortgick under 1920 års första månader, åkte
City med pukor och trumpeter in i en Grunder- och
börsspekulationsvirvel, som slukat ofantliga kapital, och nu kommer surt
efter. Så oberäkneligt har allting blivit genom

krigskatastrofen, att ej ens denna världens erfarnaste samling av finansiärer
och spekulanter kunnat se klart igenom töcknen och skilja den
fasta marken från gungflyn. —

Med den ställning Storbritannien numera intar — och
säkerligen länge kommer att inta — som den förnämsta garantien
för såväl världsfreden som världshandeln, har dess finansiella
styrka en särskild vikt för hela världen. Det ligger alltför nära
till hands, att ett olidligt skattetryck skulle kunna kasta denna
världens största och enda fria marknad in i protektionismens
armar, såsom skedde med Förenta staterna efter slavkriget
under 1860-talet. En sådan frontförändring i den engelska
handelspolitiken, vilken för övrigt redan har talrika och mäktiga
förespråkare inom industri och jordbruk, skulle få oberäkneliga
konsekvenser och säkerligen bli ruinerande för många utländska
exportörer. Då Sverige har sin ojämförligt största avsättning
på England med f. n. större framtidsmöjligheter än någonsin,
bleve Englands omvändelse från dess mer än 60-åriga
frihandelspraxis ett hårt slag för vår export. —

VÄRLDSKONJUNKTURLÄGET.

På världsmarknadens uppsving under senare delen av 1919
och under första kvartalet detta år följde ett bakslag med en
nedgående konjunktur, som likväl ej hade enhetlig karaktär
och icke heller stort inverkat på prisläget i det hela. Det var
huvudsakligast textil-, metall- och fraktmarknaderna, som av
olika anledningar råkade i stagnation. Den förstnämnda, som
haft en makalös högkonjunktur, speciellt i fjärran östern, fick
ett hårt slag i och med silvrets hastiga och stora prisfall, då ju
silvret än i dag är Kinas och Indiens mynt. Av koppar, tenn,
zink och bly, som av krigsindustrien uppsugits i obegränsade
mängder, och varav stora lager funnos vid vapenstilleståndets
ingående, fanns under övergången till fredsproduktion
jämförelsevis ringa behov. Och då sjöfarten var den enda näring,

som vid krigets slut hade större resurser än vid dess början,
väntade man också här första bräschen i dyrtiden, men i följd
av kolbrist och oresonligt långa uppehåll i hamnarna kunde det
starkt ökade tonnaget icke göra sig nämnvärt gällande. Som
England länge var ensam exportör av stenkol men självt i följd
av gruvstrejker, minskad produktion och förbindelser till
Frankrike och Italien icke hade mycket till övers för den övriga
världen, så höll sig denna för produktionens gång viktigaste av
alla världsmarknadens stora artiklar kvar på sin onaturligt
höga prisnivå, som först med Förenta staternas omsider inträdda
konkurrens något bröts. Men när järnvägssvårigheterna i
Amerika någorlunda övervunnits och den tyska produktionen
åter kommit upp på sin gamla nivå, torde man kunna motse något
större prisfall på kol. Produktionen av stenkol, vilken i de fyra
viktigaste produktionsländerna 1913 steg till 1026 milj. ton,
nådde därsammastädes 1919 blott upp i 860 milj. I petroleum,
som efter fredsslutet varit och fortfarande är världsmarknadens
förnämsta spekulationsobjekt, har dock kolet redan en
konkurrent, som för var dag blir allt starkare. Vattenkraften har
likaledes i följd av kolbristen under krigstiden exploaterats i
ett oväntat hastigt tempo. Den högviktiga bränslefrågan torde
därför, alltefter som tiden går, finna sin lösning.

<i>Födan</i> är dock det primära, det viktigaste vid all produktion.
Få vi mer och bättre föda, ska vi uppta mer kol, ha
Ruhrarbetarna svarat segerherrarna. Det europeiska jordbruket
har tagit stor skada av kriget genom brist både på skötsel och
armar, och det skall dröja länge, innan det hinner upp på den
höjd, där det stod 1914. Ryssland, som före kriget var vår
världsdels enda stora sädesbod, torde icke snart kunna bli en
spannmålsexportör igen att räkna med. Det var egentligen godsägarna,
som, med deras billiga arbetskraft och extensiva bruk av de
stora vidderna, voro i stånd att lagra och exportera spannmål,
under det att böndernas massa mer eller mindre svalt, en del
till döds, varje år, synnerligast i de östra torra trakterna, vilka.

ej lämpa sig för produktion av foder och följaktligen ej heller
för tillverkning av mejeriprodukter. Nu ha bönderna fått,
rättare <i>fått</i> ta jorden, och den skall ingen makt mer våga ta
ifrån dem. Men det skall dröja, innan ett modernt jordbruk
kommit i gång hos de ryska slätternas halvvildar, och
allteftersom den ryske bonden blir mer kultiverad, skall han fordra
allt mer och allt bättre föda. Dessutom är nativiteten hos detta
primitiva folk så stor, att antalet munnar ökas år från år i en
nästan förfärande grad. Det är till sädesöverskottet i Nord-
och Sydamerika som det behövande Europa för sitt uppehälle
hädanefter, åtminstone en tid framåt, förnämligast blir
hänvisat. Men även därvidlag gäller, att den inhemska
förbrukningen av livsmedel är stadd i stark ökning på grund av
befolkningens snabba tillväxt. Professor Gunnar Andersson har i sitt
läsvärda arbete om födan givit en vink om de stora, outnyttjade
möjligheter, som finnas i de varma länderna till produktion
av ris och allehanda tropiska alster ur växtriket, och som borde
kunna bli en livsmedelsreservoar för det överbefolkade Europa.
Det kan icke betvivlas, att tropikerna i en framtid skola komma
att förse de tempererade trakternas invånare med ansenliga
massor av livsmedel. Men därtill krävas förutom stora kapital
europeiskt initiativ och ledning. Europas folk torde fördenskull
för en lång och oöverskådlig tid framåt för sitt dagliga bröd
bli tvungna att huvudsakligen lita till sig själva. Det blir
därför för dem bokstavligen en livsfråga att omhulda och utveckla
jordbruksnäringen i alla dess skiftningar och med alla den nya
vetenskapens hjälpmedel. Jordbruket i vår världsdel, som bäst
trives i samverkan med en högt utvecklad industri, går
säkerligen till mötes en ny blomstringstid. Livsmedelspriserna skola
ock antagligen länge förbli höga med blott tillfälliga övergående
prisfall. Att Europas totalskörd nu tycks bli en av de bästa på
många år blir en välsignelse, som knappast kan värdesättas
nog högt. Detta skall bli det nödlidande och nervösa Europas
bästa  läkemedel.  —

Trots jordbrukets vanhävd, den bristfälliga och förslitna
järnvägsmateriellen och de underhaltiga maskinerna i fabrikerna
skulle nog Europa jämförelsevis snart repa sig, om inte den
viktigaste produktionsfaktorn, den levande maskinen, i krigets
tjänst tagit så vital skada. »Tiden är sjuk» var ett slagord på
Karl XV:s tid, uppkommet i följd av några få på den tiden
uppseendeväckande bedrägeribrott (en kronofogde i Västerås
hade bl. a. förskingrat 10,000 kr.), som ingen människa nu för
tiden skulle göra vidare affär av. Den tiden var i själva verket i
jämförelse med den vi nu genomleva kärnsund. »Människorna
ha blivit så upproriska, att jag inte känner igen dom», yttrade
nyligen till mig en gammal tvättgumma, som genom strävsamt
arbete försörjt sig och de sina. Och det är just, vad människorna
genom hunger, lidande, misströstan, brustna illusioner, penning-
och njutningslystnad, fantastiska pretentioner på livet,
upphetsande agitation från falska profeter och förlorad tro på de
högre, andliga värdena blivit. Därför har, som verkställda
undersökningar ådagalagt, produktionen även i de neutrala länderna
nedgått ansenligt mot under tiden före krigsåren. Medan
levnadsstandarden hos massan av Europas befolkning sålunda
sjunkit i följd av minskat arbete och minskad köpkraft, har
däremot en påtaglig förskjutning i levnadsvillkoren och
välmågan ägt rum till förmån för de andra världsdelarna, i främsta
rummet för Sydamerika, som otvivelaktigt redan under denna
generation skall komma att intaga ett alltmer framstående
rum i världshushållningen. —

Det finns en annan fast oberäknelig faktor av betydande
inverkan på prisläget. Och det är det rådande allmänna
<i>osäkerhetstillståndet,</i> som alltid har en så förlamande inverkan
på affärslivet. Under sådana förhållanden förvandlas
posten oförutsedda utgifter till ett stort konto, med andra
ord: det krävs större kapital än annars att göra affärer.
Pengarna bli i följd härav dyrare, vilket gör, att man
kräver större avkastning i förhållande till kursen på såväl fasta

räntepapper som aktier, vilkas kurser f. n. också äro lägre
än någonsin. —

Till sist ett par omdömen om konjunkturläget i Förenta
staterna ur National City Banks Cirkulär för juli, vilka
månadsöversikter vunnit stor auktoritet inom hela affärsvärlden. Efter
att ha påpekat, att den vikande tendensen under maj, som
fortsatt under juni, tagit sig mest uttryck, där det gällt personlig
konsumtion i fråga om textilvaror och skodon, betonas det,
att marknaderna varit känsliga, därför att alla insett, att
priserna voro abnormt höga, och att det endast var en tidsfråga,
när nedgången skulle begynna. Allmänna meningen om
priserna är, att fortsatt stegring definitivt stoppats, varöver man
känner sig belåten i alla läger. Den ändlösa raden av stegrade
arbetslöner och varupriser kunde icke evigt få fortgå. Men å andra
sidan är allmänna världsläget ej heller gynnsamt för en snabb
prisnedgång eller för en långvarig industriell depression. Det
är alltför mycket arbete, som behöver bli gjort. Att märka är,
att läget nu ingalunda är likt detsamma under föregående
kriser, ty då kommo bakslagen som en följd av överproduktion.
Nuvarande höga priser äro icke resultatet av en period av
nyanläggningar och kapitalinvesteringar. Det är påtagligt, att
man ännu knappast börjat fylla den brist i kapitaltillgången, som
uppstått under kriget. Man har knappast börjat med att avhjälpa
bostadsnöden, reparera järnvägarna och deras materiell samt
igångsätta alla de statliga och kommunala inrättningar, som fått
vänta på krigets slut. Tills dessa trängande behov blivit
tillgodosedda, är det sannolikt, att varje nedgång i
produktionskostnaderna skall följas av ökad efterfrågan på arbetskraft och
material i förening med en förnyelse av den allmänna affärslusten.

Alltså anser den citerade amerikanska auktoriteten, att
situationen i världen för närvarande och främst i Europa, trots
krigets förödelser, icke gör en allmän industriell depression
sannolik utan i stället befrämjar en småningom försiggående

omjustering av tillgång och efterfrågan vid vikande pristendens.
Denna ljusare syn på <i>sakerna,</i> är riktig. Men det beror på
<i>personerna,</i> på statsmännen, på riksdagsherrarna, på arbetare och
arbetsgivare, på tidningarna och annat mer, om läkeprocessen
och tillfrisknandet nu skall kunna på allvar börja, eller om med
nya återfall i förvildningen, utåt mellan folken, inåt mellan
klasserna, skola följa nya farliga recidiv med ökat elände på alla
håll. Ty, evad vi vilja se det eller icke, gäller det dag för dag i
allt högre grad, att vi stå eller falla en för alla och alla för en.

SVERIGES STÄLLNING.

Med undantag för det rika och solida Holland torde bland
de under kriget neutrala makterna vårt land för närvarande ha
det bäst, ej mindre ekonomiskt än politiskt och socialt. Sveriges
export, som 1911 värderades till 664 milj. kr., och som 1914
hade nått till 772 milj. kr., steg därpå under krigshögkonjunkturen
hastigt från 1,316 milj. 1915 till 1,589 milj. kr. 1919.
Och likväl artar sig 1920 års svenska utförsel att långt överträffa
1919 års, att döma av siffrorna 455 och 774 milj. kr., angivande
den resp. exporten under vardera årets 5 första månader enl.
Kommerskollegii Meddelanden. Maj, juni och juli visa alla
rekordsiffror. Skulle fortsättningen under den återstående delen
av 1920 bli lika storartad eller något ditåt, borde vi med lugn
kunna motse fredskrisens vidare utveckling. Det är de
rekordmässiga priserna på papper, trämassa och trävaror som vårt
land i första rummet har att tacka för detta ståtliga resultat.
Kvantiteterna däremot ha varit rätt måttliga och understiga i
allmänhet under krigsperioden 1913 års kvantiteter. Gruppen
papper och pappersmassa, d. v. s. det förädlade helfabrikatet,
har, glädjande att omtala, numera kraftigt överflyglat
trävarorna, och utvecklingen går i hastigt tempo vidare på denna väg.
De, som under senaste lågkonjunkturen för papper och trämassa
före kriget klagade över överproduktion och sågo mörkt på

framtiden, ha dess bättre icke blivit sannspådda, vilket däremot
avlidne Bergslagschefen Ljungberg, Frans Kempe, Storjohann
och andra föregångsmän inom denna för oss så naturliga
industri blivit. Man får emellertid vid jämförelser av siffrorna före
och efter kriget icke glömma, att de väldiga prisförskjutningarna
jämte flera andra faktorer göra en någorlunda exakt jämförelse
härvidlag mycket svår. I »Meddelande », utarbetat för Skandinav.
Kredits räkning för juli, anges genomsnittspriset för
exporterat svenskt tackjärn under maj med 376 mot siffran 100 för
1913, alltså även för denna betydande exportartikel en
storartad prisuppgång. Medan under 1919 prisförhöjningarna på
våra förnämsta importartiklar, synnerligast textilråvaror och
fabrikat, voro avsevärt högre än prisstegringarna på våra
exportartiklar, så har under 1920 en kraftig utjämning ägt rum
till favör för vår handelsbalans och valuta. Denna utjämning
började för övrigt redan med hösten 1919. Av Kommerskollegii
svenska prisindex framgår nämligen, att importpriserna 1919
utgjort i medeltal 407.7 proc. av 1913 års priser, medan
exportpriserna samtidigt blott stigit till 280.7 proc. Då därtill kommer,
att mängderna av införda varor 1919 — på grund av de under
krigstiden uttömda behållningarna — voro avgjort större än
mängderna exporterade varor, är det obestridligt, att 1919
gjorde ett djupt hål i vårt netto. Det är nog att anföra två
enstaka siffror för att få detta ställt klart för ögonen. Under det
att värdet av Sveriges import från Förenta staterna — den
viktigaste och med hänsyn till valutan mest betungande
marknaden — betecknades 1918 med den blygsamma siffran 16 milj.
doll., betecknas samma värde för 1919 med ej mindre än 133
milj. doll. De industrier, som sammanfattas i verkstadsgruppen,
hade det svårast. Redan under 1918 och delvis även tidigare
måste flera av dessa, exempelvis Separator- och
telefonbranscherna, arbeta på lager och för arbetets uppehållande ikläda
sig betänkligt ökade bankskulder, då läget på aktie- och
obligationsmarknaden icke gynnade svävande skulders fondering.

Det är ingen hemlighet, att det är just dessa löpande lån som
framför andra nu betunga bankernas portföljer, och som därför
ha en dryg andel i det betryckta penningläget under årets
senare del.

I denna tavla med omväxlande dagrar och skuggor
avtecknar sig skarpt en separatbild av mörk färgton.
Krigshögkonjunkturen med dess starka inslag av ren hasard och vinkande
miljonvinster förmådde även många solida affärsmän att överge
dygdens smala och då särskilt knaggliga stig, på samma gång
som marknaden översvämmades av »ren gulasch » i alla nyanser.
En hel del av dessa krigstidsskapelser voro osunda, somliga ren
svindel. Väldiga summor ha på detta grunderi gått all världens
väg. Avvecklingen av detta elände, som började kort efter
vapenstilleståndet, fortgår alltjämt. Man kan icke alldeles förbigå
den rent ut mefistofeliska roll ett och annat <i>emissionsföretag</i>
och diverse bankir- och mäklarefirmor spelet i detta drama.
Då för vår relativt ringa marknad för start och stöd av nya
företag ett par solida emissionsbolag hade varit nog, hade vi snart
en hel hop vilt konkurrerande emissionsföretag med stora
pretentioner och stora omkostnader. Det står i skriften, att den lede
gick ut som ett rytande lejon för att uppsluka den han finna
kunde. Något ditåt gjorde också en och annan av dessa
krigsepokens frestare. Sunda och osunda, stora och små företag
knådades ihop till en deg, vars ingredienser den okritiska
allmänheten icke hade något förstånd på, bländad som den
dessutom var av en oblyg; systematisk reklam i förledande former.
Det mest typiska och det mest skadegörande av dessa
affärsvärldens giftiga praktblomster var det kullbytterade
göteborgska Svenska finansinstitutet, vars aktier å nom. 1,000 kr.
redan före bolagets konstituering uppjobbades ända till 3,000
kr., och som under svindelns höjdpunkt nådde upp till 5,600 kr.
Åtskilliga av dess »grundningar» ha redan avsomnat, och de
återstående tyckas allesammans föra ett tynande liv.

Nu må man icke inbilla sig, att man på lagstiftningens väg

kan göra en ände på svindel inom affärslivet. Men en hel del
kan dock göras, och ej så litet finnes här ogjort. Visserligen är
det sant, att emissionsföretag böra ha mycken frihet och stort
svängrum, men därför behöva de icke som nu är fallet få röra
sig i samma ogenerade ställning som »mannen som gör vad han
vill». Yrkandet på att emissionsbolag böra från det allmännas
sida underkastas en ungefär likartad inspektion och kontroll
som bankerna är befogat — det har kristidens erfarenhet till
fullo bestyrkt. För resten behöver även aktiebolagslagen
kompletteras särskilt vad angår <i>revisionen.</i> En effektiv
yrkesrevision över inte bara siffrorna utan över bolagets hela skötsel,
såsom den engelska, borde utan dröjsmål lagstadgas. Som det
nu är ställt, anförtros som bekant detta viktiga uppdrag, ofta
aktieägarnes enda stöd och skydd, åt inkompetenta personer,
åt släktingar, vänner och väns vänner till själva styrelsen,
vars åtgärder det åligger dem att övervaka och nagelfara.

På tal om detta sorgliga och för svenskt affärsliv speciellt
komprometterande kapitel yttrade Marc. Wallenberg för ej
länge sedan, att i nio fall av tio bero bolagskrascher på oduglig
ledning. Man behöver bara tänka på det stora bilbolaget
Scania-Vabis, som, om det varit i rätta händer, efter krigets slut borde
haft en sällsynt chans med marknad över hela Norden. Nu
har det varit så gott som ur spelet, medan införseln utifrån av
bilar och motorfordon efter krigets slut kostat landet, om vi ej
missminna oss, mellan ett och två hundra miljoner. Det är ett
sjukligt svenskt lynnesdrag att, när något nytt här hemma
skjutit fart (tändstickor, separatorer, kullager, emissionsföretag,
banker m. m.), så komma genast några personer tillsammans
här och där och hopskjuta pengar för att starta samma lukrativa
affär utan att ha den rätta ledaren i bakfickan och utan tanke
på nödvändigheten att betala dyra lärpengar även för
efterföljarna. Hundratals miljonerna på det viset lättsinnigt vräkts i
sjön, utan att de »gode herrar och svenske män» ännu blivit
visa av skadan. Här hjälper ingen lagstiftning, här duger blott

gamle Lejas försvar, när han beslogs med att ha tagit mer betalt
av den ene kunden än av den andre: »Den, som inte ser upp med
ögonen, får se upp med pungen». Men icke desto mindre tvivla
vi på att den Wallenbergska proportionen härvidlag håller
streck. Låt oss säga, att två tredjedelar av svenska fallissemang
bero på underhaltig ledare och styrelse, den återstående
tredjedelen torde kunna skrivas på den undermåliga revisionen. —

<i>Fondmarknaden och börsaffärerna</i> förtjänade icke allenast sitt
eget utan därhos sitt stora kapitel. Detta kapitel är utan
motstycke i vår börshistoria och torde kanske så förbli i all framtid.
Utrymmet medger likväl endast några antydningar. Då det
ännu ges intelligent och präktigt folk, som rycker på axlarna
åt allt vad börsaffärer heter såsom varande både osunda och
överflödiga, kan det vara nog erinra därom, att en stor del av
den svenska nationalförmögenheten numera är satt på aktier,
att denna rörliga form gjort det möjligt att tillföra industrin,
bankväsendet, handeln och sjöfarten hundratals miljoner även
från det mindre kapitalets sida, vilket på det viset kan få sin
andel i vinsten från det mest lönande nationella arbetet, på samma
gång som hela näringslivet därigenom demokratiseras och
konsolideras på ett sätt som aldrig förr. Att det, synnerligast i en tid
som den vi nu genomleva, kommit en mängd ogräs också i
börsåkern är beklagligt, men ohjälpligt inom en viss gräns.
Funnes icke börsens kontroll och regler över dessa slags affärer,
skulle jobbet och urartningarna vara långt större och farligare.
För allt som lever och rör sig, för folken, individerna, naturen,
för mänskliga fenomen och verksamhetsyttringar ges det en
alltför litet uppmärksammad lag, som aldrig klickar. Det är rytmens,
pendelns lag, som tvingar allt i böljegång, upp och ner, tillbaka
till ett visst jämviktsläge. Inom affärslivet har man kallat denna
upp- och nedgång för konjunkturer. Ingenstädes avläsas dessa
lättare än å börsbarometern. Man behövde icke äga profetians
gåva för att, då exempelvis börskursen å Grängesberg tangerade
talet 1,000, Kullager 950, Emissionsinstitutet 1,700 o. s. v., kunna

förutsäga ett lika djupt fall under medelpunkten, som visaren då
angav över densamma. Denna punkt torde med Grängesberg,
när detta skrives, nere i 337, Kullager i 142 och
Emissionsinstitutet i 825 ha nått botten. I mitten av juni hade enligt
»Affärsvärldens» fondbörsindex av 31 representativa börsbolag
ej mindre än 14 noterats under det matematiska värdet. Den 15
maj i år hade de ledande 10 verkstadspapperen ännu ett
börsvärde, som med omkring 5 milj. kr. översteg egna fonder, 15 juni
var börsvärdet å samma aktier 50 milj. kr. lägre än egna fonder,
varav dock inemot 24 milj. kr. berodde på de 3 kuponger, som
här tagits. Då det verkliga värdet på våra börsnoterade aktier
torde ligga ungefär mitt emellan dessa ytterlighetspunkter,
kan man vara förvissad om att flertalet av våra börsnoterade
aktier förr eller senare åter skola noteras i det dubbla och
tredubbla av nuvarande kurser. Den rike man, som för någon
månad sedan köpte för 1 miljon Svenska Kullager på ett bräde,
och som väl känner till detta bolags solida ställning och lysande
framtidsutsikter, har helt visst gjort en mycket god affär.

Sedan detta var nedskrivet, har Affärsvärldens fondbörsindex
i medio av sept. publicerats, varigenom för ovannämnda
31 viktigaste börsbolag konstaterades en ytterligare nedgång i
kursvärdet med i runt 220 milj. kr. Detta betyder en försämring
i samma pappers kursvärde sedan haussens höjdpunkt i nov.
1917 av ej mindre än <i>1,800</i> milj. kr. Bland verkstadspapperen
bibehöll endast Svenska Kullager något större övervärde å
tillgångarna mot det bokförda. Svårast har baissen farit fram
med separatorbolaget Baltic, där de egna fonderna utgöra
40.71 milj. kr. men värdet på dess aktiekapital den 14 sept.
endast är en fjärdedel eller 10.24 milj. kr.

Det betänkligaste med börsaffärerna är, att de så ofta urarta
till spel i stället för välgrundad kapitalplacering, och att de i
alltför stor skala ske med lånta pengar, vilket framgår därav,
att bankerna ha ej så långtifrån 2 miljarder kr. utlånta mot
hypotek av aktier. Bankerna kunna ej frånkännas en rätt

dryg andel i överspekulationen på fondmarknaden genom en
alltför välvillig kredit under hausse- och jobbtiden. Det var i
slutet av 1917. En börsspekulant gav order om inköp av en stor
post Kullager, med villkor att han i banken finge belåna S. K. F.
aktierna till 700 kr., således mycket över då gällande
belåningskurs, vilken torde varit 450 à 500 kr. Mannen fick sitt lån, ty,
sade bankchefen, Kullager komma aldrig igen ner så lågt som till
700. Nu pressa en del banker exempelvis låntagare mot
hypotek av Kullager, som ha dem belånta till 200 kr., att förstärka
hypoteket. Detta synes oss icke vara fair play, så mycket mer som
bankerna av S. K. F:s senaste mönstergilla och fullständiga
bokslut måste inse, att aktierna i fråga ha ett verkligt värde
långtutöver 200 kr. På sådana småaktigheter kunna hundratals
låntagare, som hittills, hjältemodigt kan man säga, hållit ut,
stupa och dra andra med sig. Bankerna ha en så privilegierad
ställning, att allmänheten kan begära, att de själva å tider som
dessa ikläda sig åtminstone ett sken av risk, ty även de äro dock
till för det allmännas skull, icke tvärtom. Och på en börskrasch
skola bankerna själva ingalunda bli minst lidande. Nu skall
det villigt erkännas, att de flesta banker äro medvetna om
sitt ansvar härvidlag och även handlat därefter. Ibland
åberopas från bankhåll för höjning i hypotekets värde
bankinspektionen. Men dennas makt och myndighet sträcker sig
ej längre än till att göra anmärkning hos bankrådet, som i
sin tur, om verklig fara för banken anses föreligga, hos
riksbanken kan hemställa om returdiskontots bortfallande. Detta är,
så vitt vi veta, allt, och det är ju i realiteten ingalunda
fruktansvärt. Om nu bankinspektören skulle finna sig förpliktad
att anmärka på att en bank i dessa abnorma kurs- och
penningtider har mot hypotek av våra bästa aktier beviljat lån något
över dagens börskurs, så kan nog vederbörande ta detta med ro.
Det är dock ett gott vittnesbörd om stadgad välmåga och
vunnen erfarenhet i börsaffärer, att i trots av de våldsamma och
orimliga kursfallen panik och krasch kunnat undgås, fastän

hundratals miljoner förlorats och tusentals aktieinnehavare
förlorat större och mindre delar av sin förmögenhet.

Till allt annat, som — förutom de dyra pengarna och
kreditinskränkningen — hemsökt och skadat fondmarknaden, hör den
vilda och djupt ner bland småfolket utbredda <i>valutaspekulationen,</i>
en sak som i dessa politiska orostider är den rena hasarden.
Man beräknar, att vårt folk på dessa affärer och speciellt på inköp
av tyska mark mistat mycket stora kapital. Om tyska riket kan
undgå direkt och öppen statsbankrutt — som ännu är
oberäkneligt — måste det i alla fall göra en partiell bankrutt med
markens nedskrivning från gamla svenska 90 till väl högst en 30
öre. —

<i>Utsikterna för den närmaste framtiden</i> äro, när detta i mitten
av september skrives, ganska mörka, trots flera ljuspunkter.
Ännu har Europa ej ens fått fred. Hela den egentliga östern är
i krigstillstånd, hela Mellaneuropa är ännu ett kaos, Tyskland
har ännu icke fått besked rörande skadeståndsvillkoren och
Schlesien med dess oumbärliga kollager, spänningen mellan
Frankrike och Tyskland har faktiskt tilltagit, Frankrike blir
alltmer imperialistiskt och maktlystet och isolerat, i England
antar det irländska såret en alltmer elakartad karaktär, vilket
också kan sägas om oron i arbetarelägret, på samma gång som
läget i Mesopotamien och framförallt i Indien blivit allt
allvarligare och vanskligare, i Italien synes en kamp på liv och död
mellan bolsjevismen och de laglydiga medborgarna stå för
dörren under en regering, som man knappast vet, till vilket läger
den hör, och i Amerika kämpas måhända den avgörande striden
om världsfreden och Nationernas förbund i och med
presidentvalet. Något försök att söka få någon stadga i fråga om valutan
och penningmarknaden har ännu inte gjorts. En mängd
undantag och besvärligheter för världshandeln och sjöfarten stå ännu
vid makt.

Framtiden för vårt land och folk är osäker. Svårigheterna
äro många och stora, och ingen kan med någon grad av visshet

förutsäga, vilka strider och lidanden även vi ha att genomgå,
innan vi ha det värsta bakom oss. Då man nu i och med
andrakammarvalens utgång torde kunna anse den s. k.
socialiseringssaken ur världen eller åtminstone ställd på en avlägsen framtid,
så blir det de rent ekonomiska och sociala problemen, som
under nästa år komma att i första rummet ta statsmyndigheternas
krafter i anspråk. Det svåraste av dessa problem är, huru
man skall komma till rätta med valutan eller med andra ord
få den svenska kronan åter upp i normalt värde, i jämnställdhet
med guldet, som fortfar att vara myntlikaren. Saken är så
mycket svårare, som den är av internationell natur. Man får nu
se, om den stora finansiella världskonferensen i Bryssel kan föra
frågan ett stycke framåt. Så länge det icke finns en erkänd och
relativt stadgad standard för de resp. valutorna, har
världshandeln att dras med de största vanskligheter. Ehuru vår
kronvaluta, tack vare främst vår statliga export av träprodukter
av alla slag, står i första ledet, äro vi dock fortfarande beklagligt
handikapade av dollarn, den enda faktiska guldvalutan. Det
av våra finanssakkunniga avgivna betänkandet har också
enhälligt utmynnat i ett förord för snarast möjliga återvändande
till en verklig guldmyntfot utan att dock kunna ange, huru det
skall ske.

Det är fråga, om riksbankens kreditransonering icke varit
mer på ont än på gott. Faktiskt är, att den, som kan ställa
fullgod säkerhet, på ockrarevägen nog kan få pengar, bara han vill
betala priset, och därvidlag är det många både gamla och nya
affärer, som ha lika legitima behov som någonsin de, som
skaffat sig tidigare krediter i bankerna och få sitta i orubbat
bo. Så mycket ser man nu, att hade riksbanken för ett, helst ett
par år sedan, företagit den diskontoförhöjning den i år funnit
sig böra tillgripa inför den växande sedelfloden, så hade vårt
penningläge nu varit betydligt bättre och fondmarknaden
aldrig kommit i den misär, vari den nu råkat. Till råga på
olyckan ligga stora belopp av de i år så rikligt flödande

trävarulikviderna ännu på utländska händer, då vederbörande
föredra att hålla dem där rörliga mot hög ränta i stället för att
betala sina gamla, jämförelsevis billiga lån på den svenska
marknaden.

Vad varumarknaderna angår befinner sig Sverige i den
lyckliga belägenheten, att våra förnämsta exportartiklar,
synnerligast trä, trämassa och papper, ligga i en sällsynt
högkonjunktur, som de initierade anse länge än skall bli beståndande.
Totala exportvärdet under jan.—aug. uppgick till 1,265 milj.
kr. och översteg därvid med 62 proc. motsvarande export under
1919. Men tillfredsställelsen minskas betydligt, när man får
veta, att importen under årets 6 första månader steg till ej
mindre än 2,178,8 milj. kr. Och ändå mindre blir tillfredsställelsen,
när man betänker, att en avsevärd del av denna införsel
utifrån bestod av överflödsvaror, såsom kaffe, tobak, spirituösa,
lyxbilar, till dels även av vete och socker, som kunnat
undvaras. Ingenstans tycks man heller leva så flott som i Sverige,
fastän dyrtiden alltjämt här håller sig på toppen. Vill inte stat,
kommuner och enskilda här som annanstans rätta mun efter
matsäcken, medan tid är, måste de sedan så mycket hårdare
dra åt svångremmen. Det blir kring det dagliga brödet, som
huvudstriderna i vårt land komma att stå under de närmaste
åren, och sådana strider pläga alltid bli hetsiga och upprivande.
En av ljuspunkterna i den nog så mörka tavlan är den rikliga
skörden, kanske den värdefullaste under detta århundrade. Vi
få trösta oss med att vi i såväl ekonomiskt och socialt som i
politiskt och moraliskt avseende ha det bättre ställt än de
flesta, och att på mörka tider av prövande år alltid följa ljusa
öden med uppsving och nya glädjeämnen.

<img 1></img>
</chapter>
<chapter name="Riksdagen 1920 ur handelns och
näringarnas synpunkt.">
<h3><i>Riksdagen 1920 ur handelns och
näringarnas synpunkt.</i></h3>
Av Red. <i>Thorsten Odhe.</i>

Ur handelns och näringarnas synpunkt har riksdagen 1920
knappast varit så händelserik som de närmast föregående årens.
1919 hade ju i likhet med föregående år utom den långvariga
arbetstyngda lagtima riksdagen även en mycket
betydelsefull urtima riksdag, bägge förorsakade icke minst av de
genomgripande ärenden på det ekonomiska området, vilka
övergången från krigstidens krisartade förhållanden till den
väntade fredsperioden framställde för lösning. Till stor del var
nämligen den avveckling, som inträdandet av mera normala
förhållanden i avseende på varutillförsel, produktion och
tonnagetillgång genom vapenstilleståndet nödvändiggjorde,
avslutad redan vid 1919 års riksdag, som behandlade den viktiga
spannmålsfrågan, arbetstidslagen etc. Att något nytt,
uppbyggande arbete på det ekonomiska lagstiftningsområdet
ännu ej kunnat i stort presteras, varken av 1919 eller 1920 års
riksdagar, beror på det ovissa och svävande läge, vari hela den
världsekonomiska och handelspolitiska situationen ännu
befinner sig. Hur föga långt framåt man under sådana
förhållanden kan beräkna, framgår t. ex. av den utveckling, som
spannmålssituationen sedan freden undergått, och som gjort, att
hela den av föregående års riksdag efter så stora meningsskiljaktigheter
och jämkningar antagna övergångslagen med dess glidtullsystem
visat sig fullständigt obehövlig, i det spannmålspriserna
på världsmarknaden stigit så pass högt, att dessa

för närvarande och med all säkerhet för hela övergångsåret
framåt komma att ställa sig högre än de inhemska
spannmålsprisen. Så länge priserna på världsmarknaden fluktuera så
pass våldsamt och i övrigt de handelspolitiska riktlinjer, som
världsfreden och den ekonomiska världssamfärdselns
organisation genom Nationernas förbund komma att
nödvändiggöra, ännu ej ens antagit konturer, är det givet, att alla frågor
om <i>tullarnas</i> framtida gestaltning måst bordläggas. Det
utredningsarbete, varmed tull- och traktatkommittén för
närvarande är sysselsatt, och som förutom tullfrågorna även
omfattar frågan om hela vår handelstraktatpolitik efter fredens
stabilisering, måste också naturligt vara ett sådant, som är
lagt på långsikt. Vad å den andra sidan beträffar den uppgift,
som riksdagen såsom riksbankens principal och i andra
egenskaper har att bevaka, nämligen det ekonomiska
återuppbyggelsearbetets påskyndande genom penningvärdets
stabilisering, så kan denna uppgift givetvis i första rummet ej gå i
lagstiftningsarbetets tecken. Genom den i samband med
avgörandet av regeringspropositionen beträffande suspensionen av
riksbankens guldinlösningsskyldighet väckta debatten om vår
finanspolitik och det därav föranledda tillsättandet av 1920 års
finanssakkunniga, hämtade ur såväl de teoretiska
nationalekonomernas som de praktiska finansmännens led, har 1920 års
riksdag dock haft en stor betydelse för denna viktiga fråga.

Fastän man sålunda på det hela taget kan fastslå, att de
direkta ekonomiska frågorna ej varit så många eller
framträdande under 1920 års riksdag, bör det emellertid framhållas,
att några av de större överläggningsämnena under densamma,
ehuru ej i direkt mening ekonomiska, dock indirekt stått i
förbindelse med ekonomiska grundintressen eller på annat sätt mot
en bakgrund av ekonomisk innebörd. Sålunda är t. ex. Sveriges
beslutade inträde i <i>Nationernas förbund</i> en åtgärd, vars
betydelse för vårt lands ekonomiska samkväm med den övriga
världen ej får betraktas som ringa, även om denna synpunkt

knappast till sitt rätta värde underströks vid debatten i press
och på tribun i frågan. Av vida mera gripbar ekonomisk
räckvidd var den fråga, som upptog huvudintresset vid
förhandlingarna under riksdagen, nämligen frågan om
<i>kommunalskattereformen.</i>

Det stod vid planerandet av denna frågas behandling utan
vidare klart för riksdagens samtliga politiska partier, att de
förskjutningar, som kristiden åstadkommit beträffande de
olika skatteobjektens realvärde och de olika samhällsklassernas
bärkraft, fordrade en genomgripande omläggning av
principerna för den kommunala beskattningen, i likhet med vad som
förut provisoriskt skett beträffande den statliga beskattningen.
Beträffande formerna för den nya kommunalskattelagstiftningens
utbyggnad uppenbarade sig emellertid skarpa
meningsskiljaktigheter mellan den borgerliga och socialdemokratiska
åskådningen, i det de borgerliga med kraft hävdade betydelsen
av en noggrann och opartisk utredning och under tiden för dess
arbete en provisorisk lagstiftning, medan socialdemokraterna
utan vidare krävde frågan avgjord på principerna av fristående
objektskatter — varmed de ägande klassernas skatteförmåga
skulle tagas i anspråk mera än vad hittills skett — en allmän
kommunal inkomstskatt och en kommunal progressiv skatt.
Det av riksdagen tillsatta kommunalskatteutskottet förenade
emellertid högerns och de liberala synpunkterna i ett
majoritetsförslag, som kom att stå gentemot det socialdemokratiska
regeringsförslaget, och vari stadgades ett provisorium, gällande
för fyra år framåt, medan under tiden frågan skulle vidare
utredas. Utskottets förslag underströk i sin motivering under
godtagande i princip av progressivskatten, att anmärkningarna
mot de från socialdemokratiskt håll föreslagna nya
»intresseskatterna» hade blivit ytterligare bestyrkta under
utskottsbehandlingen. Den i propositionen hävdade principen om
»intresset» såsom grund för en särskild kommunal beskattning hade synts
utskottet synnerligen vansklig att omsätta i praktiska

skattebestämmelser med hänsyn till omöjligheten att på ett tillförlitligt
sätt gradera de olika skatteskyldigas »intresse» i kommunen.
Där en objektbeskattning alltså skulle komma till användning,
måste även denna i realiteten avvägas enligt principen skatt
enligt förmåga. Utom själva det provisoriska skatteförslaget
föreslog utskottet utredningar, dels i själva sakfrågan och dels
i andra hithörande frågor, särskilt skogsbeskattningen,
omorganisationen av beskattningsnämnderna, avdrag för
skogsaccis och en beskattning av utländska moder- och dotterföretag
i Sverige. Vid voteringen förelåg förutom utskottsförslaget
och den socialdemokratiska regeringspropositionen även ett
kompromissförslag, framställt av hr Swartz, vartill i sista stund
de socialdemokratiska röstande anslöto sig. Då det på de
liberala och högermotionerna byggda utskottsförslaget
emellertid segrade i bägge kamrarna, kan detta ej tydas som annat än
en bestämd majoritetsuppfattning, att det definitiva
reformförslaget bör avfattas under noggrant avvägande av samtliga
samhällsklassers skattekraft.

Huvuddragen av det provisorium, som föreslogs av
utskottet och godkändes av riksdagen, äro de följande: den av
regeringen föreslagna höjningen och omregleringen av de
skattefria avdragen — däri inbegripet avdrag för ränta å gäld —
avsedda att lindra de mindre inkomsttagarnas skattebörda, ha
accepterats. Vidare innebär provisoriet ett antal
detaljförändringar i fråga om taxeringen av inkomst, vilka kunna
genomföras oberoende av det nya skattesystem, som
regeringspropositionen framlade. Den år 1919 beslutade kommunala
skatteskyldigheten på aktier har bibehållits. Utsträckt
skatteskyldighet har införts på statens fasta egendom samt, om staten
driver rörelse, i full överensstämmelse med omorganisationen.
Fastighetsbeskattningen kvarstår oförändrad enligt gällande
regler men utökas genom beskattning även vid en inkomst
för fastighet, som överstiger 6 procent av taxeringen för
jordbruksfastighet och 5 procent av annan fastighetstaxering.

Samtliga härav föranledda nya bestämmelser skola inarbetas i
bevillningsförordningen. Slutligen har såsom ny skatt införts
en fristående provisorisk kommunal progressivskatt.

En regeringsproposition, innebärande förslag till
kommunalskattefrågans definitiva lösning, torde kunna inlämnas först
till 1924 års riksdag. Det är sålunda för handels- och näringslivet
ganska gott utrymme att under den tid, utredningen äger rum,
hävda sina synpunkter i fråga om den beskattning, som skall
byggas på objektbeskattningsprincipen, särskilt beträffande
den ifrågasatta näringsskatten, rörande vilken framhållits, att
den ej  jävar farhågorna för en kännbar dubbelbeskattning.

Den viktigaste av de organisatoriska frågor, som avgjordes
vid riksdagen, var givetvis den nya <i>departementalindelningen.</i>

I sina stora drag var departementalreformen avgjord redan
vid föregående riksdag, men 1920 års riksdag hade att besluta
om närmare detaljer i de nya departementens organisation
samt om uppgörande av stat för desamma. I allmänhet följdes
härvid de vid reformens planering uppdragna linjerna.
Civildepartementets ärenden uppdelades sålunda på
socialdepartementet och kommunikationsdepartementet, vilket senare
alltså övertog samtliga de ärenden, som röra post, telegraf,
järnvägar och statens vattenfall samt dessutom från
finansdepartementet byggnadsärenden och byggnadsstyrelsen samt
från jordbruksdepartementet väg- och skyddsärenden samt
fiskehamnsbyggnader. Det nya handelsdepartementet
organiserades på så sätt, att det från finansdepartementet övertog
kommerskollegium, patentverket, försäkringsinspektionen,
fartygsinspektionen, järnkontoret m. m., från jordbruksdepartementet
ärenden rörande statens gruvor samt torvhantering
och slöjd, från civildepartementet ärenden rörande eldfarliga
oljor samt från justitiedepartementet varumärkesärenden.
Likaså överflyttades lots- och fyrinrättningen från
försvarsdepartemetet. Den enda punkt, varom strid stod i det slutliga
avgörandet, gällde platsen för bankärenden, vilka en del

reservanter i utskottet ville ha överflyttade från finansdepartementet
till handelsdepartementet. Resultatet blev dock, att
bankfrågor, såsom den ursprungliga meningen var, förblevo
under finansdepartementet. Bland de övriga ärenden rörande
handel, vilka ej komma att falla under det nya
handelsdepartementet, märkas främst ärenden rörande traktater och
förhandlingar i utrikeshandelsfrågor med främmande makter,
vilka förbliva under utrikesdepartementet, sorterande under
dess handelspolitiska och allmänna handelsavdelning.
Ärenden rörande handelsundervisningen förbliva också under
ecklesiastikdepartementet. På det stora hela taget torde man dock
kunna säga, att handelsdepartementet tilldelats ett mycket
betydande verksamhetsområde, vadan dess tillkomst ur
handelns och näringslivets synpunkt bör hälsas med största
tillfredsställelse. Den förste handelsministern blev statsrådet
Thorsson, som lämnade sin finansministerpost för att övergå
till det nya departementet.

Beträffande de egentliga kristidslagarna väckte
särskilt <i>hyresstegringslagen</i> en ganska omfattande
debatt. Riksdagens beslut blev emellertid att på
ytterligare ett år prolongera lagen, dock med vissa
medgivanden i hyresvärdarnas intresse. Första kammaren
uttalade sig därjämte för fastställande av tidpunkt
för lagens definitiva avveckling under framhållande
att ett förlängt osäkerhetstillstånd i detta avseende knappast kunde

<img 1>
Statsrådet F. V. Thorsson.
</img>

befordra den ökning av bostadsproduktionen, som i så hög
grad är en brännande fråga för hela landet. Att
bostadsproblemet är av denna vitala betydelse underströks också i
regeringens förslag till <i>åtgärder för bostadsproduktionens
befrämjande,</i> vilka antogos av riksdagen. De innebära såväl
direkt subvention som att byggnadslån skola ställas till förfogande,
varjämte byggandet av bostäder för i statens tjänst anställda
skall forceras. Det är bekant, hur förverkligandet av detta
program emellertid i hög grad hindrats av den under året rådande
arbetskonflikten inom byggnadsbranschen. På det stora hela
taget kan väl också knappast bostadsbyggande i stor skala
komma till stånd, förrän förutsättningarna för full räntabilitet
hos det i fastighetsuthyrningsverksamheten nedlagda kapitalet
återställts.

Likaså har <i>förfoganderättslagen</i> prolongerats på ytterligare
ett år.

Men ej blott arbetstvisterna inom byggnadsfacket utan även
ett flertal andra under året pågående arbetskonflikter av stor
omfattning ha visat betydelsen av en effektiv <i>lagstiftning för
biläggande av arbetstvister,</i> en lagstiftning, vars berättigande
också mer och mer framträder mot bakgrunden av statens allt
kraftigare framhållna förpliktelser att medverka till en social
utjämning. Ett viktigt steg härtill har tagits genom den av
årets riksdag godkända lagen om <i>medling i arbetstvister,</i>
varigenom ståtens inskridande i större arbetskonflikter fastslås
som såväl en rättighet som en skyldighet.

Statens plikter å andra sidan att inskrida mot monopolbildning
på det ekonomiska området har fastslagits i det av 1920
års riksdag antagna <i>provisoriska lagförslaget om statskontroll
över truster och karteller,</i> vilket skall vara gällande till nästa
riksdag. Dessutom har en kommitté tillsatts i syfte att
verkställa utredning för att få definitiva lagbestämmelser till stånd
i detta hänseende.

Ett anslagsbeslut av alldeles speciell betydelse för

utvecklingen av våra utrikesförbindelser är det, som av årets riksdag
fattats i frågan om en <i>radiostation för direkt förbindelse med
Amerikas Förenta Stater.</i> Våra handelsförbindelser med den
stora republiken på andra sidan Atlanten ha under tiden efter
vapenstilleståndet utvecklats i oanad grad — man behöver i
detta hänseende endast erinra om startandet av den omfattande
kolimporten från nämnda land, vars värde snart torde uppgå
till hundratals miljoner kr. om året, — varvid emellertid
behovet av en direkt telegrafisk förbindelse gjort sig allt mer
kännbart, både på grund av de transoceana kablarnas
överbelastning och olägenheten av affärstelegrammens transitering
över andra, i det ena eller det andra avseendet som konkurrenter
uppträdande länder. Den nya stationen, som skall stå i direkt
korrespondens med den på Amerikas ostkust, beräknas draga
en kostnad av inemot 10 miljoner kronor.

En viktig fråga, som satt sin prägel på årets riksdagsarbete,
har varit den stora <i>dyrtidsregleringen för statstjänstemän.</i> Det
gällde här dels att bereda statsanställda skälig kompensation
för penningvärdets fall under kristiden, dels att reglera
proportionerna mellan olika befattningshavares löner. För
näringslivet har ju denna fråga sitt stora intresse genom de stora
anspråk en sådan reglering krävt och alltjämt kräver på
statskassan och i sista hand på de skattedragandes
prestationsförmåga. Det torde också vara givet, att motståndet från de
näringsdrivandes sida mot utvidgning av statens affärsdrivande
verksamhet med dess omständliga och dyrbara förvaltningspersonal
härigenom ytterligare skärpts. Ett förslag från andra
kammaren, att staten skulle övertaga all <i>försäkringsverksamhet,</i>
föll sålunda, och till den <i>utredning om socialisering,</i> som
igångsattes på den socialdemokratiska regeringens initiativ, har
näringslivet på det stora hela taget redan tagit sitt parti, även
om det erkännandet gjorts inom vida kretsar, att för den sociala
fördragsamhetens skull en klarläggning av frågan, som avgjort
måste uppvisa de långtgående socialiseringsprojektens

ogenomförbarhet, är att föredraga framför ett blankt avvisande av
diskussion om problemet. Genomgående mera sympatiskt torde
man i gemen ha ställt sig till den andra härmed jämlöpande
utredningen om <i>ekonomisk demokrati</i> inom industrien.
Arbetarnas krav på del i företagens ledning framkom först i det stora
industrilandet England och har under den jämförelsevis korta
tid, som sedan dess förflutit, givit anledning till utredningar
och lagstiftning i flera andra europeiska länder.

En annan utredning av intresse, som beslutats av 1920 års
riksdag, är den om förutsättningarna för ett <i>statslotteri.</i> Frågan
är gammal och har ständigt återkommit med den motiveringen,
att det är bättre, att staten slår av något litet på sin värdighet
och sin moraliska synpunkt i detta fall, än att stora belopp
årligen gå till utlandet. Möjligt är att riksdagens förändrade
hållning i någon mån bestämts av det ur viss synpunkt
banbrytande inflytande uppläggandet av det stora
premieobligationslånet i detta fall haft. Slutligen är att nämna, att en
utredning startats rörande <i>riktlinjer för svensk sjöfartspolitik</i> —
utgången av en motion, väckt av hr Lybeck i andra kammaren.
Särskilt skall utredas frågan om en <i>ny djuphamn i södra
Sverige.</i>

Förslaget om en ny <i>konkurslag,</i> som avstyrkts av
vederbörande utskott — första lagutskottet — föll i bägge
kamrarna, vilka dock beslöto skrivelser till regeringen med begäran,
att denna ville efter verkställd utredning framlägga deras
förslag till ny konkurslag i huvudsaklig överensstämmelse med
det föreliggande förslaget, dock att frågan om konkursförvaltning
måtte tas under förnyad omprövning, och dels förslag till
ny lag om ackordsförhandling utan konkurs. Antagligen
kommer väl det omarbetade förslaget att framläggas vid
nästa riksdag.

En särställning för sig intaga de två viktiga beslut av
närmast finanspolitisk innebörd, som fattats av 1920 års riksdag,
bägge i samband med riksbanken. Den av riksdagen vid flera

föregående tillfällen behandlade frågan om <i>rätt för riksbanken
att mot räntegottgörelse mottaga insättningar</i> från allmänheten
har sålunda åter behandlats och denna gång fått ett positivt
svar. Regeringsförslaget om en sådan ändring i riksbankslagens
sextonde paragraf, att banken skulle tillerkännas rätt att »där
omständigheterna sådant påkalla» ge räntegottgörelse för å
depositionsräkning innestående medel, antogos sålunda av
bägge kamrarna efter tillstyrkande av bankoutskottet.
Bestämmelsen innebär sålunda ej, såsom från en del håll gjordes
gällande under debatten, att riksbanken skall åläggas starta en
mot bankens dimensioner i övrigt svarande inlåningsrörelse i
konkurrens med det enskilda bankväsendet, utan betyder
väl närmast en säkerhetsventil, medelst vilken banken sättes
i stånd att gentemot mäktiga privatbanksintressen vid fall av
behov öva åtminstone en moralisk inverkan på räntemarknaden,
medan åtgärden i övrigt givetvis är ägnad att stärka
riksbankens ställning såsom centralbank.

Det andra åsyftade beslutet, nämligen det om <i>suspension
av riksbankens sedelinlösningsskyldighet,</i> är ju i och för sig ej så
märkligt, då själva åtgärden knappast är att betrakta annat än
som en konsekvens av den guldpolitik, som i övrigt förts för
riksbankens vidkommande, men beslutet är dock i så måtto
märkligt, som det gav upphov till diskussion om den viktiga
frågan beträffande vår finanspolitik och därmed föranledde
tillsättandet av <i>en kommission av finanssakkunniga</i> med
uppdrag att snabbt och skyndsamt inkomma med förslag till
riktlinjer för den närmaste framtidens finanspolitik. Förslaget om
suspensionens återupptagande var annars närmast en parad
mot den uppmärksammade artikel av professor Heckscher,
vari denne uppmanade allmänheten att begära att få sina
sedlar inlösta med guld i riksbanken såsom enda medel att få
den motsträviga banken att höja sitt diskonto och därmed så
småningom framkalla ett återflöde till banken samt genom
sedelminskningen en sänkning av de rådande höga priserna,

därmed manifesterande den sedan en längre tid tillbaka rådande
oppositionen mot riksbanksledningen inom de teoretiska
nationalekonomernas kretsar. De praktiska finans- och bankmännen
ryckte emellertid så gott som omedelbart till riksbankens
undsättning, hävdande att riksbankens diskontosättning bör ske
även av andra än teoretiska hänsyn, främst med aktgivande
på näringslivets intressen, och då riksdagen medgav
guldsuspensionen — i andra kammaren dock med anlitande av den
förseglade sedeln — kan detta måhända tolkas som en sanktion
av denna uppfattning. Det av de finanssakkunniga sedermera
avgivna förslaget uppställde som närmaste mål för den svenska
finanspolitiken en stabilisering av penningvärdet — varvid
som medel angavs den av nationalekonomerna förordade
diskontopolitiken, dock med nödvändiga hänsyn till handelns
och näringarnas intressen och i övrigt utövad med försiktighet.
Frågan kan ur vissa synpunkter alltså på det stora hela taget
ännu sägas stå på samma punkt, men det är troligt, att det
intresse, som väckts för denna livsviktiga fråga inom riksdagen
1920, också skall fortbestå till de närmast kommande och så
småningom ge upphov till en större planmässighet i ledningen
av landets penningpolitik.

Som riktlinjer i stort för återställande av normala
ekonomiska förhållanden inom vårt land angåvo de nämnda
finanssakkunniga ökad produktion och bibringande av förståelse för
sparsamhetens betydelse inom alla lager av vårt folk. Dessa
rekommendationer ha endast alltför stort berättigande, något
som även framgår av <i>statsutgifterna.</i> Trots den obestridliga
skicklighet, som finansministern i de två senaste ministärerna
lagt i dagen vid utfinnandet av nya skattekällor, har
svårigheten att balansera budgeten alltjämt ökats.
<i>Krigskonjunkturskatten</i> har nu utgått för sista gången, och i övrigt synes det
svårt att på den direkta beskattningens väg genom
specialbeskattning utfå mera, än vad som redan sker. För att öka
inkomsterna av statens affärsdrivande verk — eller i varje fall

förhindra att alltför stora förluster uppkomma — ha <i>avgifterna</i>
för såväl <i>post som telegraf</i> och <i>järnväg</i> höjts i ganska stor
utsträckning. Spiritousa-accisen liksom även <i>stämpelskatten på
lyxföremål</i> har prolongerats, spritaccisen från andra halvåret och
i den förändrade formen av jämnt fördelad sättningsskatt och
ut-skänkningsskatt. Trots detta har man ej kunnat hindra, att ånyo
stora belopp fått tagas i anspråk av kassafonden. <i>Riksstaten</i> för
1921, som fastställdes med ganska stora avvikelser från
statsverkspropositionen, balanserar sålunda på 912,40 milj. kr. mot 707,90
milj. kr. föregående år. Den häri sammandrag följande utseende:

<table><td c><i>Inkomster</i><td r>Milj. kr.<td r>
<td>Mantalspengar . . . <td r>0,90<td r>
<td>Tionde . . . <td r>2,18<td r>
<td>Uppbörd i statens verksamhet . . . <td r>7,83<td r>
<td>Inkomst av Postsparbanken . . . <td r>0,72<td r>
<td>Diverse inkomster . . . <td r>2,80<td r>
<td>Bevillningar . . . <td r>556,10<td r>
<td>Statens affärsverksamhet . . . <td r>47,70<td r>
<td>Statens aktier . . . <td r>15,59<td r>
<td>Statens utlåningsfonder . . . <td r>5,89<td r>
<td>Rusdrycksmedlen . . . <td r>0,40<td r>
<td>I anspråk tagna kapitaltillgångar . . . <td r>104,85<td r>
<td>Lånemedel . . . <td r>167,44 <td r>912,40

<td c><i>Utgifter</i><td r><td r>
<td>Huvudtitlarna . . . <td r>410,91<td r>
<td>Oförutsedda utgifter . . . <td r>0,50<td r>
<td>Riksdags- och revisionskostnader . . . <td r>4,93<td r>
<td>Ränta å statsgälden . . . <td r>76,11<td r>
<td>Engångskostnader för försvaret . . . <td r>0,02<td r>
<td>Dyrtidskostnader för armén . . . <td r>18,00<td r>
<td>Tillfällig lönereglering för civila . . . <td r>6,10<td r>
<td>Dyrtidstillägg . . . <td r>200,00<td r>
<td>Statens affärsverksamhet . . . <td r>141,95<td r>
<td>Statens utlåningsfonder . . . <td r>20,75<td r>
<td>Avbetalning å statsskulden . . . <td r>5,98<td r>
<td>Rusdrycksmedelsfonden . . . <td r>22,40<td r>
<td>Låneunderstöd . . . <td r>4,75 <td r>912,40
</table>


Inkomst- och förmögenhetsskatten är beräknad efter 175
procent på grundbeloppet mot 155 procent föregående år.
B-skatten beräknas ge 5 milj. kr. Regeringen hade föreslagit en
höjning till 185 proc. för att på detta sätt få in ytterligare
behövliga miljoner utan att behöva falla tillbaka på spritaccisen,
men riksdagen var av avvikande mening och valde den senare
utvägen.

Utom den ordinarie riksstaten reglerades i likhet med
föregående år en <i>tilläggsstat för 1920.</i> Denna balanseradepå 342,03
milj. kr. 1920 års riksdag fick sålunda besluta en statsreglering
på 1254,43 milj. kr. mot 1107,73 milj. kr. föregående år.
Huruvida nästkommande års riksstat kommer att vara
jämförbar med dessa belopp beror till stor del på, huruvida den av
kommitterade i budgetårskommittén föreslagna omläggningen
av budgetåret från 1 juli till 30 juni kan hinna genomföras, då
detta medför vissa ändringar i grundlagarna.

<img 1></img>
</chapter>
<chapter name="Kontorsarbetets organisation.">
<h3><i>Kontorsarbetets organisation.</i></h3>
Av Direktör <i>Erland Nordlund.</i>

Modern organisation har blivit ett slagord på olika områden,
utan att man i de flesta fall gjort klart för sig, vad därmed menas.
Den moderna kontorsorganisationen förblandas ofta med det s. k.
amerikanska kortregistret. Har man några mer eller mindre
effektivt arbetande kortregister, tror man, att allt är färdigt. Och
dock är kortregistret en enda liten detalj bland alla de olika
tekniska hjälpmedel, som stå den nutida kontorsmannen till buds.

En fabrik, som äger en eller annan maskin, som står på höjden 
av modernitet, kan därför icke sägas vara modernt organiserad. 
Det är icke endast de döda hjälpmedlen utan fast mer den
levande andan, vilken besjälar fabrikens alla medarbetare,
som är utslagsgivande för framgången.

Den moderna industrireformatorn inskränker sig icke ensidigt 
till att söka förvärva de mest effektivt arbetande maskinerna;
man har mer och mer kommit till insikt om, att det levande
materialet inom fabriken måste förbättras, och att man på denna
väg kan nå hart när otroliga resultat. Taylor och hans
efterföljare ha hittills endast utfört det första pioniärarbetet, men
de hava mycket snart kommit till insikt om, att den nya
vetenskapens tillämpning icke är begränsad till fabrikation. De
moderna effektivitets-strävarna hava funnit, att kontorsarbetet i
mycket hög grad lämpar sig som fält för deras verksamhet.

De reformsträvanden, som för närvarande giva sig tillkänna
inom kontorsarbetet, syfta i stort sett mot samma mål som 
motsvarande rörelse inom verkstadsarbetet, nämligen till ett
utnyttjande i större utsträckning av maskinella hjälpmedel,
till standardisering, specialisering, till en bättre statistik för
att lättare kunna följa och kontrollera arbetets bedrivande.

Ej heller har det under senare tider med allt större fasthet
framträdande kravet på de anställdas deltagande i företagens
ledning lämnat kontorsarbetet obeaktat. Tvärtom synes det
påtagligt, att ett större intresse för företagets utveckling från
de kontorsanställdas sida icke kan hälsas annat än med
tillfredsställelse, ävensom att ett intresserat och intimt samarbete
mellan den högsta ledningen och de kontorsanställda i syfte
att inom kontorsarbetet uppnå största möjliga effektivitet är
oundgängligen nödvändigt, om några verkligt givande resultat
skola kunna uppnås. Täta konferenser böra sålunda hållas,
de anställda böra uppmuntras genom att erhålla skälig
ersättning för av dem framställda reformförslag, och personalen
bör på alla upptänkliga sätt stimuleras till hängivenhet för
firman och intresse för dess utveckling. Ett flertal amerikanska
firmor meddela sålunda sina anställda i korta punkter firmans
uppgifter och närmaste mål, några allmänna regler, som firman
önskar följa inom sin affärsverksamhet o. s. v. Denna kodex
blir till en fana, omkring vilken de anställda kunna samla sig,
och frånvaron av allt hemlighetsmakeri är säkerligen ett av de
bästa medlen att skapa lojalitet och stolthet över firman från
de  anställdas sida.

<i>Kontorslokaler.</i>

En omständighet, som är av stor betydelse för kontorsarbetets
bedrivande, är icke endast att goda och lämpliga lokaler
stå till förfogande, utan även att dessa indelas och anordnas på
bästa möjliga sätt. Sol, ljus, frisk luft, gott dricksvatten och
värme böra stå till förfogande, varjämte lokalerna böra vara
så rymliga, att de anställda icke störa varandra i arbetet. Å
andra sidan få lokalerna ej vara så spaciöst tilltagna, att den

erforderliga kommunikationen mellan olika tjänstemän eller
mellan dessa och arkiv m. m. onödigtvis försvåras. Likaledes
måste av naturliga skäl hänsyn tagas till kostnaderna för
kontorslokalernas förhyrande, så att slöseri undvikes.

Arbetsplatserna för de olika anställda böra med hänsyn till
deras inbördes förhållande så anordnas, att onödiga
förflyttningar för erforderliga samtal undvikas, samt så att
budsändningar med handlingar och akter inskränkas till det minsta
möjliga. Samma regler böra vara gällande för en handlings gång
genom ett kontor som för tillverkningen inom en fabrik; de
olika arbetsplatserna inom kontoret skola vara placerade enligt
samma grunder som verktygsmaskinerna, så att inga »kors-
och tvärs»-transporter behöva ifrågakomma. I vad mån stora
salar eller smärre avskrankade rum skola användas inom
kontoret, måste avgöras från fall till fall. Stora salar erbjuda större
överskådlighet, bättre kontroll, lättare kommunikationer
mellan de olika arbetsplatserna, små rum medgiva bättre
arbetslugn. För krävande intellektuellt arbete äro små rum
nödvändiga, likaså då samtal av mera konfidentiell art förekomma
och särskilda samtalsrum icke äro anordnade. Inom stora
arbetssalar böra alla störande moment avlägsnas, framförallt
bullrande kontorsmaskiner.

<i>Kontorets inredning och möblering.</i>

Av icke ringa vikt för kontorsarbetets bedrivande är att
kontorslokalerna givas ett tilltalande utseende. Ljusa och glada
färger böra givas åt väggar, tak och golv, möblerna böra väljas
med smak och omsorg, och så att ändamålsenligheten i största
möjliga utsträckning tillgodoses. I detta avseende framvisa
de s. k. amerikanska kontorsmöblerna många och goda modeller,
ehuru de i många fall giva kontoren ett stereotypt och enformigt
utseende. All överdriven lyx bör undvikas, för så vida icke
firmans ålder, anseende och förnämitet i vissa fall kan motivera

en dylik,  som dock bör inskränkas till de viktigare
mottagningsrummen, hallar och dylikt.

För nygrundade firmor verkar det allt annat än tilltalande,
då kontoren utrustas med för stor lyx. Den förnäma enkelheten
och ändamålsenligheten giver i längden det mest tilltalande
intrycket. Man måste fasthålla vid att kontoren i första hand
äro arbetslokaler, men arbetet lider givetvis icke av att lokalerna
genom enkla medel givas ett för ögat angenämt och tilltalande
yttre, tvärtom stimuleras säkerligen arbetsförmågan i icke
oväsentlig grad härigenom. Några blommor här och där, då de
icke komma i vägen för arbetet, verka endast eggande och
uppfriskande.

<i>Anställandet av personal.</i>

För kontorsarbetets rationella bedrivande är naturligtvis
av synnerligen stor vikt, att anställandet av den härför
erforderliga personalen sker med urskillning och omtanke. Den tid
är längesedan förbi, då personliga relationer och förbindelser
fingo vara utslagsgivande, utan en sträng prövning av de olika
sökandes kvalifikationer måste numera föregå anställandet.

Det har länge varit en gängse uppfattning, att svårigheterna
att organisera arbetet inom ett kontor växt i samma mån
kontorets storlek utökats. Så är emellertid icke fallet. Inom det
större kontoret kan man vida lättare specialisera arbetet, inom
det mindre kontoret måste en person ofta verkställa vitt skilda
arbeten, och möjligheten att utfinna den lämpligaste på
platsen måste därför givetvis försvåras. Ofta får man på ett litet
kontor lämpa organisationen efter tillgängliga personalkrafters
egenskaper och kvalifikationer, och ett utbyte av personal
blir då alltid mer komplicerat. Å andra sidan erbjuder arbetet
på ett mindre kontor för den anställda mera omväxling, varför
särskilt för yngre personer, som önska en så vidsträckt
utbildning som möjligt, en anställning på ett dylikt måste anses
särskilt värdefull.


Fordringarna på förmåga till initiativ och självverksamhet
få, särskilt beträffande den lägre kontorspersonalen, icke sättas
allt för höga. Dessa egenskapers befintlighet är givetvis till
fördel för affärens utveckling, men å andra sidan förekommer
inom varje kontor en hel del rutinarbete, som bäst utföres av
personer, som hava särskild läggning för dylikt arbete. Skulle
all den för rutinarbetet engagerade personalen i alltför stor
utsträckning ägna sig åt förbättringar och initiativ, bleve
resultatet av det hela allt annat än tillfredsställande.

Personalanställandet bör helst ske av högsta chefen, eller,
om han ej medhinner detta, av en högre tjänsteman, och bör
denna verksamhet betraktas som ett särskilt förtroendeuppdrag.
De olika avdelningscheferna böra givetvis hava sitt ord med
i laget, men senaste tiders erfarenhet hava givit vid handen,
att ett inom varje företag centraliserat anställningsförfarande
mer och mer börjat komma till tillämpning såsom innebärande
många och bestämda fördelar.

<i>Instruktioner.</i>

Inom de flesta moderna kontor har man mer och mer börjat
att begagna sig av skriftligt avfattade instruktioner för de olika
tjänstemännen och befattningsinnehavarna. Detta medför givetvis 
bestämda fördelar i avseende på reda och ordning, och utbyte
av tjänstemän kan ske betydligt lättare. Vid de företag, som
sakna instruktioner, men vid vilka man önskar införa dylika,
är det att rekommendera, att de olika befattningsinnehavarna
erhålla i uppdrag att själva uppgöra förslag till instruktioner,
och att dessa sedermera enhetligt granskas och omarbetas
av den högre ledningen.

Man har i dylika instruktioners befintlighet velat se
byråkratiska tendenser, men någon fara att genom desamma
klavbinda formerna torde icke förefinnas, då varje privat företag
äger möjlighet att utan tidsutdräkt verkställa nödiga rättelser
och förändringar.

<i>Välfärdsanordningar.</i>

I samma mån som ett industriföretag utvecklas till stordrift,
kunna ej välfärdsanordningarna för arbetarna få samma
individuella karaktär som under flydda tiders patriarkaliska
förhållanden. Man kan på den vägen givetvis uträtta mycket till
vidmakthållande av en förnöjd och gedigen arbetarestam, men den
moderna fackföreningsrörelsen utgör ett bestämt hinder för att
företagets ledning på den vägen skall kunna nå till ett mera
intimt och personligt samförstånd med arbetarna.

Annorlunda ställer sig förhållandet beträffande de
kontorsanställda. Visserligen hava även inom deras led tendenser till
ett sammangående enligt fackföreningarnas principer gjort
sig gällande, men kontorsarbetets art och framförallt de
kontorsanställdas befordringsförhållanden inbjuda till större
möjligheter att få ett intimare personligt samarbete och
samförstående mellan företagets högre och lägre funktionärer till
stånd. Vissa välfärdsanordningar kunna i många fall utjämna
särskilt de lägre avlönade tjänstemännens näringsbekymmer
och därigenom göra dem bättre skickade att med odelat intresse
ägna sig åt firmans tjänst. För kontorstjänstemän i allmänhet
torde emellertid framförallt sådana välfärdsanordningar vara
tillrådliga, som tjäna att mera ideellt och kamratligt
sammanföra de olika individerna. Därvidlag böra icke enbart
nöjesföreställningar, festmåltider, konserter, o. dyl. föredragas,
utan firmans funktionärer böra därjämte sammanföras till
föredrag och diskussioner, behandlande frågor, som falla inom
deras och firmans verksamhetsområde. Utom att därvid mycket
goda uppslag för firmans utveckling kunna framkomma, skapas
genom dylika tankeutbyten ett intresse och en hängivenhet
för firman och dess framtid, som säkerligen icke på andra vägar
i samma grad skulle kunna åstadkommas.

<i>Behandling av ingående och utgående post, telegram, telefonering.</i>

Det torde utan överdrift kunna sägas, att »posten» inom de
flesta kontorsföretag är så att säga centrum, om vilket det hela
rör sig. »Posten» utgör i huvudsak den förmedlande länk, genom
vilken kontoret kommer i förbindelse med den yttre världen,
och postens behandling inom kontoret blir ofta utslagsgivande
för affärsvärldens uppfattning om företaget och dess verksamhet.

I många även ganska stora företag brytes den ingående
posten av chefen själv och fördelas av honom till olika delar av
kontoret. Härigenom erhåller chefen en mycket intim
uppfattning om vad som händer och sker utom och inom företaget,
men hans hjärna belastas å andra sidan onödigtvis med detaljer.
Är affären liten, måste givetvis vara att föredraga, att chefen
själv öppnar posten, är den stor, måste postöppnandet
överlämnas åt andra funktionärer. Detta uppdrag måste emellertid
betraktas som en förtroendepost och under inga omständigheter
anförtros åt allt för underordnade eller mindre erfarna
personer. Den, som öppnar posten, måste kunna bedöma, vilka
ärenden äro av den vikt, att de omedelbart böra underställas
chefens granskning, och vilka kunna omedelbart överlämnas
till mera expeditionell behandling. Huru många reklamationer,
i de flesta fall beroende på en underordnad tjänstemans slarv,
hava icke genom en postöppnares omdömeslöshet
undandragits den högsta chefens prövning och därigenom åsamkat
företaget allvarliga skador. Prövandet av huru de olika
inkommande ärendena skola behandlas kräver takt och omdöme,
för att icke i <i>ett</i> fall ärendet kommer att behandlas alltför
schematiskt, i <i>ett annat</i> fall allt för flyktigt.

De principer, som gälla behandling av ankommande brev,
torde i det stora hela vara tillämpliga på den avgående posten,
så att de högre cheferna icke besväras med rent löpande
ärenden, ej heller undandragas den nödiga granskningen av
viktigare ärenden.


För smärre företag torde böra anses lämpligast, att den högsta
chefen själv granskar och underskriver all post, för större
företag böra de utgående breven granskas och signeras med hänsyn
till meddelandenas olika vikt och betydelse.

Beträffande telegram gäller i tillämpliga delar, vad ovan
anförts om brev.

Telefonering såsom affärsmeddelande har år från år kommit
att få en allt större användning, och frågan är, om man icke
som regel vid de flesta kontor behandlar dylika meddelanden
allt för lättvindigt. Ett dylikt telefonsamtal bör, om detsamma
är av större vikt, alltid bekräftas genom ett brev, och i annat
fall bör verkställas en skriftlig notering, till vilken kan hänvisas
vid eventuellt uppkommande meningsskiljaktigheter.

<i>Korrespondens.</i>

En stor del av arbetet inom ett kontor består i färdigställandet
av den utgående posten, korrespondensen. Vid smärre kontor
ombesörjes korrespondensen ofta av chefen eller avdelningschefen,
vid större av särskilda korrespondenter, som, då det
erfordras, erhålla närmare anvisningar för brevens uppsättande
från den eller de tjänstemän, som inom firman handhava i
brevet berörda ärenden. I många fall dikteras breven av dessa
tjänstemän, men det måste givetvis anses lämpligare och mera
tidsbesparande, om korrespondenterna i största möjliga
utsträckning handhava all korrespondens.

Äro breven av konfidentiell art eller innehålla de en mångfald
tekniska detaljer, måste undantagsvis ett annat förfarande
tillämpas.

Man har under senare tider börjat i största möjliga utsträckning
söka standardisera korrespondensen för olika firmor. För
detta ändamål har man icke endast utarbetat särskilda
formulärbrev, tillämpliga för olika korrespondensfall, utan man 
har även börjat att sammanföra till numrerade samlingar
standardiserade brevframgent.

Dylika fragment kunna sedermera sammanföras till brev,
och korrespondentens befattning med brevens utarbetande blir
i sådana fall synnerligen enkel, då han i stället för att diktera
för stenografen endast behöver angiva numren och ordningen,
i vilken de olika styckena i formulärsamlingen skola
sammanfogas. Då så erfordras, förekommer härjämte inflikandet av
vissa sifferuppgifter.

Mot ett dylikt tillvägagående har anförts, att breven i
allmänhet komma att sakna en personlig stil, men detta är ju
också i en mängd fall alldeles onödigt.

Det är icke utan sin betydelse, att de avgående breven erhålla ett
tilltalande utseende. Papper och tryck böra vara förstklassiga
och skriften placeras på ett överskådligt och lättläst sätt. Ett
såväl till innehåll som utseende väl arrangerat brev ger ett
gott intryck och höjer den firmas anseende, från vilken det
stammar.

I vad mån maskinella hjälpmedel böra komma till
användning inom kontorsarbetet är en fråga, som bör avgöras från
fall till fall. Som allmän regel torde kunna anföras, att ju större
kontoret är, i ju större utsträckning böra maskinella
hjälpmedel komma till användning. Vad åter skrivmaskinens
användning angår, torde numera intet kontor vara så litet, att
icke  maskinskrivning bör förekomma.

<i>Bokföringen.</i>

I nära paritet med korrespondensen står bokföringen som en
av kontorets viktigaste arbetsuppgifter. Det vill emellertid
synas, som om man i någon mån feluppfattar bokföringens
betydelse och i densamma endast ser primäruppgifternas
insamlande i och för det årliga bokslutet. Bokföringen fyller
nämligen först helt  sin uppgift, om den direkt förbindes med

statistik och kalkylation. Bokföringen bör vara den urkälla, utur
vilken man kan avläsa facerna i affärsverksamhetens förlopp
och utveckling, den skall vara den alarmklocka, som giver
tillkänna, om något är på tok. För att så hastigt som möjligt
bota uppkomna skador är givetvis av vikt, att alarmsignalen
ger sig tillkänna så tidigt  som möjligt.

För att detta skall kunna ske, måste bokföringen alltid hållas
à jour. Det ur bokföringen framkommande siffermaterialet bör
snabbt behandlas enligt de mest moderna och ändamålsenliga
metoder, så att man med mycket små tidsintervaller kan
överblicka ställningen.

Bokföringen får under inga omständigheter schabloneras
utan bör vid varje företag anpassas efter där rådande
förhållanden och med hänsyn till de uppgifter, som vederbörande
chef önskar erhålla ur densamma. Talrika bokföringsexperter
stå f. ö. i vårt land till förfogande för att lämna behövliga råd
härutinnan.

Bokföringen får under inga villkor lämna en alltför
optimistisk syn på företagets ekonomiska förhållanden, förr då
motsatsen. Det är därför alltid tillrådligt att bokföra en
antaglig förlust så tidigt som möjligt, en antaglig vinst så sent som
möjligt.

Bokföringsarbetet måste i stor utsträckning betraktas som
ett rent rutinarbete, och den huvudsakliga delen av detsamma
kan därför utföras av personal med lägre kvalifikationer.
Bokföringsmetoderna böra emellertid anpassas så, att en
automatisk dubbelkontroll erhålles, helst verkande dag för dag.

<i>Registratur och arkiv.</i>

För att kontorsarbetet skall kunna utföras på ett snabbt
och mönstergillt sätt, är det av stor betydelse, att en god
ordning upprätthålles inom kontoret. Detta gäller alldeles särskilt
beträffande förvaringen av inom kontoret befintliga handlingar.

Inom arkivet skola förvaras såväl till kontoret inkomna
skriftliga handlingar och trycksaker som ock kopior av från kontoret
utgångna meddelanden. Likaledes skola där förvaras inom
kontoret utarbetade utredningar, sammanställningar och
promemorior, som kunna anses behövliga för framtiden.

Vid behov skall ur arkivet snabbt kunna ställas till
vederbörandes förfogande erforderligt material, och arkivet bör i
första hand vara ordnat med hänsyn härtill.

Är företaget litet, kunna ej några väsentliga kostnader
läggas på arkivets vård, och något invecklat arkivsystem är ej
heller då av nöden, enär handlingarnas antal i regel ej är större,
än att mycket primitiva metoder kunna användas. Helt
annorlunda ställa sig förhållandena vid stora företag, där i många
fall ett mycket komplicerat registreringssystem måste användas,
för att icke oreda skall uppkomma.

Registraturen tjänar vid stora företag icke blott till att
registrera inom arkivet förvarat material utan jämväl till att
kontrollera handlingarnas gång under arbetet inom kontoret, innan
desamma överlämnats till arkivet. I registraturen antecknas
sålunda ett brevmeddelande, då detsamma inkommer till
kontoret, ävensom då det besvarats. Härigenom har registraturen
möjlighet att förvissa sig om, att behandlingen av ett ärende
icke förlänges allt för mycket, eller att detsamma alldeles
bortglömmes. Genom rapporter från registraturen, s. k. restlistor,
har den högsta ledningen ett ypperligt medel att övervaka
kontorets funktion.

Oberoende av de anteckningar, som föras inom registraturen,
är det tillrådligt, att alla handlingar förses med anteckningar
rörande deras behandling inom kontoret, ävensom att
anteckningarna verifieras med de tjänstemäns initialer, som närmast
handlagt desamma. Sålunda skall å handlingen antecknas,
när densamma ankom till kontoret och där registrerades, när
densamma blivit besvarad, vilken avdelning närmast handlagt
ärendet, och om detsamma föranlett någon bokföringsåtgärd

o. s. v. Dylika anteckningar underlätta i hög grad kontrollen
och göra, att man vid eventuella reklamationer lätt och snabbt
kan  finna sig tillrätta.

För registreringen kan man använda sig av registerböcker,
men för detta ändamål ha de s. k. amerikanska kortregistren
under senare tiden kommit till allt större användning.
Registreringen i böcker giver i allmänhet större överskådlighet, men
fördelen med kortregistren är, att dessa medgiva ett samtidigt
ordnande av anteckningarna enligt olika indelningsgrunder.
Härtill kommer, att man utan tidsödande inskrivningar snabbt
kan omändra ordningen av anteckningarna, om detta skulle
befinnas önskvärt. En modifikation av dessa bägge
registreringssätt har under den allra senaste tiden kommit till
användning genom ordnandet av anteckningarna eller rättare sagt
anteckningskorten i s. k. »cardfolios».

Kortregistrens användning är emellertid icke enbart
begränsad till registraturen utan har även i allt större utsträckning
börjat att tillämpas inom bokföringen, speciellt såsom reskontra
men även som huvudbok.

De s. k. lös-blads-böckerna utgöra en modifikation av
kortregistren, men man har med dessa ej samma möjlighet att
använda metallryttare eller tappar för att beteckna särskilda
indelningsgrunder.

<i>Mekaniska hjälpmedel.</i>

Vid ett större kontor, där en mera specialiserad uppdelning
av kontorsarbetet kan genomföras, gäller som allmän regel,
dels att intet arbete får utföras av överkvalificerad arbetskraft,
dels att, där manuellt arbete kan underlättas eller ersättas av
mekaniska hjälpmedel, detta även bör ske, dock under den
naturliga förutsättningen, att kostnaden för arbetets utförande
härigenom förminskas.

<i>Möbler.

Arbetsbordens</i> utseende och särskilt deras inredning är av stor
betydelse för kontorsarbetets utförande.

Man kan indela kontorsborden i två klasser: rulljalusibord
och öppna bord. De förstnämndas största förtjänst är, att man
vid tillfälligt avbrott i arbetet kan stänga dem och därigenom
innesluta allt det lösa arbetsmaterial, som förvaras på desamma.
Nackdelen är, att de lätt inbjuda till oordning, då de ej i stängt
skick erbjuda någon möjlighet till kontroll. Enligt mångas
mening förefaller kontorsarbetet behagligare att utföra vid
öppna skrivbord, möjligen beroende på, att man har mera fri
utsikt. Rulljalusiborden börja också mer och mer att försvinna.
För chefer, som arbeta med mycket konfidentiellt material,
har man övergått till att använda såväl ett öppet arbetsbord
som ett bredvid stående nära tillgängligt rulljalusibord för
förvaring  av handlingar.

Skrivbordslådornas anordning och inredning bör anpassas
efter arten av den arbetandes uppdrag och med hänsyn till de
hjälpmedel och handlingar man behöver förvara i sitt bord.

För behövliga kortregister böra särskilda lätt tillgängliga
lådor anbringas; i händelse ett större antal handlingar behöver
förvaras i bordet, är en förvaring enligt det s. k. vertikalsystemet
att förorda. Varje sak skall i skrivbordet ha sin bestämda
plats, och varje kontorsanställd bör hava ett bestämt »förvaringssystem»
uppgjort för sitt arbetsbord, mot vilket han icke bör bryta.

För att bespara utrymmet och minska kostnaderna för
anskaffningen användas på en del håll dubbelskrivbord. De hava
emellertid den olägenheten, att de arbetande lätt störa varandra.

De höga pulpeterna användas numera mycket sällan inom
kontor och endast i de fall, då de arbetande ofta behöva avlägsna
sig från sina platser, såsom i förråd m. m.

För skrivmaskinsarbetet användas i allmänhet särskilt

konstruerade bord, som i regel taga mindre plats än vanliga
skrivbord.

För vissa slag av räknemaskiner användas även specialbord.

Även <i>stolarnas</i> konstruktion är av betydelse för
kontorsarbetets utförande. Har stolen olämplig form, kan detta i hög
grad förorsaka trötthet hos den arbetande. Formen bör växla
med arten av arbetet; maskinskriverskor böra sålunda använda
andra stolar än sådana biträden, som äro sysselsatta med
skrivning för hand. Stolsitsens form och material är även av betydelse,
för att ett långvarigt stillasittande arbete icke skall verka
tröttande, och hänsyn bör även tagas till att kläderna icke
onödigtvis slitas.

En viktig del av kontorsinredningen utgöra de olika skåpen
för förvaring av handlingar, trycksaker, kortregister och dylikt.
Ett hart när vetenskapligt arbete kan sägas hava blivit nedlagt på
deras ändamålsenliga inredning, och formerna växla i stor
utsträckning efter förefallande behov. För handlingars förvaring
betjänar man sig numera av skåp, i vilka handlingarna förvaras i
stående ställning i s. k. vertikalskåp eller i hyllskåp med
självbindare. Båda systemen hava sina förespråkare, och fördelar
och nackdelar torde kunna sägas uppväga varandra. För stora
kontor torde dock vertikalskåpen vara att föredraga.
Kataloger, trycksaker och dylikt förvaras i regel stående på hyllor,
men även därvid ha vertikalskåpen börjat få ökad användning.

Kortregister förvaras alltid stående, antingen i skåp med
utdragbara lådor eller i s. k. krubbor, vilka sistnämnda,
samtidigt som de tjäna som förvaringsställe, utgöra en överskådlig
och god arbetsplats.

För förvaring av penningar, värdehandlingar, bokföringsböcker
m. m. användas för de mindre kontoren brandsäkra kassaskåp.
Vid större kontor användas så gott som undantagslöst
särskilt inrättade kassavalv, och man förvarar numera i
dem ofta även andra arkivhandlingar, vilkas förlust genom
eldsolyckor skulle kunna anses för firman medföra allvarliga

olägenheter. Hit kunna hänföras kundregister, ritningar, viktigare
korrespondens o. dyl.

Med hänsyn till förekommande eldsvådetillbud utför man även
en hel del kontorsmöbler och framför allt sådana, som äro
avsedda för förvaringsändamål i eldfast material, vanligtvis
järnplåt med eller utan asbestfodring.

Under de senare åren har uppkommit en ny typ av möbler,
som särskilt för mindre kontor eller för privatbruk har stor
användning. De olika möblerna åstadkommas här genom
sammanbyggning av olika särskilt utförda möbeldelar. Härigenom
vinnes den fördelen, att man snabbt kan erhålla exempelvis
ett skåp med just den inredning man önskar, utan någon
tidsödande specialbeställning. Likaledes kan man hastigt omändra
en dylik möbel, om det av en eller annan anledning skulle visa
sig behövligt.

<i>Kontorsmaskiner.</i>

Som en allmän regel vid anskaffning av kontorsmaskiner
gäller, som förut nämnts, att man i varje särskilt fall bör noga
undersöka, om maskinerna löna sig. För mycket stora kontor,
där en sträng arbetsfördelning låter sig genomföras, lönar det
sig praktiskt taget alltid att anskaffa de modernaste maskinerna.
För mindre kontor kan det emellertid vara lämpligt att anskaffa
en mindre modern och av denna anledning billigare maskin.
Även kan det löna sig att för dylika kontor inköpa använda
men i jämförelsevis gott skick befintliga och brukbara
maskiner. Man måste givetvis räkna med ränta och amortering på
en kontorsmaskin på samma sätt som för varje annan
arbetsmaskin, och denna kostnad kan i många fall uppgå till belopp,
som icke stå i rimligt förhållande till den tidsvinst och den
besparing, som erhålles.

På grund av brevens klara och rediga utseende genom
användning av <i>skrivmaskin</i> torde under alla förhållanden
skrivmaskinsskrift för korrespondens vara att föredraga. Vilken

skrivmaskinstyp, som skall väljas, beror på olika faktorer,
men bör inom samma kontor om möjligt endast <i>en enda</i> typ
förekomma.

Den synliga skriften föredrages numera allmänt; enkelt
eller dubbelt tangentbord är däremot mera en smakfråga. De
gamla kända märkena föredragas i regel, men i marknaden
ha även kommit nya märken, som i mycket ringa grad skilja
sig från de äldre. I sådana fall får ofta priset bli det avgörande.
På ett litet kontor kan man ofta nöja sig med en lättare och
billigare maskin.

De flesta i marknaden befintliga <i>räknemaskinerna</i> medgiva
användning av alla fyra räknesätten; med en grupp av
maskiner betjänar man sig dock huvudsakligen för addition och
subtraktion, med en annan huvudsakligen för multiplikation
och division. Vid val av maskin bör man sålunda undersöka,
vilket slags räknesätt i ifrågavarande fall kommer att mest
tillämpas.

Räknemaskinerna kunna även indelas i skrivande och icke
skrivande, de förstnämnda givetvis dyrbarare. Den skriftliga
kontroll, som från dessa erhålles över räkningens utförande,
kan emellertid i vissa fall vara synnerligen önskvärd.

Även förekommer i marknaden en kombination av skriv-
och räknemaskiner, som särskilt lämpar sig för
bokföringsändamål, för fakturaskrivning och dylikt.

Inom varje kontor förekomma vid sidan av den dagliga
korrespondensen cirkulärmeddelanden, d. v. s. likalydande brev
till ett större antal firmor, med vilka man har affärsförbindelser.

Är antalet stort, kan man mångfaldiga meddelandet
förmedelst typografiskt tryck, men detta blir ofta dyrbart, och
de på detta sätt utförda affärsmeddelandena få ej den privata
och intima karaktär, som man fordrar av ett affärsmeddelande,
och bliva i anledning härav ej uppmärksammade på samma sätt
som ett skrivet brev. Man använder sig därför av <i>dupliceringsapparater,</i>
av vilka en del med förvillande likhet återgiva det

maskinskrivna brevet. Svårigheten att få denna likhet fullt
effektiv ligger i den å varje meddelande skrivna adressen, som
måste göras med vanlig skrivmaskin, och man får därvid ytterst
noggrant övervaka, att färgen å skrivmaskinens färgband
överensstämmer med dupliceringsapparatens färg. För att
övervinna denna svårighet använda en del firmor på alla brev
rött färgband för adressen, och mottagaren kan då ej se
skillnad på ett maskinskrivet och ett duplicerat brev. För att
förtaga varje verkan av att meddelandet är duplicerat, bruka en
del firmor förse originalduplikatet med en del fel, som sedan för
hand rättas på de olika kopiorna.

För kopiering av skrifter och särskilt utgående korrespondens
användas <i>kopieringsmaskiner</i> av olika slag, och sker kopieringen
i regel på lösa blad. De fasta brevböckerna ha numera alldeles
börjat försvinna, vartill anledningen är, att de på detta sätt
utförda brevkopiorna icke kunna ordnas efter några rationella
grunder. Genom ett dylikt kopieringssystem stöter det på hart
när oöverstigliga svårigheter att hastigt återfinna en löpande
korrespondens, behandlande ett visst ärende.   .

Man har även på en mängd kontor alldeles övergivit
kopieringen med särskilda kopieringsmaskiner. Man använder sig
i stället av genomslagskopior vid utskrivandet på skrivmaskinen.
Genom att därvid använda ett lämpligt papper bliva kopiorna
mera lätthanterliga, men nackdelen med detta system är, att
kopian icke riktigt återgiver brevet i dess slutliga form efter
eventuellt verkställda rättelser. Kopian måste därför för hand
förses med samma rättelser, som införts på originalet.

En i utlandet mycket använd kontorsmaskin är den s. k.
<i>dikteringsmaskinen,</i> en slags fonograf, varigenom
stenograferingen blir onödig. Teoretiskt innebär maskinens användning
stora fördelar och besparingar, men den har av en eller annan
anledning visat sig olämplig för svenska förhållanden och

användes f. n., författaren veterligt, icke i större utsträckning av någon
svensk firma. I Amerika har den däremot kommit till mycket
stor användning.

Förutom nämnda maskiner förekommer ett stort antal av
olika slag, och torde utrymmet endast tillåta en uppräkning.
Sådana äro: <i>kontorstelejoner, adresseringsmaskiner, tidstämplar,
brevöppningsmaskiner, kuvertslutningsmaskiner, häftmaskiner,
falsmaskiner, pennformerare, numreringsmaskiner,
rörpostsystem</i> o. s. v.

<tab><tab><tab><tab><tab>* * *

I det föregående har berörts några av de allmänna synpunkter,
som böra vara de ledande vid det rationella kontorsarbetets
bedrivande, och att i det stora hela samma principer därvid böra
följas, som vid den industriella produktionen.

Det vill emellertid synas, som om man i vårt land i alltför ringa
utsträckning uppskattar värdet av kontorsarbetets rationella
organisation och de besparingar, som på detta område genom ett
intresserat reformarbete kunna åstadkommas. Med undantag
av de stora varuhusen och postorderaffärerna ha säkerligen
kostnaderna för kontorsarbetets utförande bra litet
analyserats i vårt land. En industrichef vet i många fall på öret, vad
den och den maskindetaljen kostar i tillverkning, men frågar
man honom, vad ett brev kostar, vad den eller den
bokföringsakten eller vad en fakturas utskrivande kostar, står han ofta
som ett frågetecken. De kontrollåtgärder beträffande
personalen, som man inom verkstaden finner fullt berättigade, komma
inom kontoret mycket sällan till användning.

Anledningen till detta missförhållande kan till en del
förklaras av att kontorskostnaderna i regel ej spela samma roll som
tillverkningskostnaderna, men i samma mån som vårt
näringsliv mer och mer utan mellanhänder söker komma i kontakt
med utlandets, måste frågan upp på dagordningen.

En fullständig ekonomisk analys av de olika kostnaderna

inom ett kontor måste åstadkommas och rättelser vidtagas,
då så behöves.

Man bör målmedvetet studera de olika kontorsanställdas
prestationsförmåga och anpassa avlöningen efter erhållna
resultat. Ansvar och befogenhet böra meddelas de anställda i
den .utsträckning ådagalagda resultat inom arbetet därtill giva
anledning.

Intet inom en affär kan anses mer viktigt än »Nachwuchsen»,
och en god sådan går ej att ordna, utan att cheferna ge sig tid
såväl att skaffa sig så rättvisa grunder som möjligt för
bedömandet av de underlydandes kapacitet, som att individuellt och med
uppbjudande till högsta grad av sin psykologiska omdömesförmåga
söka bilda sig ett så klart omdöme som möjligt om var
och en av sina underlydande.

Varje person har säkerligen en plats i livet, där han
framförallt är användbar, och det gäller för varje chef att bistå de
underlydande i att snarast möjligt finna den platsen.

En energilös och otymplig försäljare kan ofta bliva en
briljant kalkylator och bokförare; en dålig bokförare kan bliva en
god arbetsledare.

Den tillämpade psykologien har en stor användning på många
håll inom näringslivet, och kontorsarbetet utgör i detta avseende
intet undantag.

<img 1></img>
</chapter>
<chapter name="Svenska standardartiklar och kvalitetsvaror.">
<h3><i>Svenska standardartiklar och kvalitetsvaror.</i></h3>
Av Fil. lic. <i>E. Cederblad.</i>

Genom rikedomen på och arten av sina naturprodukter kan
Sverige i större omfattning än de flesta andra länder i den
mellanfolkliga handeln föra i höga och erkända kvaliteter
råmaterial och halvfabrikat samt, såsom resultatet av teknisk
intelligens och en högt uppdriven yrkesskicklighet hos den
svenske arbetaren, fabriksprodukter såsom verktyg, redskap och
maskiner. Inom den ena såväl som den andra varu- och
tillverkningsbranschen äro oskiljaktigt knutna vid det svenska
namnet en mångfald produkter av den beskaffenhet, att
firmamärket och varans specialbeteckning äro tillräckliga
garantier för beskaffenheten, varvid man sålunda har
anledning att tala om <i>standardartiklar.

Trävarorna.</i>

Vid anställandet av en mönstring med svenska
standardvaror och övriga kvalitetsprodukter kan man tveka om den
varugrupp, med vilken början rättast bör göras. Ser man på
storleken av omsättningen samt den allmänna ekonomiska
betydelsen, förefaller det naturligast att öppna översikten med
<i>skogsprodukterna.</i>

De svenska <i>trävarorna</i> började framföras såsom en
världshandelsartikel i medio av 1800-talet. Genom nedsättning av de
engelska trävarutullarna 1842 fram till fullständig avskrivning

1866 öppnades denna huvudmarknad, på vilken bl. a. till Göteborg
överflyttade engelska köpmän upptogo handeln med produkter
från vattensågarna i Dalsland och Värmland. Med övergången
till ångsågning — först vid Vivsta 1851 — indrogs det i
avseende på transporten, tack vare sina älvleder, gynnsamt
situerade norrländska skogsområdet i rörelsen. Därmed voro
Europas största sammanhängande och inom räckhåll liggande
skogsarealer anknutna till världsmarknaden.

Beskaffenheten till konsistens och dimensioner av det
nordsvenska virket jämte möjligheten att inom dessa oerhörda
skogsarealer <i>välja</i> avverkningen, ha givit förutsättningarna att
få fram och konsekvent hålla en synnerligen hög, till märkena
svarande jämn produkt. Avgörande för virkets kvalitet —
varvid särskiljas enligt sorteringssystemen för
huvudvarorna plank, battens och bräder fem grupper — är i första
hand friskheten, renheten från kvist, frihet från blåanlöpning,
frånvaro av sprickor och vankanter samt den raka formen.
Naturligtvis kan det här icke bliva tal om att söka få fram
någon klassifiering av de olika skeppnings-distrikten eller
ännu mindre de särskilda bolagen med hänsyn till möjligheterna
att prestera högklassiga produkter. Så mycket mera är detta
fallet, som man kan säga, att samtliga de stora trävaruexportörerna
förfoga över samtliga kvaliteter. Skall man i fråga om
virkeskvaliteten våga sig på någon lokal uppdelning, så torde
denna böra inskränka sig till konstaterandet, att de södra och
mellersta norrlandsdistrikten med sin bättre skogsvård hålla
större mängder av prima, än vad fallet är med trakterna norr
om Umeå, där skogen i större omfattning är övermogen, träden
kvistrikare och mera krokigt utfaller. Däremot är det högst
norr ut vanligare att ur den här äldre skogen få fram stora och i
vissa fall rekordmässiga längder.

Beträffande den kvalitetsinverkan, som följer av behandlingen
i skogen, aptering, framforsling samt sågning, torde med de
erfarenheter, som inom den svenska skogsindustrien samlats under

ett halvsekel och mera, numera tekniken ha drivits till de högsta
gränserna samt, åtminstone i fråga om de stora bolagen, ha nåtts
en i andra delar av världen oöverträffad standard.

Otvivelaktigt har varit och är av betydelse för framförandet
av de svenska trävarorna till den erkända ställning desamma
intaga, att exploateringen legat i händerna på stora och
ekonomiskt solida affärsföretag. Att uppräkna alla skulle föra oss för
långt, men några torde dock böra nämnas såsom
representanter för de åtta skeppningsdistrikt, i vilka landet är indelat.
För västkusten och mellersta distriktet ha vi sålunda Uddeholms
A.-B. Inom Gävleborgs-Hudiksvallsdistriktet möter oss Korsnäs,
Stora Kopparberg, Hudiksvalls trävaru A.-B. samt Bergvik
och Ala. Sundsvallsdistriktet har Vivsta varvs A.-B., Skönvik,
och J. A. Enhörnings trävaru A.-B. Störst i Härnösandsdistriktet
är Kramfors A.-B. Örnsköldsviks och Umeå distrikt ha Mo och
Domsjö A.-B. och Norrbotten slutligen bl. a.
Ytterstfors-Munksund. Samtliga dessa bolag, och för övrigt ett stort
antal här icke nämnda, äro välkända och skattade på
jordens alla trävaruplatser för kvalitativt högt stående
produkter och tillförlitliga märken.

Såsom en världsmarknadsartikel i eminent mening kunna de
svenska trävarorna betecknas genom avsättningsbarheten
över alla hav till snart sagt alla länder. Beträffande de olika
varuslagen föreligger enligt sakens natur en viss specialisering
på skilda marknader enligt föreliggande olika behov. Vid
skildringen av dessa förhållanden bör man emellertid icke så
mycket fästa sig vid det genom krigets förhållanden och
följder framkallade läget. Rättare synes vara att till
utgångspunkt välja normala tider, till vilka för trävarornas del
sannolikt är att förvänta en återgång. Främst såsom konsument
av de svenska trävarorna har stått och står alltjämt England.
<i>De sågade produkterna,</i> sålunda plank, battens och bräder,
köpas först och främst av Storbritannien med Frankrike såsom
nummer två inom de flesta specialiteterna. Ansenliga poster,

särskilt av gran, ha under normala förhållanden gått till
Tyskland. Stora avnämare äro vidare Medelhavsplatserna, och större
eller mindre kvantiteter avsättas på snart sagt varje kust
utmed Atlanten och Indiska oceanen bort till Holländska
Indien och fram till Australien. Danmark köper mycket bräder
och planchetter och är en god kund även på andra sågade
produkter. Lådämnen — såväl endast sågade som även
hyvlade — köpas företrädesvis av Storbritannien.

<i>De hyvlade produkternas</i> marknad influeras i betydande
omfattning av de höga tullsatser, som i flera länder möta
desamma. De ojämförligt största kvantiteterna gå på den
tullfria engelska marknaden. Danmark, Norge och Australien samt
en del andra länder tillhörande det engelska imperiet köpa
de därnäst största kvantiteterna, ej obetydliga mängder avsättas
på den sydamerikanska kontinenten och därvid högt upp på
västkusten.

<i>De bilade trävarorna,</i> vilka ursprungligen utgjort en större
del av skeppningen, stå numera tillbaka till kvantiteten.
Bjälkar och grövre sparrar gå företrädesvis på Danmark och
Tyskland samt på Storbritannien och Frankrike. Klenare sparrar
säljas på Nederländerna samt på Egypten, där de användas
såsom byggnadsvirke i de inföddas hyddor. Av skeppsbyggnadsvirke,
såsom mastträ, spiror och timmer, är Norge den största
förbrukaren med Storbritannien såsom närmast följande kund.
Sistnämnda land köper slutligen nästan hela vår exportkvantitet
av slipers samt är den största köparen även av gruvtimmer
och pitprops, vilket senare tillhandahålles företrädesvis av de
södra skeppningsdistrikten.

Det förhållandet att huvudavnämare av de svenska
trävarorna äro England, Frankrike, medelhavsländerna och
Skandinavien, sålunda länder, vilka i jämförelsevis mindre grad
fått sin ekonomiska ställning rubbad av kriget eller rent av
profiterat av detta, innebär under nuvarande tidsläge en betydande
styrka och en god garanti för gynnsam avsättning för vårt trä.

Året 1913, till vilket den ovan givna lokala marknadsredogörelsen
ansluter sig, hade försäljningen nått fram till 1.1 milj.
standards. Under kriget sjönk av kända anledningar denna siffra
ned till 660,000 standards år 1917, men senare har en
förbättring inträtt, så att år 1919 kunde skeppas 910,000 standards,
ett resultat, som emellertid huvudsakligen berott på Englands
enorma och utöver fredsåret 1913 med c:a 140,000 standards
stegrade inköp. Fraktsvårigheterna och valutaläget minskade
visserligen avsättningen på avlägsnare länder samt på
Medelhavsplatserna. Och Tyskland, som 1913 köpte 130,000 standards,
upptog år 1919 endast 5,000 standards, men även om man
bortser från sistnämnda land, som på länge knappast kan köpa
större poster, så torde, genom en förbättrad fraktsituation,
vilken i längden knappast kan utebliva, vara att förvänta
en efterfrågan, vilken mer än väl når upp till motsvarande
före kriget. Genom avlägsnandet av den canadensiska
konkurrensen och otillgängligheten av det nordryska trävaruområdet
har den aktuella världstillgången på virke för gamla världen
minskats och sålunda svängrummet, såväl beträffande
kvantiteten som priset, ökats för de baltiska trävarorna, bland vilka
för närvarande vårt lands producenter äga ett ganska stort
försprång. Utan att därför vilja giva sig in på det
vanskliga tilltaget att förutsäga något om framtiden torde man
likväl våga påståendet, att den nuvarande konjunkturen ligger
gynnsamt till för den välkända svenska produkten, vilken
vid den rekonstruktion av världen i form av bostadsbyggande,
reparationer och allehanda förbättringar, som måste företagas,
nu mer än någonsin är en oumbärlig nödvändighetsvara.
Härpå tyder också marknadsutvecklingen under år 1920.

<i>Trämassa och papper.</i>

Sidoordnade med trävarorna såsom världsmarknadsartiklar
av erkänd kvalitetsbeskaffenhet är den <i>svenska trämassan</i>
och <i>svenskt papper.</i> Trämassa offererar vårt land av samtliga

huvudtillverkningsslag, alltså mekanisk massa samt sulfit- och
sulfatmassa. Denna industri är i Sverige jämförelsevis gammal.
Sålunda upptogs den mekaniska massatillverkningen, vilken,
som bekant, vilar på träets sönderslipning, redan 1857 i
Trollhättan. Sulfatmetoden introducerades under 1870-talet, och
sulfitkokningen, som ursprungligen är ett amerikanskt uppslag,
erhöll betydelse såsom praktisk fabrikationsmetod genom svensken
C. D. Ekman år 1874. För erhållande av en god
trämasseprodukt är av utslagsgivande betydelse ett gott virkesmaterial.
Vid slipningen kan användas såväl barrträ som lövvirke —
huvudsakligen asp — såsom råprodukt. Sulfatmetoden använder
såväl fur som gran men håller sig vanligen till det förra
träslaget, under det att vid sulfitmasseframställningen så gott som
uteslutande gran användes. Då för massaframställningen
lämpa sig mindre dimensioner, öppnas genom denna industri
möjligheter att tillgodogöra en hel del skogsavfall, såsom
krokigt, toppar, grenar o. d., som eljest skulle förfaras, och
varigenom sålunda vägar öppnas för en rationellare skogsvård.

Tack vare ett lämpligt utgångsmaterial och den höga tekniska
utveckling, som den svenska trämasseindustrien kommit fram
till, offerera de svenska fabrikanterna så gott som varje slag av
massa i de skilda styrkegrader, som betingas av de
tillverkningsändamål, för vilka massan är avsedd att användas.
Liknande gäller också beträffande papper. Trämassa och
papper framställas vid närmare ett par hundra fabriker, varvid
såsom mera kända namn inom trämassebranschen må
framhållas A.-B. Mölnbacka-Trysil — allt slags massa — Stora
Kopparberg — sulfit och sulfat, oblekt — Graningeverken och
Skönviks A.-B. — mekanisk massa — Vivsta varv — blekt sulfit,
oblekt sulfat — Bergvik och Ala — oblekt sulfit m. fl. Kända
såsom fabrikanter av bekanta pappmärken äro Munksjö A.-B.,
A.-B. Nykvarn, Fiskeby A.-B., Munkedals A.-B. samt av
papper bl. a. Wargöns A.-B., Stora Kopparberg, Lessebo, Holmens
bruk, Mölnbacka-Trysil etc.

Maximum inom <i>trämassefabrikationen</i> nåddes 1916 med 1.3
milj. ton, en siffra, som sedan visserligen icke uppnåtts, men
som angiver de svenska fabrikernas kapacitet i denna artikel.
Försäljningen på utlandet, som det senaste fredsåret uppgick
till 850,000 ton, stannade 1919 något under 600,000 ton men
befinner sig sedan fredstillståndets inträdande och i samband
med bortfallandet av pappersrestriktionerna i de krigförande
länderna i snabba stegring. Av <i>papp</i> och <i>papper</i> framställa de
svenska bruken c:a 50,000 och 300,000 ton pr år resp. Hela
utlandsförsäljningen, som 1913 överskred 200,000 ton, uppgick
1919 till 180,000 ton, men företer en stark stegringstendens.

I måhända än högre grad än beträffande trävarorna gäller
om vårt lands produktion av trämassa och papper att densamma
är en världshandelsartikel, och att de olika bruken och deras
standardmärken äro kända på handelsplatserna runt om på
jordklotet. Utrymmet tillåter oss icke här att ingå på detaljer,
utan endast i korthet skall skisseras de lokala marknaderna
under normala förhållanden för de stora fabrikatsgrupperna.
Huvuddelen av den <i>mekaniska massan,</i> vilken ingår såsom
blandning vid tidningspapperstillverkningen, avsättes till de
engelska och franska pappersfabrikerna. Ej obetydliga
kvantiteter köpas därjämte av Sydeuropa och Sydamerika. Av
<i>sulfitmassan,</i> som i tilltagande omfattning dominerar på marknaden,
gå de ojämförligt största mängderna till England. Andra stora
kunder voro normalt Frankrike, Tyskland, de Skandinaviska
staterna samt, utom Europa, Förenta staterna, Japan och
Sydamerika. Av <i>tidningspapper</i> gingo de största kvantiteterna till
England och därnäst till Tyskland, Östasien, Australien och
Sydamerika. En ungefär liknande lokal gruppering företer
marknaden för <i>omslagspapper.</i>

Genom kriget har framkallats en del modifieringar i den
utländska efterfrågan på massa och papper. Även i detta fall
har man att räkna med en naturligt minskad avsättning söderut.
Omedelbart efter krigets upphörande ställde sig även västerut

köparna avvaktande. Med klarnande insikt om förestående
stark efterfrågan och stegrade priser utlöstes emellertid snart
en mycket stark köplust, vilken medförde synnerligen goda
avsättningsvillkor och höga priser. Sålunda lågo i medio av 1920
priserna för en så stor artikel som stark sulfitmassa vid omkring
800 kr. pr ton, motsvarande 10 gånger högre pris än vid krigsutbrottet!

<i>Tändstickor.</i>

Vid sysslandet med trävarorna och därmed besläktade
produkter faller det sig naturligt att beröra en handelsartikel,
som med skäl kan karaktäriseras såsom en svensk
standardvara, och som måhända mer än någon annan artikel gjort det
svenska namnet känt även på de avlägsnaste marknader ut till
kulturens gränser. Härmed avses <i>säkerhetständstickorna.</i>
Uppfunnen av en svensk — professor G. E. Pasch — upptogs
säkerhetständstickan först i vårt land till fabriksmässig produktion.
Lancerade såsom oöverträffade på världsutställningen i Paris
1855 ha de svenska tändstickorna därefter gjort sitt segertåg
genom världen, och få industrinamn torde vara så kända och få
fabriksmärken så bekanta som Jönköpings gamla, Jönköpings
Västra, Vulcans m. fl., vilka stå att läsa på de välbekanta
svenska tändstickslådorna. Odisputabelt äro också dessa de främsta
världsmärkena och fabrikatet erkänt som absolut konkurrensfritt.
Den svenska tändsticksproduktionen, som 1913 uppgick
till 40,000 ton, steg 1916 till 57,000 ton med motsvarande
exportsiffror 35,000 och 44,000 ton. Under år 1919 nedgick emellertid
— huvudsakligen på grund av valutaläget och därmed
spärrningen av vissa marknader — exporten till 27,000 ton.

Under normala förhållanden ha de största köparna av svenska
tändstickor varit England och Tyskland,. varvid emellertid
betydande poster ha återförsålts över London och
Hamburg. En mycket stor marknad hade de svenska tändstickorna
på Ostindien och Sundaöarna, där emellertid japanerna under

kriget gjort mycket för att introducera sina billigare men
tekniskt underlägsna fabrikat. Möjligheter saknas emellertid icke
för den svenska kvalitetsprodukten att även på dessa
marknader fullt hävda sin traditionella ställning. Så mycket mera
bör detta vara fallet, som genom den svenska tändsticksindustriens
ekonomiska konsolidering i tändstickstrusten 1917,
äro för handen ökade förutsättningar för en energisk och
kampduglig försäljningspolitik, vilken under 1920 redan
resulterat i att på de marknader, å vilka den svenska
produkten undanskjutits, återvunnits ett mycket fast insteg.

<i>Malm och järn.</i>

Jämte skogen är <i>järnmalmen</i> den svenska naturtillgång,
vilken äger den största betydelsen såväl såsom direkt
handelsvara som i egenskapen av utgångsmaterial för andra, stora
handelsartiklar. I vidsträckt omfattning kunna även våra
järnmalmer betecknas såsom kvalitetsvara. I äldre tider, då
avgörande för kvaliteten av malm med dåvarande förädlingsmetoder
var frihet från fosfor och svavel, intog Sverige genom
rikedomen på dylika malmer, och sålunda möjligheten att
framställa ett oartsfritt kvalitetsjärn och stål, den främsta
platsen bland världens järnländer. I de gamla mellansvenska
bergslagerna — och för övrigt även i Nordsverige — äga vi
fortfarande betydande tillgångar av fosforfria malmer, vilka
utgöra utgångsmaterialet vid den äldre härdfärskningen samt
för den s. k. sura bessemern. Främst bör kanske därvid
nämnas Dannemorafälten med en malm, som vid 50 procent
järnhalt håller endast omkring tre tusendels procent fosfor.
Ehuru helt erforderliga för de inhemska järnverken och sålunda
föga föremål för handelsomsättning böra dessa malmer icke
förbigås, då desamma utgöra utgångsmaterialet för en del
järn- och stålsorter, vilka på världsmarknaden räknas bland våra
mest berömda kvalitetsvaror.

Den stora <i>handelsartikeln</i> i malm utgöra de <i>fosforrika
Grängesbergs-</i> och <i>Lapplandsmalmerna.</i> Icke blott den höga järnhalten
är det därvid utan anmärkningsvärt nog även det betydande
inhållet av fosfor — utgörande en värdefull ekonomiseringsfaktor
vid Thomas- förfarandet och den basiska martinprocessen
— som gör våra stora exportmalmer till eftersträvade
kvalitetsprodukter.

Sin kulmen nådde vår utländska malmavsättning år 1913,
då — huvudsakligen genom Trafikaktiebolaget Grängesberg—
Oxelösund — nära 6.5 milj. ton utfördes. Under kriget har,
som känt är, kvantiteten sjunkit ned till 2.4 milj. ton år 1919.

Våra exportmalmer köptes under normala förhållanden till
någon del av Storbritannien, Belgien och Förenta staterna,
varvid emellertid efterfrågades huvudsakligen fosforrena
malmer. De ojämförligt största malmkvantiteterna gingo dock till
de tyska verken, vilka exempelvis 1913 upptogo ej mindre än
4.7 milj. ton svensk malm. Den schlesiska järnindustrien
såväl som järnindustrien i Ruhrområdet är till väsentlig del
såväl tekniskt som ekonomiskt baserad på de rika Grängesbergs-
och Lapplands-malmerna. Exportnedgången under de senare
åren torde därför icke heller behöva tagas såsom något dystert
varningstecken för framtiden. Den tekniska anordningen av
järnindustrien i de dominerande mellaneuropeiska
produktionscentra binder den vid den svenska malmen, vilken genom
förskjutningen i fraktläget under kriget därtill kommit i ett
gynnsammare konkurrensläge i förhållande till de spanska malmerna,
som förut varit en annan av huvudkällorna för den tyska järnindustrien.

<i>Järn och stål.</i>

Efter dessa korta rader om handelsvaran malm må
uppmärksamheten vändas till de genom ancienniteten förnämligaste
svenska kvalitetsvarorna på utlandsmarknaderna, nämligen
järn och stål. Förut har påpekats, hurusom huvudsakligen genom

<img 1>
Amerikanska tankfartyget »Bramell point», 4,500 d. w., försett
med Bolinder-motorer, är världens största fartygsinstallation av
motorer av tändkuletyp.
</img>

det oartsfria utgångsmaterialet det svenska järnet blev
marknadens främsta produkt och Sverige världens främsta järnland
med en framställning, som i början av 1700-talet uppgick till 40
procent av världsproduktionen.

Visserligen markeras kvantitativt sett utvecklingen av en
ständig nedgång ända därhän, att vår aktuella andel i
världens järntillverkning understiger en procent! Men tack vare
utgångsmaterial, metallurgisk insikt och omsorgsfull
bearbetning har kvalitetsställningen i mycket stor omfattning
kunnat bevaras. Även om man räknar med stora metallurgiska
framsteg i utlandet under kriget, så torde, särskilt beträffande
vissa specialstål och på dessa baserade högre
förädlingsprodukter, de ledande svenska järnverken, såsom Sandviken,
Avesta, Fagersta, Bofors, Forsbacka, Hellefors, Surahammar,
Domnarvet, Uddeholmsverken, för att blott nämna några
namn, icke behöva frukta för att deras i alla världsdelar kända
märken skola svikas av kunderna. Uteslutet är visst icke,
att inom en del grenar de genom kriget förändrade

förhållandena skola visa sig nödvändiggöra produktions omläggningar,
men trots de ogynnsamma konjunkturförhållanden, som varit
rådande inom järnindustrien under de två senare åren, torde
man nog våga påståendet, att även här de verkliga
kvalitetsvarorna, vilka äro kända på utlandsmarknaderna såsom
standardmärken för svenskt järn och stål, skola stå sig. Utvecklingen
under senare delen av 1920 synes också antyda detta.

Endast i största korthet tillåter utrymmet att här gå in på
de olika tillverkningarna och deras belopp. Anföras må, att
<i>tackjärnsproduktionen,</i> som 1913 omfattade 730,000 ton, nådde
kulmen år 1917 med 828,000 ton. Motsvarande exportsiffror
voro 208,000 och 256,000 ton. År 1919, vilket kan betecknas
närmast såsom ett krisår för järnhanteringen, uppgick
tillverkningen till ej ens 500,000 ton, och exporten stannade vid 180,000
ton! Senare har emellertid en förbättring inträtt i och med
upptagande av rekonstruktionsarbetet i världen, och en del andra
orsaker medföra även en ljusning.

De svenska järn- och stålprodukterna, vilka representeras
av de olika verkens hundratals märken, åtnjuta över hela
världen stort anseende. Liksom i fråga om våra kvalitetsprodukter
inom trävarubranschen står i de flesta fall England även
beträffande järn och stål såsom den största köparen. Normalt
köptes sålunda ungefär hälften av allt vårt exporttackjärn
— vilket genomgående är att anse såsom en högklassig
kvalitetsvara — av de engelska stålverken. Såsom n:r två bland köparna
av denna produkt har under normala förhållanden stått
Tyskland med Frankrike, Nederländerna och Japan såsom tävlande
om tredje rummet. Mindre kvantiteter ha gått till snart sagt
alla de av jordens länder, som äga en högre utvecklad
järnförädling. Mellanprodukterna, i vilka här innefattas såväl <i>ovällt
som vällt järn och stål,</i> domineras numera av göten. Den gamla
välkända <i>lancashiren,</i> vilken utomlands till den grad ingått i
medvetandet såsom en specifikt svensk produkt, att densamma
i Amerika benämnes »Swedishiron», och som ännu vid

<img 1>
Bessemer-konvertrar.
Vid Bessemer-processen genomblåses det smälta tackjärnet av en luftström,
som bortoxiderar kol och andra föroreningar.
</img>

sekelskiftet balanserade mot bessemer och göt, når nu upp till endast
femtedelen av martinmetallen. På vissa marknader håller sig
emellertid lancashireprodukten kvar genom sina
oöverträffade egenskaper för vissa användningssätt. Ovälld köpes
lancashiren förnämligast av stålverken i England, Förenta Staterna,
Tyskland och Frankrike, där den användes för specialändamål,
såsom framställning av finare Sheffield-varor o. d. Den
uträckta lancashiren, och särskilt klenare dimensioner, efterfrågas
av de nämnda länderna samt eljest av en rad sjöfartsländer i
och för skeppsbyggnadssmide. Lancashirens egenskap att tåla
upphettning till höga temperaturer utan att förlora de goda
egenskaperna gör denna metall synnerligen lämplig till
klensmiden, för vilket ändamål efterfrågan föreligger från
primitiva marknader, såsom Levanten, Ostindien,
Sundaarkipelagen, Kina och Japan, alltså från länder, där järnets
utformning till verktyg fortfarande äger rum hantverksmässigt.
Sannolikt ligger i behovet av lancashire på dessa marknader
en av de säkraste garantierna för att denna metall ännu länge
trots sin dyrhet skall kunna hålla sig såsom en större handelspost.
Märkena för olika kvaliteter av <i>ovälld bessemer</i> och
<i>martinmetall</i> ha huvudsakligen gått på England. Samma land står
också såsom den största köparen av vad vårt land producerar

<img 1>
Martingjutning.
Martinprocessen tillåter användning av skrot och malm i blandning med
tackjärnet för framställning av smidbart järn och stål. Såsom den <i>billigaste</i>
stålframställningsmetoden har den erövrat produktionen.
</img>

av <i>smidd</i> eller <i>valsad göt.</i> Varmvalsade götprodukter ha köpts
mycket av Tyskland, under det att andra stora avnämare
under normala förhållanden ha varit Förenta Staterna,
Frankrike  och  Ryssland.

Ett alldeles särskilt anseende åtnjuta vissa av de svenska
<i>verktygs-</i> och <i>specialstålen.</i> Vad som på detta område bär
Sandvikens, Forsbacka, Fagersta, Österby m. fl. verks märken
räknas bland det förnämsta, som överhuvudtaget tekniken
lyckats komma upp till. Några stora kvantiteter gäller det
härvid naturligtvis icke, men då priserna på dessa produkter
äro höga, gäller det dock avsevärda summor i handelsbalansen.
Huvudparten av exporttillverkningen köpes i detta fallet
enligt sakens natur av de avancerade industriländerna.

<i>Verktyg, redskap och maskiner.</i>

Kvaliteten hos de artiklar och varuslag, som hittills varit
på tal, har i större omfattning varit en funktion av råmaterialets
beskaffenhet. Härmed är naturligtvis icke sagt, att för
frambringandet av dessa varor den tekniska eller affärsmässiga
intelligensen skulle vara betydelselös eller ens av mindre vikt.
Tvärtom är det naturligtvis så, att för frambringandet

exempelvis av ett specialstål erfarenheten eller uppfinningsförmågan
tages i anspråk i lika hög grad som beträffande vilken annan
produkt som helst. I samma mån emellertid som man
kommer fram till högre stadier av färdiga produkter, växer det
mänskliga inslaget i materien, och i större omfattning blir
uppfinningsidén avgörande för produkten. Att vårt land i
detta avseende presterat en mycket betydande insats, torde
ingen vilja bestrida. Få länder av samma storleksklass ha så
många och betydelsefulla uppfinningar och i anslutning därtill
överlägsna produkter inom maskinväsendet att erbjuda
marknaden som Sverige.

På ett naturligt sätt har den svenska verktygs- och maskinindustrien
framvuxit ur bruksrörelsen. Vid järnverken förädlades
produkten vidare till järn- och stålmanufaktur i den
omfattning, att i medio av 1800-talet tillverkades årligen för inhemsk
förbrukning och export bortåt 10,000 ton gjutgods samt järn-
och stålmanufaktur. Med bessemerstålframställningen från
början av 1860-talet tog denna tillverkning ett betydande uppsving.
Fäster man sig närmast vid enklare redskap och verktyg, kan
det konstateras, att dessa redan i början av senare halvseklet
av 1800-talet hade vunnit erkännande på vidsträckta
marknader, som senare delvis förlorats i konkurrensen med andra
billigare fabrikat, såsom exempelvis de tyska Solingenvarorna.
Sålunda har författaren till denna uppsats i Västryssland
träffat äldre personer, som erinrat sig en tid, då de flesta
där använda eggverktyg voro av en mycket lovordad svensk
ursprungsbeteckning. Bland hithörande svenska märken, som
kunnat bibehålla en viss marknad, har varit <i>Eskilstuna-fabrikaten</i>
av knivar, sågar, borrar, filar etc, som genom utmärkt
material och omsorgsfullt arbete stått i konkurrensen med
andra, beträffande priser överlägsna medtävlare. Trycket av
den övermäktiga engelska och tyska konkurrensen har eljest
och i de flesta fall uppritat snäva gränser för de svenska
artiklarnas utlandsförsäljning.

De svenska <i>småverktygen</i> och <i>redskapen</i> ha, såsom
förhållandena omedelbart före kriget lågo, gått huvudsakligen på den
inhemska och därjämte i ej obetydlig omfattning på de
närliggande skandinaviska marknaderna. <i>Filar</i> av de välkända
Eskilstuna-fabrikaten m. fl. ha sålts i tämligen stora poster på
Tyskland. Beträffande <i>smiden</i> är att anteckna, att av dylika
<i>gångjärn</i> haft en ganska betydande marknad på England och
Tyskland. <i>Yxor</i> ha i större mängder haft köpare på de tyska,
engelska, ryska och sydamerikanska marknaderna.
Världsmarknadsartiklar i samma mening som våra största
standard- och kvalitetsprodukter äro däremot <i>spik, stift</i> och
särskilt <i>hästskosöm,</i> av vilka de svenska fabrikaten — bland vilka
må nämnas Skyllbergs bruks, Laxå bruks, Stora Kopparbergs
och Uddeholms tillverkningar — ha ett utmärkt renommé och
äro föremål för stor efterfrågan på de flesta europeiska
marknader samt i Levanten, Sydamerika och Orienten. Sannolikt
är, att mindre smiden och småredskap äro ett område, som
i större omfattning än vad förhållandet har varit bör bliva
föremål för industriens intresse, då den svenska produkten
torde ha goda konkurrensförutsättningar. Förhållandet med rätt
många av dessa artiklar, såsom yxor, sågar etc, är ju, att
en verkligt överlägsen kvalitetsprodukt även vid dyrare pris
har utsikt att slå ett sämre men billigare fabrikat.
Framgången härvidlag hänger sålunda till mycket stor del på
försäljningspolitiken och förmågan att introducera märket.
Under kriget har försports en ökad livaktighet, som bl. a. tagit
sig uttryck i startandet av en stor fabrikation av liar av i
Ryssland använd typ — genom A.-B. Jordbruks smiden — en
specialitet, som hittills legat i händerna på österrikarna. Så
mycket större böra i detta fall våra förutsättningar vara, då
den steiermarkska industrien hittills till stor del använt svenskt
stål, som det för oss är fördelaktigare att utsmida inom
landets gränser. För den ryska marknaden har det också visat
sig tills vidare mera lönande att leverera verktyg och

<img 1>
Fil. d:r G. de Laval.
Separatorns uppfinnare.
</img>

småmaskiner framför de stora lantbruksmaskinerna, som ha
mindre marknad efter jordstyckningen.

Antalet av de <i>maskiner</i> av olika slag,
vilka såsom resultatet av svensk
uppfinnarintelligens och av svenskt arbete
erövrat en plats ute i världen och där
vunnit erkännande som högklassiga
kvalitetsprodukter, är stort. Man
behöver därvid blott nämna <i>separatorer
telefonapparater, elektromotorer, kullager</i>
m. fl., för att genast skall framträda
för var och en svenska namn och
märken. Kanske är det vid uppropet av
svenska kvalitetsmaskiner, som nått fram till att bliva
världsmarknadsvaror, riktigast att främst nämna
mjölkskumningsmaskinerna. Separatorn är, som bekant, en uppfinning av den
svenske ingenjören G. de Laval, vilkens patent, Alfa-Laval,
genom A.-B. Separator — världens f. n. största fabrik inom
branschen — arbetats fram till marknadens främsta märke.
Ett mått på överlägsenheten är, att av detta fabrikat hittills
placerats bortåt 2.5 milj. maskiner. Genom högt driven
renskumningsförmåga, ett solitt utförande och relativ
prisbillighet ha de svenska separatorerna erövrat en marknad i alla
ladugårdshushållande länder. Under normala förhållanden
voro därvid Centraleuropa,

<img 1>
Tvärsnitt genom Alfa-Lavalseparator,
visande genom pilarnas riktning 
förloppet av skumningsprocessen.
</img>

<img 1>
J. Wenström,
den svenske uppfinnaren av
trefassystemet.
</img>

Ryssland-Sibirien, Frankrike, Sydamerika och Australien de största
avnämarna. Under kriget har inverkat tryckande
på separatormarknaden tendensen att förskjuta lanthushållningen i
vegetabilisk riktning, i samband varmed separatorer importförbjudits i flera länder.
Alla skäl tala dock för att med återgången till normalläge härutinnan de
svenska fabrikaten skola erhålla samma obegränsade marknad som tillförne.
Vid sidan av separatorerna uppskattas på utlandsmarknaderna en hel del
svenska fabrikat av <i>lantbruksmaskiner</i>
och <i>redskap.</i> Skörde- och slåttermaskiner, plogar etc. ha haft
en betydande framgång, särskilt i Ryssland. Av <i>ångtröskverk</i>
äro Munktells tillverkningar erkända världsmärken. Detsamma
gäller om Bolinders <i>motorer.</i>

Den bransch, utom separatorerna, där våra fabriksmärken
kommit upp till det största anseendet, är den elektriska.
Främst gäller det därvid <i>elektriska kraftalstringsmaskiner,</i> på
vilket område den svenske ingenjören J. Wenströms uppfinning
av trefassystemet utgör utgångspunkten för Allmänna
Svenska Elektriska A.-B:s i Västerås framgångsrika
verksamhet. ASEA-fabrikaten av generatorer, växel- och
likströmsmotorer, transformatorer, elektroinstrument etc. äro
icke okända på någon plats, där människan tagit de vita
kolen i sin tjänst, eller där den elektriska kraften hålles tam.

<img 1>
ASEA:s specialitet är jättegeneratorer.
Här visas statos till kraftverket vid Porjus.
</img>

Beprövade äro bolagets elektrokraftanläggningar i olika länder.
Världens största vattenturbindrivna generatorer till det norska
A/S. Glimfjord bl. a. ha levererats av ASEA.

Ett anseende på samma plan som det sistnämnda bolagets
produkter åtnjuta de svenska <i>telefon- och telegrafappraterna</i>
samt dithörande installationer av märket L. M. Eriksson, och
som med ett nät av dotterbolag är introducerat i ett stort antal
länder. Utan överdrift kan man därvid säga, att så långt
telefonen når, är också detta svenska märke känt.

Då man talar om kända svenska maskinmärken, kan man
icke underlåta att nämna det erkännande inom
belysningstekniken, som under de få år verksamheten pågått kommit till
del <i>Aga-belysningen,</i> vilken, som bekant, baseras på de dalénska
uppfinningarna att praktiskt utnyttja komprimerad acetylengas
som ljuskälla. Dalénljuset synes därvid ha förutsättningar
att erövra stora områden av belysningsväsendet såväl i land
som till sjöss och särskilt fyrbelysningen, något varom bl. a.
vittnar, att på några få år kunnat avsättas bortåt ett
hundratusental  gas-ackumulatorer.

Skulle man samvetsgrant nämna alla de svenska
fabriksmärken, som förtjäna att upptagas i en revy över svenska
kvalitetsvaror med världsmarknadsanseende, skulle många
sidor åtgå härför. Framhållas må därför endast såsom
ytterligare markanta exempel våra kullager av Svenska
Kullagerfabrikens och Nordiska Kullagers tillverkninger. Genom
ett utmärkt stålmaterial och en oerhört uppdriven
tillverkningsprecision har det lyckats att driva fram dessa fabrikat och
därvid bl. a. att utföra konstverket att tillkämpa S. K. F.-fabrikaten
en dominerande ställning på den nordamerikanska marknaden.
Betydelsen av denna industrigren framgår därav, att
tillverkningen pr år under 1917 uppgick till en 50 milj. kr., varav 80 à
85 procent torde ha avsatts på utlandet.

Vill man ytterligare nämna några ord om på världsmarknaden
erkända svenska maskinmärken, kan man såsom särskilt
framstående svenska fabrikat framhålla <i>träbearhetningsmaskiner</i>
från Bolinders och Munktell, råoljemotorer av den förstnämnda
firmans fabrikat och lokomobiler av den sistnämndas märke.
Genom initiativet att anknyta handelsförbindelserna med
Ryssland har skapats en ny stor svensk kvalitetsartikel för
utlandsmarknaden, nämligen <i>lokomotiv.</i> Densamma betyder ett
mycket stort plus i handelsbalansen. Här är det den gamla
välkända lokomotivfirman Nydqvist och Holm i Trollhättan,
som står för produktionen. Trots den hårda konkurrensen
från de stora maskinproducerande länderna ha de här nämnda
och många andra fabrikat kunnat bevara och i andra fall
erövra en plats på världsmarknaden och genom sin överlägsenhet
i olika avseenden höja firmanamnen upp till rangen av
obestridda världsmärken. Som belysande för de svenska
maskinvarornas ställning som handelsvara må sammanfattningsvis
anföras, att år 1919, som dock icke var något lysande år, exporten
endast av de stora fabrikaten nådde upp till 150 milj. kronor.

<img 1>
Sea Islands-bomull.
</img>

</chapter>
<chapter name="Vad vi kläda oss med.
En översikt över produktionsförhållanden och marknadsutsikter
för våra viktigaste textilråämnen.">
<h3><i>Vad vi kläda oss med.</i></h3>
<b><i>En översikt över produktionsförhållanden och marknadsutsikter
för våra viktigaste textilråämnen.</i></b>

Av Red. <i>Thorsten Odhe.</i>

En översikt över prisstegringen på de viktigaste
varumarknaderna under kriget visar de högsta procentsiffrorna för kol,
därnäst för textilråämnen och textilfabrikat, vidare för järn
och stål och därefter för livsmedel och kolonialvaror. Dessa
siffror omskriva i statistisk dräkt erfarenheter, som endast
gjort sig i allt för hög grad kännbara för den enskildes
levnadsstandard i alla länder, vilka direkt eller indirekt berörts av
kriget. Medan kol på den europeiska marknaden stigit med
cirka 10 gånger fredspriset — ett förhållande som fått ett direkt
uttryck även i den enskilda budgeten i de länder, som äro
mindre lyckligt lottade än vårt och även för hushållsbränslebehovet
äro beroende av kolimport — ha textilämnena, tagna i
klump, stegrats med cirka 300 à 400 procent<footnote>Enligt  Socialstyrelsens  beräkningar ha utgifterna för kläder och skodon i en
normalbudget från krigsutbrottet till den 1 juli 1920 stegrats med 290 proc.</footnote> och livsmedel endast
med   —  vad  våra  inhemska förhållanden  beträffar — cirka

200 à 250 procent. Kostnaden för kläder i den enskildes budget
har sålunda stegrats oproportionerligt mycket mera än för
livsmedel och övriga varor, som direkt höra till livets uppehälle
och nödtorft, och i många av de krigshärjade länderna står
man snart sagt på grund av de oerhört stegrade kostnaderna
för nyanskaffning åter på samma ståndpunkt som före
maskinteknikens genombrott inom textiltillverkningen, då snart
sagt en enda dräkt fick räcka för en vuxen människas hela
liv. Delvis ligger förklaringen härtill i den oerhörda
produktionsminskning, som ägt rum under kriget, och särskilt
gäller detta bomullen; å andra sidan ha de vanligaste
tillförselvägarna stängts genom blockad, vilket orsakat så gott
som fullständig råvarubrist med ty åtföljande enormt uppdrivna
priser, såsom fallet varit med lin, på vilken vara till följd av
blockaden mot Ryssland fullständig brist råder; och sist
men icke minst har kriget för vissa textilråvaror, främst ull,
uppluckrat marken för ett farligt världsmonopol, vilket hittills
mäktat uppdriva och upprätthålla priserna på en oanad höjd,
oaktat egentlig brist ej i något avseende kan sägas råda. Det
kvarligger sålunda i Australien, det viktigaste produktionsområdet
för ull, ännu stora kvantiteter råvara av 1916 års
produktion, men den monopolställning beträffande
ullmarknaden, som skapades av den engelska regeringen genom dess
åtgärd att inköpa de australiska fårklipparnas produktion till
ett år efter krigets slut, har gjort att trots detta priserna hållits
uppe i det fem-, tio- och femtondubbla mot före kriget. På
det hela taget ha de förändringar, som kriget medfört
beträffande textilråvarumarknaderna, varit av sådan art, att det är
fara värt, att den högt uppdrivna prisnivån kommer att bestå
för så lång tid framåt, som över huvud taget ligger inom
affärssikt. I det nedanstående skall ett försök göras att påvisa de
förändringar, som skett i marknadsläget under kriget, och de
detaljerade marknadsutsikterna på grundval av allmänt kända
fakta rörande produktionsförhållandena.

<img 1>
Bomullsskörd i Florida.
</img>

<i>Råbomullsproduktionen har under kriget minskats med 30 procent.</i>

Det över hela världen mest använda textilämnet torde utan
tvivel vara bomull. Bomullen tjänar till beklädnad ej blott
inom alla varma klimatområden utan även i de mera kalla och
tempererade zoner, som befolkas av vår civilisation, och
bomullsindustrien är den utan jämförelse viktigaste och mest
omfångsrika bland världens textilindustrier.

Det svenska ordet bomull kan betraktas som ett direkt lån
från det tyska Baumwolle och är sålunda att översätta med
»träull», därmed angivande ämnets vegetabiliska ursprung.
Det engelska ordet för bomull »cotton» (som går igen i vår
äldsta benämning för bomullstyger, »kattuner», förmedlat
från det holländska »katoen») är av arabiskt ursprung.
Bomullsplantan är också inhemsk i Arabien. Bomullen infördes i västra
Europa vid tiden för den muhammedanska invasionen, och det
var i den moriska delen av Spanien som bomullsindustrien
först började. Bomullstyger buros dock tidigare av de europeiska
folken men voro då sällsynt importgods från Indien — där
plantan omtalas så tidigt som 800 före Kristus — samt Persien.


Nearchus, en av Alexander den stores amiraler, omtalar i en
landsbeskrivning från år 327 före Kristus bomullsbusken, och
under romerska kejsardömets tid importerades bomullsvaror
som sällsynta lyxvaror till den romerska aristokratiens damer.
Då Columbus upptäckte Amerika, fann han på de västindiska
öarna vilt växande bomullsträd, och konsten att spinna och
väva bomullen utövades med stor skicklighet av infödingarna.
Den moderna bomullsindustrien fattade fast fot, först som nämnt
i Spanien, därefter i Venedig och från 1600-talet i England.
Industrien utvecklades i detta senare land först som hemslöjd
men antog storindustriella former under senare delen av
1700-talet i och med Arkwrights, James', Cartwrights och andras
tekniska uppfinningar (den mekaniska vävstolen etc).

I slutet av 1770-talet uppgick värdet av den engelska
bomullsindustriens alster till 600,000 p. st., och industrien hade sin
största utbredning i Lancashire kring städerna Manchester,
Bolton m. fl. Det är bekant, hur detta centrum alltsedan dess
upprätthållit sin betydelse och nu för tiden bildar så gott som en
kompakt massa av bomullsspinnerier och väverier.
Tillverkningsvärdet för bomullsprodukter i England uppgick under
åren före kriget till 90 milj. p. st., och inom industrien voro
inalles 500,000 arbetare sysselsatta, representerande ett
försörjt befolkningsantal av cirka 3 miljoner. Under kriget har
tillverkningsvärdet emellertid mångdubblats, vilket belyses
av siffrorna för import och export av bomullsvaror i England
för 1919. Inalles infördes för 191 milj. p. st. bomull och
exporterades för 241 milj. bomullsvaror — varvid dock är att märka,
att industrien detta år ej hade sin normala omfattning.

Men bomullsindustrien har ej utvecklats blott i England.
Även i det övriga Europa, i Amerika och Japan, har
framställningen av bomullsvaror antagit storindustriella former och nått
en betydande omfattning. Det beräknades, att före kriget det
totala antalet av i gång varande bomullsspindlar över hela
världen år 1913 uppgick till 145 miljoner, varav 56 milj. i England,

<img 1>
Bomullsskeppning i New Orleans.
</img>

32 milj. i U. S. A., 11 milj. i Tyskland, 9 milj. i Ryssland, 7
milj. i Frankrike, 6,4 milj. i Indien, 5 milj. i Österrike, 4 1/2 milj.
i Italien, 2,4 milj. i Japan (detta antal har dock betydligt
utvidgats under kriget), 2,2 milj. i Spanien, 1,5 milj. i Belgien, 1,4
milj. i Schweiz samt 550,000 i Sverige. Englands procentandel
är dock, som synes, överväldigande, och detta kommer även till
synes beträffande vävstolarnas antal, i det att av världens 2 milj.
vävstolar 800,000 à 900,000 äro engelska.

Den planta, som hela denna världsindustri bygger på,
inordnas botaniskt i familjen Malvacese och utgör olika varieteter av
arten Gossypium, t. ex. Gossypium Herbaceum (den indiska
Levantbomullen), Gossypium Arboreum (det heliga
bomullsträdet i Indien), Gossypium Hirsutum (den amerikanska
bomullen) samt Gossypium Barbadense, Maritimum och Peruvianum
mest långgradig bomull, tillhörande »vinlövsgruppen», kallad
så på grund av bladens utseende).

Till utseende och odlingskaraktär varierar bomullen
betydligt i skilda länder, men den torde på det hela taget kunna
beskrivas som en planta av busktyp, en till två meter hög med mer
eller mindre utsträckta grenar. Rotsystemet varierar också
betydligt allt efter länder, markens beskaffenhet och
vattentillgången. Den egyptiska plantan söker sig sålunda ibland
ända till 2 meter ned i jorden efter vatten, i andra länder
däremot är den endast några få decimeter lång. Bladen äro stora,
3 till 5-flikiga, håriga eller släta, och även blomman varierar
betydligt till färg och utseende i olika länder. Blomman till
Sea Island-arten och de flesta egyptiska varieteterna är
apelsinfärgad eller guldgul med högröda fläckar på kronbladens
insida, den vanliga American Upland är gräddgul, vanligen
utan fläckar, den indiska blomman gul men mindre än den
egyptiska, medan blomman till det heliga bomullsträdet i Indien
är högröd. »Bollen» eller frukten är före mognandet grön, en
och en halv till tre centimeter i diameter. Vid fröet äro fibrerna
fästade, och dessa skiljas från fröet medelst en process, som
betecknas med det engelska ordet »ginning». Förutom
bomullsfibrer av olika storlek äro fröna betäckta av ett kort dun. Även
detta tillgodogöres efter skörden och är känt under namnet
»linters». Dess huvudsakliga användning är vid fabrikationen
av bomullskrut, då det är för kört för att spinnas.

Längden, styrkan och smidigheten hos fibern äro givetvis de
egenskaper, som skilja de olika kommersiella kvaliteterna från
varandra. Mest värderade äro givetvis de kvaliteter, som ha
den största längden och den minsta tjockleken att uppvisa,
samtidigt som de äro starka och smidiga. Som grundval för
noteringen av råbomull har valts en genomsnittlig amerikansk
kvalitet (american middling), men i övrigt noterades före kriget
på de engelska bomullsbörserna ej mindre än 46 olika
råbomullskvaliteter, varav 4 voro amerikanska, 5 peruanska, 6
brasilianska, 2 västindiska, 6 egyptiska, 2 afrikanska, 19 indiska, 1
kinesisk och 1 levantkvalitet. Här nedan skall närmast ges en

översikt över de viktigaste grupperna av råbomull och dess
produktionsorter och produktionsmängder, på medeltal av
siffrorna före kriget.

Den högst värderade av alla kvaliteterna är den så kallade
<i>Sea Island-bomullen,</i> vilken endast odlas på några öar utanför
Charleston, South Carolina samt på några öar i Västindien.
Den uppnår en längd av 5 cm. och därutöver. Hela
världsproduktionen av sådan bomull utgör endast cirka 15,000 balar av
de 26 miljoner balar, som den totala världsskörden före kriget
var. Den bästa Sea-Islandbomullen kan spinnas ut så fint,
att cirka 25 svenska mil av det tunnaste garnet av Sea Island
endast väger cirka 500 gram. Den användes endast till de allra
finaste tyger, till fin sytråd samt inom spetsindustrien.

Den andra gruppen utgöres av s. k. <i>sekunda Sea Islandsbomull</i>
samt den <i>bästa egyptiska bomullen.</i> Denna grupp har en
fiberlängd på 3 till 4 cm. För världsbehovet stå av denna grupp till
förfogande 72,000 balar Florida och Georgia Sea Island samt
430,000 balar egyptisk bomull av märkena Abbassi, Sakel och
Janowitz, alltså inalles 502,000 balar. Denna grupp användes
endast till mycket högklassiga bomullsvävnader.

Inom den tredje gruppen placeras de vanliga kvaliteterna av
den <i>egyptiska bomullen</i> samt den <i>bästa amerikanska
Uplandbomullen, peruansk</i> samt <i>afrikansk bomull.</i> Längden på fibrern
varierar här från 2 1/2 till 3 1/2 cm., och till förfogande stå årligen
cirka 1,400,000 balar.

Den fjärde och största gruppen omfattar huvudmassan av
den <i>amerikanska Upland-bomullen, den ryska</i> (turkestanska),
den <i>mexikanska, brasilianska</i> samt den <i>bästa indiska</i> och
<i>kinesiska</i> bomullen. Inalles 60 procent av världsskörden före kriget
eller cirka 17 milj. balar kunna inrangeras inom denna grupp,
som utgör råämnet till alla ordinära bomullskvaliteter.
Fiberlängden är här 2 till 2 3/4  cm.

Inom den femte gruppen kunna slutligen inrangeras de
lågklassiga kvaliteter, som tjäna som utgångsmaterial vid

tillverkning av de bomullstyger, som gå i export till länder sådana
som Kina, Afrika etc., där fordringar på kvalitet ej så strängt
upprätthållas. Till denna grupp hör <i>huvudmassan av den indiska</i>
samt den <i>ryska</i> och <i>kinesiska</i> bomullen. Inalles räknar man inom
denna grupp med en tillgång på cirka 7 miljoner balar. Längden
på fibern överstiger inom denna grupp sällan 1 cm.

Det mest passande klimatet för bomullsodling är det
subtropiska. Plantans växttid från sådden till skörden är vanligen
fem till nio månader, men i många fall drager plockningen
längre ut på tiden. Bomullen har ett stort behov av regelbunden
tillgång på vatten och trivs därför bäst i trakter med
regelbunden nederbörd. På senare tiden har dock, såsom i Egypten, den
konstgjorda bevattningen vunnit stor utbredning. Plantan är
dessutom mycket ömtålig för frost, och en enda ödeläggande
frostnatt under hösten kan vara tillräcklig för att minska skörden
med 10 à 20 procent eller mera. Den är även utsatt för
insektshärjningar, och speciellt farlig har på senare tiden den
amerikanska bomullsviveln (the boll weevil) visat sig. Bomullen
behöver på grund av alla dessa omständigheter en omsorgsfull
skötsel från sådden till skörden, vilken kräver en ansenlig
mängd manuellt arbete. Omedelbart efter sådden skola
plantorna sålunda gallras, och därefter skall jorden mellan dem
omsorgsfullt harvas och luckras för att hållas ren från ogräs. Själva
skörden (picking) fordrar stor tillgång på arbetskraft, då den
helt och hållet måste ske för hand. Vid processen med fiberns
avskiljande från fröna (ginning) ha däremot på senaste tiden
maskiner införts. På det stora hela taget är dock tillgången
på billig mänsklig arbetskraft ett huvudvillkor för
bomullsproduktionens utveckling. Den stora nedgång i produktionen,
som ägt rum under kriget, beror till största delen på att detta
behov ej kunnat tillgodoses i samma utsträckning som förut, och
med hänsyn till den riktning, som den sociala utvecklingen slagit
in på i Amerika, är det sannolikt, att detta hinder för
bomullsproduktionens utveckling kommer att bestå även i framtiden.

Världens bomullsproduktion nådde sin kulmen samma år
som kriget utbröt, i det den detta år nådde den ovannämnda
siffran, 26 miljoner balar. I övrigt fördelade den sig på följande
sätt (siffrorna för säsongerna 1915—16 och 1916—17 ha
tilllagts för jämförelse):
<table>
<td><td c>1914—15    <td c>1915—16    <td c>1916—17
<td>Amerika . . . <td c>15.07            <td c>12.95        <td c>12.50
<td>Indien . . . <td c>5.21              <td c>3.82           <td c>4.50
<td>Egypten . . . <td c>1.30              <td c>0.96           <td c>1.21
<td>Ryssland . . . <td c>1.25              <td c>1.47          <td c>1.50
<td>Kina . . . <td c>2.00              <td c>1.75          <td c>2.00
<td>Övriga . . . <td c>1.30              <td c>1.10          <td c>1.20
<td 4 r>--------------------------------------------------
<td><td c>26.12            <td c>22.05        <td c>22.91
</table>
För säsongerna 1917—18, 1918—19 och 1919—20 saknas
tillförlitliga siffror för en stor del av produktionsområdena,
främst Ryssland, vilket land även av andra orsaker kan
betraktas såsom tills vidare förlorat för världshushållningen. Siffrorna
för den amerikanska skörden visa emellertid stadig minskning.
För 1917—18 utgjorde skörden sålunda blott omkring 12 milj.
balar (en bal innehåller cirka 240 kg.), för 1918—19 blott 11.6
milj. balar, och för 1919—20 utgör den beräknade skörden cirka
12 à 12 1/2 milj. balar. Från rekordsiffran 16.04 milj. balar år 1911
—12 utgör minskningen sålunda nära 6 milj. balar. Den egyptiska
skörden för 1919—20 beräknas till knappast 1 milj. balar, och
den indiska skörden år 1918—19 utgjorde endast cirka 2 1/2 milj.
balar. Den ryska bomullsskörden utgjorde för det sista år,
för vilket beräkningar föreligga, 1917—18, endast en
åttondel av 1913—14 års resultat eller cirka 125,000 balar. Man kan
sålunda med bestämdhet utgå ifrån att en oerhörd produktionsminskning
ägt rum under de senaste krigsåren.<footnote>Troligt är också, att djup vattensmärket i detta avseende ännu ej är uppnått.
166</footnote> Om man
på grundval av ovanstående beräkningar uppskattar

<img 1>
Interiör av ett med elektrisk kraft drivet engelskt bomullsspinneri.
</img>

världsskörden i sin helhet innevarande år till 17 à 18 milj. balar, torde
man snarare röra sig med en för hög än en för låg siffra.

Världshandeln med bomull har av naturliga orsaker under
kriget undergått stora rubbningar. Som förklarligt är har
bomullsmarknadens tyngpunkt varit förlagd till Amerika och
England, och bomullshandelns väg var i stort sett transporten
över Atlanten. Vid krigsutbrottet 1914 fanns det förhållandevis
små lager av bomull i Europa, såsom vanligt vid denna tid på
året, då den nya skörden är i antågande (skörden börjar under
högsommaren) och man följaktligen vill avvakta skördeutfallets
inverkan på det allmänna prisläget. I Amerika voro däremot
lagren stora, och man kan därför tänka sig den verkan
krigsutbrottet framkallade. Mobiliseringen i Europa, de första
krigsoperationernas imponerande dimensioner, den allmänna
fruktan för desorganisation av handeln, sjöfarten och industrien
samt slutligen den omständigheten, att själva krigsskådeplatsen
förlades till de distrikt, som voro centra för det

intereuropeiska utbytet, Elsass-Nordfrankrike, Belgien och Polen, allt
medförde, att efterfrågan totalt försvann. På de stora börserna
rådde fullständig panik. De bestämmande amerikanska
bomullsbörserna, New York och New Orleans, sågo, utan att kunna
göra något, priserna gå ned med flera cents om dagen, och även
på den stora engelska bomullsbörsen i Liverpool och den franska
i Le Havre sjönko priserna katastrofalt. Den tyska bomullsbörsen,
i Bremen, försvann helt och hållet som prisbestämmande
faktor. På detta sätt fortsatte prisfallet, tills noteringen gått
ned från 14 till 7 cents, men snart började förtroendet återvända,
detta så mycket mera som särskilda åtgärder vidtogos av
amerikanerna och de väldiga finansiella sammanslutningar, som där
kontrollera bomullshandeln. Allt eftersom kriget fortskred,
visade det sig, hur fullständigt obefogad denna panik var, och
det kom mycket snart den tidpunkt, då alla auktoriteter såväl
på säljar- som köparsidan voro ense om att behovet av bomull
vida översteg de världstillgångar, som stodo till förfogande.
I enlighet härmed har priset nästan oavbrutet stigit.
Nedanstående tabell belyser detta.
<table>
<td c>År<td c>U. S. A:s<br>skörd<br>(milj. balar)<td c>Genomsnittspris<br>i cents pr<br>skålpund Am.<br>Middling
<td c>1914—15               <td c>16                 <td c>12
<td c>1915—16               <td c>13                 <td c>12
<td c>1916—17               <td c>13                 <td c>18.5
<td c>1917—18               <td c>12                 <td c>28.5
<td c>1918—19               <td c>11.6               <td c>30.5
<td c>1919—20               <td c>10.2               <td c>40
</table>
Den omständighet, som blir bestämmande för prisutsikterna
på bomullsmarknaden, är i första rummet den stora
produktionsminskning, som ägt rum under kriget. Av världsskörden,
som före kriget som nämnt var 26 milj. balar, åtgingo för

täckande av det kommersiella behovet cirka 20 milj. balar, medan
återstoden förbrukades i respektive produktionsländer. Då nu,
såsom framgår av ovanstående beräkning, världsskörden i sin
helhet ej bör uppskattas till mer än 16 à 17 milj. balar, är det
givet, att ett stort underskott förefinnes, under förutsättning
att konsumtionsbehovet är detsamma som före kriget. Nu är
detta visserligen ej fallet, i det å ena sidan bomullsindustrien
i stora delar av Belgien och Nordfrankrike totalt förstörts och
Tysklands, Österrikes och framför allt Rysslands spindlar
måste beräknas bli i stor utsträckning overksamma på den grund,
att råmaterial ej kan inköpas till följd av valutasvårigheterna,
samt vidare att den engelska bomullsindustriens
produktionskapacitet betydligt minskats, i det arbetstiden
genomgående nedsatts från 10 till 8 timmar och vissa kategorier
minderårigas arbetskraft genom lagstiftning undandragits fabrikerna.
Men även om man antager, att genom alla dessa omständigheter
det kommersiella världsbehovet av råbomull minskats med
några miljoner balar (faktiskt har inberättats, att oaktat den
livliga efterfrågan på bomullsfabrikat, som inträdde efter krigets
slut, cirka 10 procent av de engelska spindlarna måste stå stilla
på grund av brist på arbetskraft), är det i alla fall givet, att en
tillgång av råbomull för världshandeln på 12 à 14 milj. balar,
sedan produktionsländernas egen konsumtion avdragits, ej kan
vara tillräcklig, även fastän bomullsindustriens kapacitet
starkt förminskats. Man måste också här taga med i beräkningen,
att Amerikas och Japans bomullsindustri under kriget kraftigt
utvecklats, så att dessa länder nu förbruka en avsevärt större
procent av världsskörden än förut. Med all sannolikhet komma
därför de höga priserna på råbomull — och därmed även på
fabrikat, särskilt då även arbetslöner och övriga driftsutgifter
stigit kraftigt under kriget — att bli bestående för en längre
tid framåt.

Därmed är ej sagt, att ej tillfälliga fluktuationer, beroende på
förändringarna i världens köpkraft, allt efter

konjunkturväxlingarna, kunna inträda.<footnote>När detta skrives (i juli) har sålunda den engelska bomullsindustrien en svår
chock att bestå, i det vidsträckta kontraktsannuleringar ingått från Östern, och
stillestånd råder beträffande nya order, vilket allt bidragit till att sänka även
noteringen på råbomull i U. S. A. 4 à 5 c. från toppunkten 43 c. (i februari).</footnote> Men på det stora hela taget kan
man utgå ifrån att de nuvarande höga priserna på råbomull
komma att bli bestående tills vidare.

Nyckeln till hela den nuvarande bomullssituationen ligger,
som den engelske bomullsexperten professor Todd framhållit,
i den amerikanska arbetarfrågan. Liksom före det amerikanska
inbördeskriget utgöres arbetskraften fortfarande i
Mississippidalens bomullsbälte huvudsakligen av negrer, vilka till största
delen arbeta under villkor, som legat långt efter den övriga
världens sociala utveckling. Den enastående industriella
expansion, som världskriget medförde för U. S. A.:s del, har emellertid
gjort, att den färgade arbetskraften i stället drogs till de mera
välbetalda industriella sysselsättningarna. Det är ingenting
mindre än en färgad folkvandring, som under de senaste åren
ägt rum i U. S. A., från de bomullsodlande sydstaterna till de
industriella nordstaterna, och därav förklaras, att även om dåliga
konjunkturer för nordstatsindustrien skulle följa, den svarta
arbetskraften i varje fall ej kan bli omedelbart åter tillgänglig
för bomullsodlingen. Under alla förhållanden komma lönerna
för denna arbetskraft alltid att stanna på en högre nivå än före
kriget.

Även vår svenska bomullsimport har under kriget till följd
av ovan skisserade förhållanden undergått en ganska betydande
omläggning, i det tyngdpunkten av inköpen nu förlagts direkt
till Amerika eller till England, medan den förut gick huvudsakligen
över Tyskland. Över huvud taget torde det vara mycket
tvivelaktigt, om och när Tyskland åter kan intaga den
ställning det före kriget innehade inom bomullshandeln och
bomullsindustrien. En annan, glädjande förändring har de många
krigsårens avspärrning från den stora bomullshandeln medfört, i
det den svenska allmänhetens deltagande i det osunda

terminsspelet på de utländska bomullsbörserna på grund av
förhållandenas nödtvång försvunnit, och det är att hoppas, att det
kommer att dröja länge, innan dessa transaktioner, dubbelt mera
hasardartade under nuvarande ovissa förhållanden beträffande
varupris och valutor, åter komma i gång.

Den svenska bomullsindustrien har en i förhållande till
landets folkmängd mycket stor omfattning, vilket framgår därav,
att 1917, det senaste år för vilket industriberättelse föreligger,
oaktat detta år var ett av krigsårens sämsta i avseende på
råvarutillförsel, tillverkningsvärdet för bomullsgarn uppgick till 44.5
milj. kr., medan den tillverkade kvantiteten utgjorde 11.12
milj. kilo. Av detta garn och av importerat bomullsgarn vävdes
10.05 milj. kg. vävnader till ett värde av 73.36 milj. kr. Man kan
dock utgå ifrån, att under normala år tillverkningskvantiteten
är vida större. Importen av råmaterial — råbomull — under de
senaste sex åren har varierat betydligt, beroende på
krigsförhållandena. Detta framgår av nedanstående tabell.
<table>
<td c>År                                                    <td c>Kvantitet<br>ton            <td c>Värde<br>milj. kr.
<td c>1914 . . . <td r>23.167          <td r>24.41
<td c>1915 . . . <td r>121.083        <td r>130.80
<td c>1916 . . . <td r>28.276          <td r>36.16
<td c>1917 . . . <td r>6.843          <td r>10.48
<td c>1918 . . . <td r>7.055          <td r>20.63
<td c>1919 . . . <td r>17.378          <td r>50 à 60
</table>
Den stora siffran för 1915 beror på den transitering, som detta
år ägde rum av amerikansk bomull till Tyskland. Importen av
bomullsgarn och färdiga bomullsvaror uppgick år 1919, trots
en kraftig ökning, ej till motsvarande inhemska kvantiteter.
Det importerades sålunda 2.318 ton bomullsgarn och 7.118
ton bomullsvävnader. För närvarande arbetar den svenska
bomullsindustrien för full drift, medan under de värsta krigsåren
en stor del av fabrikerna på grund av råvarubrist antingen måst
nedlägga driften eller reducera antalet arbetstimmar.


<img 1>
Betande australisk fårhjord.
</img>

<i>Troligen sjunkande pris på råull, sedan engelska regeringens
ullmonopol upphört.</i>

Närmast efter bomull i betydelse för världsförsörjningen
med textilråvaror kommer ullen, varmed då i främsta rummet
förstås fårull. Ull för kommersiella ändamål fås dessutom av
en del andra djur, såsom t. ex. <i>yllemohair,</i> vartill råmaterialet
är angoragetens hår, <i>alpacca,</i> vartill det sydamerikanska
lamadjuret ger råmaterialet, <i>vicuna,</i> ullen av den peruanska
vicunageten, <i>kashmir,</i> från den centralasiatiska kashmirgeten, samt
<i>kamelhår.</i> Alla dessa specialiteter finna en stor och alltjämt

växande användning inom textilindustrien, men rent statistiskt
taget är dock fårullen den ojämförligt mest dominerande.

Bruket av ull för beklädnadsändamål går tillbaka till uråldriga
tider. Rester av yllevävnader av mer eller mindre primitiv
natur finnas sålunda i våra svenska bronsåldersgravar, och i
medelhavsbäckenet har fåraveln efter allt att döma ägt bestånd
sedan flera årtusenden före Kristus. I själva verket torde ullen
vara mänsklighetens äldsta beklädnad, grottrasernas och
stenåldersmänniskornas hudar undantagna. I närvarande tid har
det från Centralasien ursprungligen härstammande fåret vunnit
insteg i alla länder utom de tropiska och finnes nu så långt norrut
som på Island och så långt söderut som vid Magelhaens sund.
Bäst trives det dock inom norra och södra tempererade zonerna.
Enligt en beräkning av Förenta Staternas lantbruksdepartement
utgjorde världens fårstam före kriget cirka 630 milj. st.,
fördelande sig på följande sätt:
<table>
<td>Europa . . . <td r>180 <td c>milj.
<td>Australien och Nya Zeeland . . . <td r>117     <td c>»
<td>Asien . . . <td r>110     <td c>»
<td>Afrika . . . <td r>51      <td c>»
<td>Nordamerika . . . <td r>59      <td c>»
<td>Sydamerika . . . <td r>109     <td c>»
</table>
Världsproduktionen av ull utgjorde år 1901 2,807 milj. engelska
skålpund. Under de närmast följande åren ökades produktionen
småningom, så att den 1909 uppnådde siffran 2,953 milj.
skålpund och år 1911 2.971 milj. skålpund. Under krigsåren har den
varierat något, men någon stor produktionsminskning i stil
med den, som ägt rum beträffande bomull, har ej inträffat.
Den engelska National Association of Wool Manufacturers
uppskattar sålunda utbytet av fårklippningarna 1918 till 2,809
milj. skålpund, varav alltså framgår, att ullproduktionen under
kriget förblivit så gott som stationär.

Fördelas produktionen 1917 på de skilda världsdelarna,
kommer Europa främst med 793 milj. lbs., därnäst Amerika
med 773 milj. — varav Nordamerika 303 milj. lbs. och
Sydamerika 470 milj. lbs. — Australien med 741 milj. lbs. och
Afrika med 207 milj. lbs. För världsmarknaden spelar
emellertid huvudsakligen Sydamerikas, Sydafrikas och Australiens
produktion någon roll, då det endast är dessa länder, som
producera för export. De ullimporterande länderna införde före
kriget sammanlagt cirka 2,500 milj. lbs., varav kom på Frankrike
593 milj. lbs., på England 582 milj., på Tyskland 481 milj.,
på U. S. A. 130 milj. och på Belgien 110 milj. lbs.

Den saluförda ullens värde på världsmarknaden bestämmes
huvudsakligen av fibrernas längd, styrka och smidighet samt
på huruvida ullen är tvättad eller ej, i vilket senare fall mycket
beror på om lösa föroreningar kunna konstateras i ullbalarna
eller ej. <i>Merinoullen,</i> vilken är den finaste kvaliteten, har sålunda
en genomskärning på fibern, som uppgår till en
tretusenfem-hundradels tum, och ullen sitter så tätt på fårets skinn, att på
varje kvadrattum av skinnet kunna räknas 40 till 48 tusen fibrer.
Merinofåret, som alltså lämnar huvudmassan av världens
högkvalitetull, är en ursprungligen spansk art och utgjorde grunden
för den stora uppskattning, som spanska ylletyger åtnjöto
under 1600- och 1700-talet. Kung Georg III av England fick
mottaga några få djur som gåva och importerade dem till
England. Åtta av dessa får medfördes av en engelsk sjökapten år
1804 till Australien, och en stor del av den nuvarande australiska
Merinostammen räknar sin härkomst från dessa kungliga får.
Den australiska Merinoullen kan uppdelas i tre särskilda typer,
<i>fin</i> Merinoull, som kommer från de tempererade och mera
fuktiga områdena vid kusten, mellansorten — <i>medium</i> — från
inlandet, där nederbörden är mera ojämnt fördelad, samt den
lägsta kvaliteten — <i>strong</i> — från de torra slätterna längst in,
där fåren ha knappast om betet. Den australiska Merinoullen
har en fiberlängd, varierande från 6.5 cm. till 15 cm. Den varierar

<img 1>
Rengöring av ull, destinerad till Amerika.
</img>

likaså betydligt beträffande diameter och »vågighet». I en fin
Merinofiber brukar man räkna med cirka 24 vågor pr tum och i »strong »
Merino omkring 16. Den finaste Merinoullen i Australien
härstammar från den gamla straffarbetskolonien Botany Bay
och har efter sin ursprungsort fått namnet Botany. Merinoull
fås även från Sydafrika och Sydamerika, men denna ull är av
lägre kvalitet än motsvarande australiska.

Den andra standardgruppen av kommersiell ull går under
det kollektiva namnet <i>»Crossbred»</i> och omfattar ull från får av
raser, som blivit korsade med Merino. Fyra femtedelar av New
Zeelandsfåren äro sålunda <i>Crossbred,</i> likaså nästan samtliga får
i Argentina. Även de engelska fårraserna Lincoln, Cheviot
m. fl. äro Crossbreds. Crossbred-ullen är mindre fin än ren merino
men varierar för övrigt betydligt i finhet. I allmänhet har den
en kortare och grövre fiber — dock finnas Crossbreds-raser,
som till 7/8 av sin härstamning äro Merinos, och dessa ge en ull,

som i kvalitet endast obetydligt understiger Merinoullen. Även
beträffande Crossbredullen urskiljer man tre speciella typer,
fin, medium och strong.

Den tredje gruppen utgöres av de lägre kvaliteter, som bruka
sammanfattas under den gemensamma benämningen <i>»Low Wool».</i>
Skillnaden mellan denna ull och finaste Merino framgår av den
omständigheten, att dess prisnotering endast är cirka
fjärdedelen av den fina Merinoullens. Low wool kommer från alla
produktionsområden, och även Australien levererar en del av
dessa ullsorter. Mest är den dock att hänföra till Sydamerika,
Sydafrika, Ryssland och övriga fåruppfödande europeiska
länder. Förhållandet beträffande utbytet av de tre
huvudkvaliteterna, Merino, Crossbred och Low wool, framgår av
produktionen 1915: 1.074 milj. lbs. Merino, 1.022 milj. lbs. Crossbred
och 700 milj. lbs. Low wool, sammanlagt 2,800 milj. lbs. Man
torde sålunda kunna säga, att mellan 35 à 40 procent av
världsproduktionen representeras av vardera Merino och Crossbred
samt 20 à 30 procent av Low wool.

Sedan ullen klippts från fåren under klippningstiden, vilken
i regel infaller på sommaren, hopknytes vanligen den ull, som
varje särskilt får lämnar — då ullen från fårets olika
kroppsdelar är av olika kvalitet och sedan sorteras — och dessa
småknyten packas i balar i säckvävsemballage. Dessa balar sändas
sedan till ullauktionen eller lämnas kvar i väntan på den lokale
uppköparen. I Australien och Nya Zeeland förfar man dock
ofta på ett mera invecklat sätt. Det australiska fåret tvättas
och kammas sålunda mycket omsorgsfullt ett par månader före
klippningen, detta för att undvika, att saxarna förstöras vid
klippningen, samt för att underlätta tvättningen. Vid klippningen
sorteras omedelbart den klippta ullen, så att eventuellt sämre
ull från ett eller annat exemplar frånskiljes och »pannullen»,
»bröstullen» etc. omedelbart sorteras upp. Ullen graderas
som prima, sekunda, tertia etc. samt packas i balar, på vilka
fårklipparens namn eller initialer samt kvalitetmärket utsättas. Det

är väsentligen emedan den australiska ullen är så samvetsgrant
och omsorgsfullt graderad, redan när den lämnar klipparens
händer, som den åtnjuter så stort förtroende på världsmarknaden
och säljes till så goda priser. Andra fårklippare, särskilt
de ryska, förfara ej på samma sätt, och köparen vet därför
aldrig, när han t. ex. köper en rysk bal, hur stor procent av
densamma utgöres av smuts, grus och andra främmande ämnen.
Även för högkvalitetull är viktförlusten emellertid mycket stor
efter tvättningen, som sker på det sättet, att ullen passerar
olika på varandra följande cisterner, innehållande tvållösning,
alkali och varmt vatten. En bal på 100 lbs. eng. Lincoln ull
kan efter tvättningen reduceras till 85 à 75 lbs., medan samma
bal australisk Merino efter tvättningen kan reduceras till 50
lbs., rysk, sydafrikansk, argentinsk m. fl. ullsorter till 25 lbs.
Härav förstår man, med hur stora svårigheter ulluppköparens
värv är förenat, då han efter att ha undersökt de individuella
balarna med en felmarginal på 1 till 2 procent skall kunna avgöra
resp. bals halt av främmande ämnen, såvida ej en stor förlust
skall bli följden. En engelsk fackman uppger sålunda, att de
dugliga ulluppköparnas antal endast utgör några hundratal,
från England, Tyskland, Frankrike och U. S. A., vilka
regelbundet återfinna varandra på ullauktionerna i London, Le
Havre etc. Ullinköparens syssla är också mycket väl betald.

Största delen av den australiska ullen såldes före kriget på
auktion i de australiska och nyzeeländska städerna. Under
kriget har emellertid ullförsäljningen helt och hållet överflyttats
till London i och med det engelska regeringsinköpet av den
australiska ullen. Före kriget såldes emellertid även en del
australisk ull i London, cirka en miljon balar om året, medan
1.3 milj. till 2 milj. balar såldes i Australien. Men ej blott ull
från kolonierna omsättes i England utan även annan ull av
främmande ursprung, främst sydamerikansk men även spansk,
portugisisk, isländsk, marockansk och persisk samt peruansk.
Även efter kriget torde London få behålla sin plats som den

<img 1>
Ullbalar, färdiga att avgå från fårfarm i Australien.
(Bålarna äro redan noggrant, kvalitetsgraderade och märkta).
</img>

förnämsta europeiska ullmarknaden. Antwerpen upptog dock
före kriget en stor del av den sydamerikanska ullen, som
därifrån såldes vidare till Tyskland och Frankrike. Liverpool gör
London rangen stridig som marknadsplats för lågklassigare ull
och är huvudmarknaden för alpacca. Bradford, som är
huvudmarknadsplats för kamull, är tillika det centrum, där den
inhemska engelska ullen omsattes. På kontinenten äro vidare
Amsterdam, Havre, Marseille samt före kriget Hamburg och
Bremen betydande marknadsplatser, medan Boston,
Filadelfia och New York äro de förnämsta amerikanska ullcentra.

Innan ullen är färdig att vävas, har den emellertid ännu ett
flertal stadier att genomgå. Den »råa» ullen måste sålunda
först kammas — såvida ej fibern är för kort härför, i vilket
fall den genast går till spinnaren — varvid biprodukten, »noils »,
de kortare fibrerna, avskiljes. Kamullen är utgångsmaterialet

för kamgarnsindustrien (»the worsted industry»), medan den
kortfibriga och grova ullen är den vanliga ylleindustriens (»the
woollens industry's») tillhörighet. Kamgarnsindustrien bygger
sålunda på de ullsorter, som ha de tekniska beteckningarna
60's—40's, vilka siffror beteckna det antal yards, vartill ett
skålpund kan spinnas ut. Nummer under 40's gå till »woollens»,
medan de allra lägsta numren användas till filtar, tillsamman
med trasor och avfall till »shoddy» etc. Från ullkammaren,
»the topmaker», går ullen till spinnaren, varifrån den
emellertid ofta måste sändas för omkamning och färgning. I det fall
ullen ej är tvättad, måste den härför genomgå särskild
behandling. Som den ibland under tvättningen förlorar mycket av sin
naturliga fetthalt, måste den ibland även »smörjas». Härtill
användes den finaste olivolja, och efterfrågan för detta ändamål
är så stor, att olivoljemarknaden i allmänhet följer
fluktuationerna på ullmarknaden.

Som redan antytts har under kriget den australiska ullen varit
inköpt av den engelska regeringen med monopolrätt. Åtgärden
motiverades därmed, att särskilda åtgärder voro behövliga för
beklädnad och utrustning av ententens miljonarméer, och den
största delen av den australiska ullen har också gått till detta
ändamål. Praktiskt taget ha 80 procent av de australiska
klippningarna 1917, 1918 och 1919 köpts till England, ehuru
ännu ej dessa inköp hunnit slutskeppas. År 1919 gick sålunda
av totalproduktionen, 3.43 milj. balar, 2.72 milj. balar till
England, medan Amerika tog 348,000 balar, Italien 155,000
och Frankrike 35,000 balar. Efter vapenstilleståndet har
England i större omfattning än förut sålt australisk ull även till
de neutrala genom ullauktionerna i London, men de mängder,
som släppts ut för varje gång, ha varit så lagom avpassade,
att den höga prisnivån sedan krigsårens toppkonjunkturer,
då allmän brist rådde på ull, kunnat upprätthållas ända tills
på sista tiden. Också den engelska ylleindustrien har fått
betala dessa höga priser på råull, varför priserna på kläder även

<img 1>
Ullskeppning medelst australisk flodbåt.
</img>

i England varit överraskande höga. Det väckte också en
sensationell uppmärksamhet, då det i engelska pressen framlades
bevis för att engelska regeringen under ett enda år på sina
ullaffärer förtjänat ej mindre än 60 milj. p. st. eller över en miljard
svenska kronor. Från och med juni månad upphörde
emellertid engelska statens monopolrätt på den australiska ullen, och
det anses nu allmänt, att ett prisfall på råull är förestående.
Engelska regeringens lager, som delvis kvarligga i Australien,
äro nämligen mycket stora, och det torde vara omöjligt för
regeringen att ej realisera åtminstone en del av partiet. Enligt den
engelska ulluppköparens beräkningar utgjorde den engelska
regeringens ull-lager den 30 juni 1920 — det datum, då dess
monopol på den australiska ullen upphörde — ej mindre än
2.91 milj. balar, varav 1.14 milj. balar i England och 1.67 milj.
balar i Australien. Härtill kommer emellertid 2 à 2 1/2 milj. balar
nyklippt australisk och nyzeländsk ull för i år, varför världsförrådet
på hösten 1920 torde kunna uppskattas till 5 1/2 à 5 3/4 milj.
balar, en enorm siffra, som vida överstiger världsbehovet under
nuvarande förhållanden, då så många länder fått sin

ylleindustri förstörd eller av valutaskäl ej kunna köpa något
nämnvärt. Den engelska regeringen ansåg i början av året också
tiderna som mindre goda och avböjde ett australiskt anbud
om förlängning av monopolet även under innevarande år, och
den uppgörelse, som sedan erbjudits och troligen kommer till
stånd, innebär, att engelska regeringen till 1 oktober i år skall
fortsätta med sina ullauktioner i London, medan de australiska
producenterna förbundo sig att under denna tid ej saluföra
eller utskeppa någon som helst ull. Från 1 okt. 1920 till 1
maj 1921 skall den australiska ullen endast få försäljas från
Australien, för vilket ändamål en ring bildats av producenterna,
omfattande 85 proc. av dem. Efter 1 maj 1921 skola
marknaderna vara fullständigt fria. Frågan är nu emellertid, om
denna överenskommelse kan hållas från de australiska
producenternas sida, då situationen på penningmarknaden i
Australien är ytterst undergrävd till följd av en snart tvåårig torka,
brist på tonnage, osäkerhet på arbetsmarknaden och andra
faktorer. För närvarande belåna de australiska bankerna —
liksom de engelska — ull blott till ett värde utgörande en bråkdel
av genomsnittspriset för förra året. De amerikanska
kommissionshus, som handla i konsignation med ull, bjuda blott 25
c. pr lb för samma ull som nominellt noteras till 50 à 60 c.
Det ser sålunda obestridligen ut, som om det av England
upprätthållna världsmonopolet skulle ha alla utsikter att gå
sönder, vilket givetvis är glädjande för både konsumenterna
och industrien. Under våren 1920 har också ett betydande
prisfall redan inträtt på ullmarknaden, och det torde vara fråga
om huruvida det ej kommer att ytterligare fortsättas. Otvättad
merino 60's har sålunda sjunkit från 54 d. pr skålpund i februari
till 34 d. den 1 juli (eller från cirka 8 kr. pr kilo till cirka 5 kr.).
Ylleindustrien i England, som under vintern 1919—20 hade en
verklig boom-period, fick därtill se efterfrågan på färdiga
yllevaror betydligt slappna av under våren och försommaren i år,
varjämte även många stora kontrakt annullerades.


Den rikliga tillgången på råull i världen samt de finansiella
svårigheterna för den engelska ylleindustrien, som ej tillåta
hållande av lager, torde sålunda tala för en viss avspänning av
de abnormt uppdrivna yllepriserna. Någon återgång till de
priser, som voro rådande vid tiden före kriget, då priset på Merino
låg i 5 till 8 d., torde dock ej vara att räkna med, särskilt vad
färdiga yllevaror beträffar. En stor del av Europas ylleindustri
har sålunda förstörts under kriget, bl. a. i Frankrike och
Belgien, och i England har ej blott arbetstiden förkortats från 58
—60 timmar i veckan till 8 timmars dag, minderårigas
arbetskraft har genom lagstiftning undandragits industrien, och stora
löneökningar ha ägt rum, i genomsnitt uppgående till 250 à 350
procent. Men även ett mera obetydligt prisfall, rent statistiskt
sett, torde för konsumenterna världen runt medföra en
avsevärd  lättnad.

Den svenska ylleindustrien led under kriget av ganska
utsträckt arbetslöshet, då råvara ej stod att erhålla. Efter
vapenstilleståndet inträffade emellertid en lättnad, och fabrikerna
arbetade snart åter för full drift. Konkurrensen från England
blev emellertid ånyo ganska övermäktig, och då detta skrives
rapporteras från den svenska ylleindustrien, att den ser sig ställd
inför nya driftsinskränkningar.

Sveriges import av ull — råull och kamull — åren 1914—1919
utgjorde i ton och till följande värden:
<table>
<td c>År                                         <td c>Kvantitet    <td c>Värde, milj. kr.
<td c>1914 . . . <td r>4.727            <td r>13.78
<td c>1915 . . . <td r>4.953            <td r>15.24
<td c>1916 . . . <td r>7.236            <td r>26.67
<td c>1917 . . . <td r>1.343              <td r>4.44
<td c>1918 . . . <td r>436              <td r>6.65
<td c>1919 . . . <td r>8.081            <td r>— —
</table>
Även ullhandeln har under krigstiden blivit omlagd, i det att
ullen före kriget i regel inköpts genom tyska och engelska

<img 1>
Ullen sorteras vid spinneriet.
</img>

handelshus, under det kriget tvungit de svenska avnämarna att
träda i direkt förbindelse med de ullproducerande länderna,
förnämligast Sydamerika. Kammad ull har dock i regel köpts
från England som förut.                                         

Den svenska ylleindustriens tillverkningsvärde utgjorde före
kriget cirka 31 milj. kr. årligen för ullgarn och cirka 45 milj.
kr. årligen för yllevävnader. Under kriget ha dessa värden
betydligt höjts, allt efter det inflationen fortskridit, och för närvarande,
då produktionen åter är normal, torde resp. tillverkningsvärden
kunna beräknas till cirka fyra gånger dessa värden. Sverige
fyller emellertid sitt behov av yllevävnader ej uteslutande
genom egen tillverkning utan har en ganska betydande import.
Under 1919 importerades sålunda 1.12 milj. kg. ullgarn och 7.88
milj. kg. yllevävnader, vilket dock är mera än det normala
importbehovet. Alla lager voro emellertid då tömda, vilket
forcerade importen.

<i>Världsbrist på lin till följd av den ekonomiska raseringen i
Ryssland.</i>

Linet torde vara den textilråvara, som under kriget stigit
förhållandevis mest i pris. I främsta rummet beror detta på den
enorma minskning av de kommersiella världstillgångarna av
lin, som ägt rum genom Rysslands sammanstörtande och
isolering. Lin odlas ju även i andra jordbrukande länder än
Ryssland i stor omfattning, men då för fröets skull, och de varieteter,
av linväxten, som framexperimenterats för åstadkommande av
största möjliga fetthalt i fröna, äro i de flesta fall ej lämpliga
stjälkväxter. Före kriget uppgick produktionen av linfrö över
hela världen till 3.15 milj. ton, varav Ryssland bidrog med cirka
450,000 ton eller 14 procent av världsproduktionen. Av
världsproduktionen av lin för textiländamål bidrog Ryssland emellertid
med 62.3 procent. Världsproduktionen av linfiber år 1913—14
framgår av nedanstående tabell:
<table>
<td><td c>Ton              <td c>Procent av<br>världs-<br>produktionen
<td>Ryssland . . . <td r>364.000            <td c>75.9
<td>Frankrike . . . <td r>21.000              <td c>4.3
<td>Österrike . . . <td r>44.000              <td c>9.2
<td>Ungern . . . <td r>12.700              <td c>2.6
<td>Tyskland . . . <td r>10.500              <td c>2.2
<td>Irland . . . <td r>9.700              <td c>2.0
<td>Holland . . . <td r>8.400              <td c>1.7
<td>Belgien . . . <td r>9.800              <td c>2.1
</table>
Ryssland bidrager sålunda med mera än tre fjärdedelar av
världens linproduktion. Utan tvivel, ehuru ej några siffror
finnas därför, har världens produktion av lin varit större än nu,
absolut taget, liksom dess betydelse för mänskligheten varit
vida större än nu. Sedan urminnes tider har linet varit en
kulturväxt i Europa, och det var egentligen först vid omkring


mitten av 1800-talet, i och med bomullsindustriens oerhörda
utveckling, som ett omslag skedde, vilket sedan följts av en
stadigt fortskridande minskning av linodlingen och linindustriens
kapacitet över hela världen. Ryssland med dess jämförelsevis
outvecklade ekonomiska kultur blev emellertid helt naturligt
ett starkt fäste för linodlingen, och Rysslands betydelse ökades,
allt eftersom linarealen i andra länder minskades. I allmänhet
bedrives den ryska linodlingen av småbönder, vilka funno
avsättning för sin produkt genom en stor kooperativ organisation,
som företog uppköpen hos bönderna och utskeppade linet över
Riga, Reval och Libau.

Den mångåriga avspärrningen av Ryssland har emellertid
gjort det omöjligt att vinna närmare underrättelser, huruvida
linodlingen över huvud taget fortfarande äger bestånd i
Ryssland eller ej. Före kriget omsattes årligen 300,000 till 335,000
ton lin, under 1915—16 var omsättningen emellertid endast
300,000 ton, under 1917 250,000 ton och under 1918 200,000
ton. Det torde dock ej kunna antagas, att hela den ryska
linodlingen gått spolierad, men antagligen har den nedgått med
50 à 75 procent, beroende på den snabba fart, vari förstörelsen
framskridit i Rysslands ekonomiska liv under de två senaste
åren. Dessutom, även om Ryssland öppnas för världshandeln,
torde det bli förenat med stor svårighet att återuppliva den
organisation, som förut ombesörjde insamlingen av de
miljontals småkvantiteter, som samlades till exporthamnarna.
Visserligen ha Irland, Holland och Belgien efter kriget lagt an på att
utveckla sin linodling, men det rör sig härvidlag om så små
siffror, att de ej på minsta sätt kunna inverka på totalresultatet.
För närvarande noteras lin i över 400 pund sterling pr ton, alltså
cirka kr. 7.25 pr kg., vilket är en mångdubbling av priserna före
kriget. Ohäcklat lin betalades sålunda år 1913 med 65 öre pr
kg. och linblår med 60 öre. Ännu 1917 hade priset på ohäcklat
lin ej stigit högre än motsvarande cirka 3 kr. pr kg., varför den
egentliga stegringen är att förlägga till de två senaste åren,

jämlöpande med fortskridandet av Rysslands ekonomiska
rasering under bolsjevikväldet.

Ledande på linindustriens område är England, vars tillverkning
av linnevävnader utgör 37 procent av världsproduktionen.
Linneindustriens centra äro Irland och södra England, där
den uppbyggts på basis av gammal hemindustri. Efter
England följer Frankrike med 10 procent, Belgien med 10 procent
samt Ryssland (före kriget) med 12 procent. Tyskland och
Österrike svarade tillsammans för cirka 20 procent av
linneindustriens tillverkningsvärde, medan blott 2 procent voro
fördelade på alla övriga länder. England har också för att säkra
sin råvarutillförsel under de senaste åren, mest i det tysta, sökt
vinna insteg i de linodlande Östersjöprovinserna och bl. a.
grundat en särskild linbank för att finansiera linodlingen i Litauen.

I Sverige har linodlingen sedan urgamla tider varit bofast
men ströps långsamt i och med bomullens segertåg vid
Manchester-aerans tid i mitten av 1800-talet, och det har ej på de senaste
åren lyckats åter få upp odlingen, trots den stora efterfrågan
som rått från fabrikernas sida. Den svenska linindustrien är
sålunda, även den, beroende av utländskt lin. Under krigsåren
ha följande kvantiteter importerats:
<table>
<td c>År                                              <td c>Ton        <td c>Värde, milj. kr.
<td c>1914 . . . <td c>2.873              <td c>1.95
<td c>1915 . . . <td c>6.436              <td c>6.03
<td c>1916 . . . <td c>1.082              <td c>1.64
<td c>1917 . . . <td c>3.911            <td c>11.44
<td c>1918 . . . <td c>2.273              <td c>7.56
<td c>1919 . . . <td c>1.203 <td c>-- --
</table>
Antagligen har den svenska linneindustriens tillverkningsvärde
under kriget mångdubblats. De senaste årens siffror föreligga
emellertid ännu ej, men före kriget uppgick lin- och
hampspinneriernas (som äro sammanförda till en grupp i
industristatistiken) tillverkningsvärde till 3.50 milj. kr. och lin- och
hampväveriernas motsvarande värde till inemot 5 milj. kr.

<i>Siden står såsom lyxvara ej inför lysande konjunkturer.</i>

Av de övriga textilfibrer, som användas för beklädnad, är
silket liksom ullen av animalt ursprung, och huvuddragen av
råsilkesodlingen torde kunna förutsättas såsom välbekanta.
Statistiska uppgifter över världens silkesproduktion under 1919
finnas ännu ej tillhands, men Union des Marchants de soie i
Lyon har framlagt en uppskattning, enligt vilken världens
silkesskörd under 1919 skulle ha uppgått till 27,290 ton mot
25,540 ton år 1918. Produktionen fördelade sig i ton som följer:
<table>
<td c>Länder                                             <td r>1918              <td r>1919
<td>Frankrike . . . <td r>245              <td r>180
<td>Italien . . . <td r>2,695          <td r>1,835
<td>Spanien . . . <td r>75                <td r>70
<td>Österrike-Ungern . . . <td r>150             <td r>150
<td>Levanten och Centralasien . . . <td r>1,040          <td r>1,040
<td>Kina (export fr. Shanghai) . . . <td r>4,885          <td r>5,550
<td>Kina (export fr. Kanton) . . . <td r>1,680          <td r>3,170
<td>Japan (export fr. Yokohama) . . . <td r>14,655        <td r>15,150
<td>Indien (export fr. Bengalen o. Kashmir . . . <td r>110              <td r>130
<td>Indo-Kina . . . <td r>5                  <td r>15
<td 3 r>------------------------------
<td>Summa världsproduktion                                      <td r>25,540        <td r>27,290
</table>
Världsproduktionen visar sålunda en ökning av cirka 1,750
ton under 1919 och är den bästa skörd över huvud taget sedan
1913, då utbytet var 27,320 ton. Kriget har emellertid medfört,
att Väst-Europas produktion betydligt minskats. Frankrikes
sålunda med 28 procent och Italiens med 34 procent. Ökad export
från Japan och Kina har emellertid utjämnat denna nedgång,
liksom över huvud taget under de senaste decennierna Asiens
produktion varit stadd i uppåtgående, Europas däremot i
nedgående. Man har visserligen försökt införa silkesodling i
Frankrikes afrikanska och asiatiska besittningar, men klimatet och
övriga förhållanden ha ej varit gynnsamma. I Frankrike, Italien,

Kina och Japan, för att endast nämna de ledande silkesproducerande
länderna, produceras den bästa fibern av på högslätter
belägna odlingar, medan det silke, som produceras i dalarna,
brister i smidighet och styrka. Kokongerna äro mycket utsatta
för sjukdomar, mot vilka de mest vittgående försiktighetsmått
måste vidtagas. Silkesodlingen kräver därtill mera än någon
annan textilråvaruproduktion manuellt arbete och en viss
vana och skicklighet hos arbetaren. Det är svårt att hitta på
nya produktionsdistrikt för silke, där både de klimatiska
förutsättningarna och den behövliga tillgången på arbetskraft finnas.
Kokongerna behöva visserligen ej bearbetas på stället utan
kunna exporteras till Europa för att där uppnystas, såsom är
fallet med turkiska, ryska och indiska kokonger. Transporten är
emellertid dyr och ej utan sina risker.

Sidenindustrien i Europa har sitt centrum i Frankrike, där
framför allt Lyon är den stora sidenstaden, samt Italien med
Milano och Turin som medelpunkter. Även Schweiz har en
framträdande sidenindustri, för vilken Basel och Zürich aro
medelpunkter. Även Tyskland hade före kriget en ej obetydlig
sidenindustri med centra i Krefeld och Elberfeld. England, som ända
till mitten av förra århundradet intog en dominerande position
inom den europeiska sidenindustrien och på silkesmarknaden,
har nu fullständigt förlorat denna ställning. Öppnandet av
Suezkanalen och inrättandet av direkta franska ångbåtslinjer till
Kina och Japan medförde emellertid snart Frankrikes absoluta
seger i konkurrensen och Lyons utveckling till den ledande
sidenstaden, detta så mycket mera rättvist, som de första
sidenfabrikerna i denna stad anlades redan av Frans I år 1536.

Världens ledande sidenmarknad är emellertid Japan, vilket
land i stor utsträckning förmått begagna sig av kriget för att
ytterligare befästa sin ställning. År 1919 uppgick exporten av
råsilke från Japan till ett värde av 623 milj. yen mot 370 milj.
yen året förut, medan av avfallssilke och silkesvävnader
utfördes för resp. 20 och 164 milj. yen mot resp. 27 och 117 milj. yen

året därförut. Av råsilket köpte Förenta Staterna det
ojämförligt mesta eller för cirka 600 milj. yen. Förenta Staterna har
också tack vare sitt oerhörda ekonomiska uppsving under kriget
blivit världens förnämsta sidenkonsument.

Hur priserna på råsilke stegrats under kriget framgår av
nedanstående tabell, som visar genomsnittspriset i Yokohama i
yen pr hundra kin (en kin = cirka 650 gram):
<table>
<td>1913   <td>............      <td r>895            <td>1917    <td>............  <td>1.303
<td>1914   <td>............      <td r>884            <td>1918<td>............  <td>1.478
<td>1915   <td>............      <td r>830            <td>1919   <td>............  <td>2.097
<td>1916   <td>............  <td r>1,171<td><td><td>
</table>
Denna starka stegring hade emellertid till stor del
spekulation till sin orsak, och följden blev en tämligen enastående
krasch, då plötsligt penningstramhet uppstod i Japan i mars
och priserna med ett föllo med 30 procent. Beträffande silkes-
och sidenprisernas framtid beror mycket på huru fort Tyskland
skall kunna åter bli ekonomiskt bärkraftigt, då Tyskland före
kriget var det största sidenkonsumerande landet i Europa.
Tyskarna skulle givetvis, om de själva finge råda, fastställa
höga importtullar för att hindra denna lyxkonsumtion, men för
Frankrike är det ju ett betydande' intresse att upprätthålla
och stödja sin sidenexport, varför man torde kunna vänta, att
landet i detta fall utnyttjar sin genom Versailles-fördraget
vunna ekonomiska och politiska makt över Tyskland för att
skaffa sina sidenproducenter vinsttillfällen. Därnäst beror
mycket på huruvida Förenta Staterna skall kunna upprätthålla
den lyxkonsumtionsstandard, som nu varit rådande under
flera år; flera tecken tala ju för, att en ekonomisk
depressionsperiod är i antågande även i U. S. A.

Försök med silkesodling ha gjorts även här i Sverige, under
frihetstiden med statsunderstöd och senare i mindre skala på
privat initiativ, men intet av dessa försök har blivit fruktbärande.
Sverige fyller för närvarande sitt behov av siden

uteslutande genom import av färdiga sidenvaror. År 1919 infördes
sålunda 633,000 kg. sidenvaror från Schweiz, Frankrike., Italien
och Japan. Värdet av denna import torde dock ha varit ganska
ansenligt, då en import av 203,000 kg. hel- och halvsidenvävnader
år 1914 drog en kostnad av nära 7 milj. kr. Utan tvivel
komma de flesta europeiska länder att för framtiden söka
utestänga sidenvarorna i största möjliga grad genom höga
import- och lyxtullar, i främsta rummet de valutasvaga
kontinentalländerna, och det är då att befara, att till en början en flod av
billigt siden kastas över de mera köpstarka skandinaviska
länderna och England.

<i>God världstillgäng på jute, sämre på hampa, sedan Ryssland
fallit bort från marknaden.</i>

Det torde till slut vara lämpligt att i detta sammanhang
nämna några ord även om jute och hampa, vilka, ehuru ej
egentliga beklädnadstextilråvaror, dock äro ganska betydande
världshandelsartiklar. Som bekant användas de huvudsakligast
till mattor, säckar, emballage, väv och repslageriarbeten.

Världsproduktionen av <i>jute</i> har sin tyngdpunkt i Indien, där
den odlas av den infödde lantbrukaren (ryot). Växten har en
höjd av 5 till 10 fot, och efter skörden, sedan stjälkarna
avskurits, läggas dessa i vatten, för att de mjuka delarna skola ruttna.
Proceduren liknar alltså den, som användes vid linberedning.
Jutefibern är en mjuk, ljusgul eller gråaktig fiber, 4 till 8 fot
lång. Den användes till säckvävnader samt emballageväv.
Produktionen i Indien har varit i det närmaste stationär under
kriget och utgjorde i medeltal 8.5 à 10.5 milj. balar à 400
skålpund, motsvarande 1.3 à 1.9 milj. ton. Dessutom odlas jute i
någon utsträckning i södra Kina, på Formosa och i franska
Indokina.

Av exporten av råjute från Indien gick före kriget cirka 40
procent till England samt cirka 20 procent till Tyskland, medan

återstoden fördelades mellan huvudsakligen Amerika, Frankrike,
Österrike-Ungern, Italien och Spanien. Den indiska juteindustrien
konsumerar nu emellertid cirka 2/3 av all den producerade juten
mot cirka hälften före kriget. Denna industri har sitt centrum i
Kalkutta. Den engelska juteindustrien är lokaliserad
huvudsakligen till Skottland, där Dundee spelar samma roll som
Manchester inom bomullsindustrien. I allmänhet gäller, att England
och Europa i övrigt tillverkar de högklassigare jutevarorna,
medan Indien levererar de billigare och sämre sorterna.
Tysklands juteindustri var före kriget Europas näst största men har
under kriget legat fullständigt nere av brist på råvara.
Juteprodukternas plats har i Tyskland till stor del intagits av
pappersvävnader, och det är troligt, att de annars utdömda
pappersvävnaderna i detta land kunna få någon framtid.
På det stora hela taget är tillgången på jute fullt tillräcklig,
och priserna på jute ha stigit förhållandevis minst av alla
textilråvaror. Detta framgår av nedanstående tabell:
<table>
<td c>År                                           <td c>New York<br>cents pr lb               <td c>London<br>p. st. pr ton
<td c>1913 . . . <td c>6.6                    <td c>29
<td c>1914 . . . <td c>7.5                    <td c>33
<td c>1916 . . . <td c>7.5                    <td c>32 1/2
<td c>1919 . . . <td c>9.3                    <td c>39
<td c>1920 . . . <td c>11.0                    <td c>60
</table>
I genomsnitt har sålunda priset på råjute blott fördubblats.
Sveriges import av jute har under kriget utgjort följande:
<table>
<td c>År                                            <td c>Kvantitet<br>i ton              <td c>Värde<br>milj. kr.
<td c>1914 . . . <td c>5088                <td c>3,00
<td c>1915 . . . <td c>7900                <td c>4.31
<td c>1916 . . . <td c>3942                <td c>2.40
<td c>1917 . . . <td c>-- --                <td c>-- --
<td c>1918 . . . <td c>750                <td c>1.12
<td c>1919 . . . <td c>3179                <td c>-- --
</table>

Avspärrningen under 1917 beror på att under detta och
påföljande år den indiska råjuten var tagen i beslag av
engelska regeringen för att fylla det oerhörda behov på
jutevaror (sandsäckar etc), som förelåg för krigsändamål. Den
svenska juteindustriens tillverkningsvärde utgjorde före kriget
cirka 4.5 milj. kr. för spinnerierna och cirka 5 milj. kr. för
väverierna.

<i>Hampa</i> är basten av den även i Sverige förekommande
hampväxten, Cannabis Sativa, och ger en fiber, liknande linets
men grövre och starkare. Den användes nästan uteslutande för
repslageriarbeten samt för tillverkning av kanfas. Ryssland
står främst beträffande världsproduktionen, medan Italien
kommer i första rummet, vad kvaliteten beträffar (världens finaste
hampa odlas sålunda i närheten av Bologna.) I övrigt
förekommer odling av hampa så gott som överallt, där lin kan odlas,
sålunda t. ex. i England och på Irland. I Indien odlas hampa i
stor utsträckning men mindre för fiberns skull än för de
stimulantia, som tillverkas med hampväxten som utgångspunkt:
hasch-hisch och charas. I begreppet hampa inrangeras
emellertid även fibrerna av skilda tropiska och subtropiska växter,
vilkas fibrer användas till samma bruk som hampväxten. Här är
främst att nämna <i>Manilla-hampan,</i> som erhålles av bladen av
trädet Musa textilis, tillhörande samma familj som bananträdet,
pisangen samt platanen. Denna fiber kommer huvudsakligen
från Filippinerna samt från Moluckerna och användes av
infödingarna, samt på senare tiden även av den europeiska
industrien, för förfärdigande av ytterligt fina vävnader (ofta
tillsamman med silke) till gardiner, möbeltyg etc. Manilla-hampan
utföres mest över Manilla, men även över Singapore och
Hongkong, medan den förnämsta europeiska noteringsplatsen är
London.

Till samma grupp hör kommersiellt vidare <i>sunn-</i> eller
<i>deccanihampan,</i> vilken är fröfibern på en växt, Hibiscus Cannabinus,
som tillhör samma familj som bomullen. Fibern är mjuk och

ullig men för kort för att spinnas. Den har funnit en stor
användning för stoppning av möbler, kuddar etc. Vidare hör till

<img 1>
Fem viktiga beklädnadsväxter.
</img>
hampgruppen <i>sisalhampan</i> (Hennequen), vilken fås ur bladen på
Agave Sisalana, vilken växt är inhemsk i Mexiko, framför
allt i Yucatan. Hennequen har på senaste tiden också

introducerats i Brittiska Honduras och i Västindien. Fibern liknar
mest jute och har samma användning och marknad. Slutligen
är att anteckna <i>ramie-fibern,</i> även känd under namnet
Rhea- eller Kinagräs, vilken har en vidsträckt användning inom alla
textilindustriens branscher till tågvirke, varvid den visat sig
dubbelt så stark som bästa ryska hampa, likaväl som till
beklädnadsändamål (ramieunderkläder), och sist <i>Ny Zeeland-hampan,</i>
vilken mest liknar linet. Denna sistnämnda fiber är emellertid
behäftad med ett klibbigt ämne, som är svårt att få bort och
minskar det kommersiella värdet av fibern.

Det möter givetvis svårigheter att få tillförlitlig statistik
för världsproduktionen av de hampgruppen tillhörande fibrerna,
men man torde ej skjuta alltför mycket över målet, om man
uppskattar den sammanlagda produktionen före kriget till
ungefär jutens världsproduktionssiffra, 10 à 12 milj. balar.
Rysslands bortfallande från hampmarknaden har emellertid
gjort siffran osäker för aktuella förhållanden. Även på priset
har givetvis upphörandet av Rysslands hampexport haft sina
verkningar, så att f. n. noteringarna på alla slag av hampa äro
betydligt högre än före kriget. F. n. (i juli) noteras i London
Manilla-hampa 65 p. st. pr ton efter att dock ha varit uppe i
80 p. st. Ny Zeeland 55 p. st. och Sisal-hampa 40 p. st. Det
kan dock vara troligt, att i samband med textilbaissen
på övriga områden någon ytterligare nedgång kan väntas.
Denna torde dock bli endast temporär, ty, som förut antytts,
är grundtonen på marknaden, så länge Ryssland håller sig
borta, i stort sett bristande tillgång.

Den svenska importen av hampa har under kriget utgjort:
1914 4081 ton till ett värde av 2.24 milj. kr., 1915 5,900 ton till
4.07 milj. kr., 1916 3,290 ton till 3.02 milj. kr., 1917 1,789 ton
till 3.27 milj. kr., 1918,654 ton till 1.39 milj. kr. och 1919 3,340
ton till ännu ej bekantgjort värde — siffror, som visa, att denna
fiber eller fibergrupp är av stor betydelse för vår industri och
vårt repslagerihantverk.


<img 1></img>
</chapter>
<chapter name="Kunderna och kristiden.
En rundfråga.">
<h3><i>Kunderna och kristiden.</i></h3>
<b><i>En rundfråga.</i></b>

Affärsmannens Årsbok har gjort ett försök att i sin nu
utgivna årgång få svar från köpmännen själva på en praktisk
fråga, som under nuvarande förhållanden dagligen och
stundligen gjort sig påmind för köpmansyrkets utövare i vårt land.
Den prisrevolution, som även i Sverige inträtt under kriget, har
ju icke blott framträtt som en multiplicering av priser och
inkomster utan har därjämte medfört stora förändringar i
förmögenhets- och inkomstfördelningen. Det ligger nära till hands
att vänta sig, att en sådan omlagring av köpkraften skall taga
sig uttryck i en förändring i den köpande publikens vanor och
sammansättning i de olika branscherna. Det är ju för varje
köpman av vikt att vid varje tillfälle väl känna publikens smak
och vanor, behov och önskningar. I förhoppning att köpmännen
på detta område skulle kunna med fördel samarbeta utan att
skada sina egna intressen har Affärsmannens Årsbok till
köpmän i alla branscher och på de flesta platser i landet riktat en
hemställan, att de genom ifyllande av ett medsänt frågeformulär
eller eventuellt genom meddelande av andra upplysningar ville
bidraga till en belysning av frågan om kundkretsens
förändringar under kristiden.

Försöket har såtillvida utfallit negativt, som frågan i en
mängd fall lämnats alldeles obesvarad, och i åtskilliga andra
fall har framställningen returnerats med den upplysningen, att
den tillfrågade av en eller annan anledning icke var i tillfälle

att lämna de begärda uppgifterna. I ett annat avseende däremot
har experimentet givit ett bestämt positivt utslag. De svar,
som inkommit, äro nämligen synnerligen enhetliga. Där någon
avvikelse förekommer från den av majoriteten omfattade
meningen i någon bestämd fråga, har det berott på rent lokala
omständigheter, såsom när t. ex. handlande från stenindustridistrikten
i motsats till andra, alla klaga över en både absolut
och relativ nedgång i omsättningen.

Av de frågor, som framställdes till benäget besvarande, gällde
den första kundkretsens sociala omlagring. Det övervägande
flertalets svar ge uttryck åt den uppfattningen, att den stegrade
köpkraften hos arbetarklassen varit det mest påfallande draget,
och att denna klass' andel i den totala varuomsättningen
väsentligt ökats under krisåren. Däremot gå meningarna något i sär,
huruvida bruttoomsättningen, bortsett från ransoneringarnas
inflytande på densamma, stegrats eller icke. Alla äro ense om,
att omsättningssummorna högst väsentligt stigit, medan en
del hålla före, att den omsatta varumängden icke under
krigsåren varit lika stor som före kriget. Synnerligen anmärkningsvärt
är, att samtliga besvarare av frågorna äro enhälliga därom,
att kunderna med fullständigt bortseende från prismarginalen
numera uteslutande efterfråga prima varor och högsta
kvaliteter, så långt sådana kunna erhållas. I många svar
understrykes särskilt, att detta fenomen synes stå i direkt förhållande
till arbetarklassens ökade köpkraft. Som en direkt följd av
varubristen under kristiden ha kunderna fullständigt avvants från
att pruta på de begärda priserna, och beträffande köpmännens
arbete för att kunna tillfredsställa kunderna förklaras i de svar,
som uppehållit sig vid denna fråga, att det väsentliga besväret
varit att anskaffa prima varor, under det konsten att hålla
billiga priser endast haft sekundär betydelse.

Emellertid har denna ljusa bild även sin skuggsida. Den
förlägges i de flesta svarsskrivelserna till frågan om biträdena.
Dessas yrkesegenskaper ha icke utvecklats genom de inträdda

förändringarna. Deras krav på kortare arbetstider och högre
löner ha vållat köpmännen avbräck, liksom fallet varit med
alla andra företagare, och framför allt ha, såsom i åtskilliga svar
betonas, kristidsförhållandena icke varit ägnade att hos
nytillkomna medhjälpare i affärerna uppamma de köpmannaegenskaper,
vilkas betydelse under de senaste åren icke varit så
stor, men som med visshet väntas göra sig gällande igen, så snart
stabila förhållanden åter inträtt i affärslivet. Några få svar ha
emellertid gynnsammare erfarenheter att omnämna. Det
framhålles sålunda, att de ständiga prisförändringarna,
ransoneringsbestämmelserna och förskjutningarna i varubeståndet
givit grundvalen till en mycket god skola för lämpliga
biträdesämnen, vilka därigenom på kortare tid än eljes varit i tillfälle
att göra erfarenheter, som annars endast inställa sig under en
mångårig  praktisk affärsutbildning.

Flertalet inkomna svar samstämma däri, att så långt hittills
kunnat överblickas, har köpenskapen vunnit på publikens
förändrade villkor. Den ökade köpkraften hos kundernas stora
massa har stimulerat affärerna och underlättat affärsmännens
arbete. I en del svar pekas dock på tecken till en avmattning
redan under den hittills förflutna delen av 1920, och det göres
här och där antydningar om att en konjunkturförsämring, som
man av olika skäl fruktar, på mycket kort tid kan ödelägga,
vad som vunnits under den åsyftade perioden.

<img 1>
<tab><tab><tab><tab><tab>Efter etsning av T. Schonberg.

Svenska Handelsbankens huvudkontor.
</img>

</chapter>
<chapter name="Svenska Handelsbanken.">
<h3><i>Svenska Handelsbanken.</i></h3>
Av Red. <i>Hj. Fredriksson.</i>

Svenska Handelsbanken, eller som den ända tills i fjol hette,
Stockholms Handelsbank, kom ursprungligen till för att fylla
rent speciella huvudstadsbehov. Den grundades på våren 1871
och hade ett initialkapital av 2 milj. riksdaler. Så småningom
fördubblades detta belopp, men en ny epok tog egentligen först
sin början, när den kände finansmannen Louis Frsenckel under
1890-talets första hälft tillträdde ledningen, sedan hans
kommanditbolag uppgått i banken. Frsenckel är som bekant en av
vår bankhistorias mera betydande namn. Tack vare hans skarpa
affärsblick och utomordentliga energi, när det gällde att grena


ut förbindelser åt skilda håll, hade banken 1897 ett aktiekapital
på 6 milj. kr. och en reservfond på nära 4 milj. Tio år senare
belöpte sig resp. siffror redan till 14 och 16 milj.

En högst betydelsefull gren av bankens verksamhet alltifrån
starten har varit dess förmedling av lån åt såväl staten som

<table>
<td c><img 1></img> <td c><img 1></img>
<td c>Bankdirektör Carl Frisk.<td c>Bankdirektör M. Philipson.
</table>
kommuner och större industriföretag. Som belysande kan
anföras, att under fjolåret övertog och försålde exempelvis
banken tillsammans med andra banker 20 milj. kr. 1918 års
5 % statsobligationer, förmedlade placering i Förenta Staterna
av 25 milj. dollars: — 20-åriga 6 % statsobligationer av 1918.
Ensam eller tillsammans med andra banker övertog och
försålde banken under samma år bl. a. 11 milj. kr. Stockholms
stads 5 1/2 % och 10 milj. av dess 6 % lån, 4 milj. Hälsingborgs
stads 5 1/2 % lån, 5 milj. Stockholms spårvägars 6 % lån, 6 milj.
A.-B. Axel Christiernssons 6 % lån, 8 milj. Gimo-Österby Bruks
A.-B:s 6 % lån, 8 milj. Korsnäs Sågverks A.-B:s 6 % lån, 7
milj. Skönviks A.-B;s 6 % lån, 6 milj. Svanö A.-B:s 6 % lån
o. s. v.

År 1899 organiserade Handelsbanken som första bank i
Sverige en särskild fondavdelning.



<img 1>
Verkställande direktörens mottagningsrum.
</img>
De utländska förbindelsernas utvidgning låg ständigt
bankledningarna om hjärtat. Ett betydelsefullt steg togs i detta
avseende, när 1906 den stora bankirfirman Julius Geber & C:o
uppgick i banken. Härigenom tillfördes denna en väsentligt
ökad omsättning i fråga om förmedlingen av utländska
betalningsmedel.

Redan tidigt hade en notariatavdelning vid sidan av den
egentliga bankverksamheten visat sig ha ett behov att fylla.
Denna avdelning förvaltar nu c:a 500 milj. kr.

Världskrigsåret 1914 representerar en ny epok i bankens
historia, en epok som hänför sig till den allmänna
ombildningstendensen överallt i världen, nämligen koncentrationen på ett
fåtal interlokala banker, en bankimperialism om man så vill.
Diskussionen om de stora banksammanslagningarnas gagn
eller ogagn för näringslivet har som bekant varit rätt livlig.

Både bland ekonomerna av facket, praktiker och teoretiker, i
press och riksdag har frågan ventilerats, och meningarna ha
självfallet gått ganska mycket isär. Man har framhållit faran
av den ekonomiska maktkoncentration, som de stora
penninginstituten representera — en styrka som lätt kan missbrukas.
Vidare de lokala kreditintressenas undanskjutande och
förbiseende etc. Emellertid torde väl så mycket stå fast, att
fördelarna i stort sett äro dominerande. Koncentrationen är
förbunden med planmässighet och fasta linjer beträffande
kreditväsendet. England är ju den bästa illustrationen härtill.

Fusionerna medgiva ett effektivare utnyttjande av bankernas
medel — dessa kunna fritt fördelas och placeras, där de bäst
behövas. Bankkapitalets samlande på en hand möjliggör en
utjämning av kreditbehovet precis på samma sätt som ett
enhetligt befäl möjliggör de strategiska chansernas
utnyttjande i ett krig på helt annorlunda sätt än när ett flertal om
än aldrig så livligt korresponderande generaler kommendera.
Riskerna ifråga om industrikrediter äro mindre för en storbank
än för småbankerna.

Den internationella krediten kan utnyttjas på annorlunda
sätt. Landsortsbankerna äro uteslutna från deltagande i den
lukrativa emissionsrörelsen och ha ringa möjligheter att göra
sig gällande på den öppna penningmarknaden. De ha varken
kapitalkraft eller pondus.

För Svenska Handelsbankens vidkommande blev den under
1914 åvägabragta fusionen med Bankaktiebolaget Norra Sverige
inledningen till en utveckling av den mest imposanta art.
Genom denna sammanslagning tillfördes banken i ett slag 38
avdelningskontor i landsorten. Vilket tillskott i vitalitet, som
kom banken till godo, får man en föreställning om genom
bankens omslutningssiffra, som 1916 uppgick till 416 milj. kr. Vid
sekelskiftet utgjorde den 44 milj. och när nästa decennium
ingick 148 milj. kr. Nu utgör den i det närmaste 1,500 milj.

Världskrigets utbrott på hösten kom inte att beteckna någon

<img 1>
Svenska Handelsbanken.
Stora banksalen å huvudkontoret i Stockholm.
</img>
stagnation i den påbegynta utvecklingen. Tvärtom. År 1917
kom en fusion till stånd med aktiebolaget Norrlandsbanken.
Denna fusion innebär en fördubbling av Handelsbankens fonder
till över 140 milj. och en ökning av landsortsfilialernas antal
med icke mindre än 73.

Det stora organisationsnätet tillknöts emellertid ännu fastare,
när mot slutet av fjolåret Bankaktiebolaget Södra Sverige
införlivades. Härigenom erhölls som sista länken i en organisk
utveckling kontakten med syd-Sveriges näringsliv, den
ensidiga förskjutningen av verksamheten norrut upphörde, och
förutsättningen kunde skapas att fullt tillfredsställande reglera
den i de olika landsändarna ofta diametralt motsatta tillgången
och efterfrågan på penningemedel.

»Södra Sverige» betydde för Handelsbanken en ökning
med 63 nya filialer, 285 milj. kr. i insättningar samt 40 milj,
i fonder.

Det gamla namnet, »Stockholms Handelsbank», motsvarade
icke längre den högst väsentligt utvidgade arbetsuppgiften.
Det utbyttes därför mot   »Svenska Handelsbanken».

Centraliseringen har ej skymt blicken för nödvändigheten att
låta landsortsavdelningarna i organisatoriskt hänseende
bibehålla sin lokala karaktär. Detta tar sig också rent yttre uttryck.
Det norra verksamhetsfältet faller under ett specialutskott av
bankstyrelsen, den s. k. Norra Provinscentralen, som i första
hand dirigerar de löpande angelägenheterna. De forna
provinsbankerna, som via Norra Sverige eller Norrlandsbanken
kommit att uppgå i Handelsbanken, leva i realiteten kvar ehuru
under det nya namnet. Även för de södra landsdelarnas
vidkommande har den lokala egenarten vidmakthållits. En
särskild styrelsedelegation, den s. k. Södra Provinscentralen, har
sitt säte i Hälsingborg.

Fjolårets disponibla nettovinst utgjorde över 35 milj. kr. Härå
utdelades 21 %. De trenne tidigare årens vinstsiffror voro
20, 17, och 8 milj. kr., representerande en utdelning av 19,
19 och 18  %.

Banken har nu 255 egna kontor över hela Sverige.
Den 1 okt. i år voro de över 555,000 insättningsräkningarna
fördelade på följande sätt:
<table>
<td>Kapital- och depositionsräkning . . . <td>581 milj. kr.
<td>Sparkasseräkning . . . <td>193 milj. kr.
<td>Checkräkning . . . <td>260 milj. kr.
</table>tillhopa följaktligen 1,034 milj. kr.

Dessa ofullständiga antydningar peka på det faktum, att
Svenska Handelsbankens utveckling är ett ståtligt vittnesbörd
om vad klok finanspolitik och organisatorisk duglighet kunna
åstadkomma. Även i jämförelse med utländska förhållanden
är denna utveckling anmärkningsvärd. De män, som stått och
stå i spetsen för banken, ha rättmätiga anspråk på erkännande
för sitt verk på alla de håll, där svensk företagsamhet skattas.

Även vårt land har sin uppgift i det internationella
återuppbyggelsearbetet. Hur stor denna uppgift blir — det beror ju helt
på kvalifikationerna, på framsyntheten och idérikedomen hos
dem, som stå i förgrunden av vårt ekonomiska liv. Svenska
Handelsbankens historia är i detta avseende icke blott ett
minnesmärke över nationell livskraft utan ock i främsta rummet
ett löfte för framtiden.

<img 1>
Från arbetena vid Stockholms frihamn.
</img>
</chapter>
<chapter name="Svenska frihamnar.">
<h3><i>Svenska frihamnar.</i></h3>
1. <i>Stockholms Frihamn.</i>

Frågan om inrättande av en frihamn i vår huvudstad är icke
av något färskt datum. Det är tydligt, att den betydande roll
särskilt Köpenhamns och Hamburgs frihamnar spelat för dessa
städers handel och näringsliv måst komma våra ledande män
inom handel, industri och sjöfart att inse vikten av en
motsvarande institution i vårt land. Huvudstadens fördelaktiga
läge för transitohandel på Österuropa (Ryssland och Finland)
har därvid varit bestämmande för inrättande av frihamn i
Stockholm.

Efter det den kungl. förordningen om frihamnar av den 15
nov. 1907 kommit till, kunde man givetvis förvänta, att arbetet
på åstadkommandet av en frihamnsinstitution i vårt land skulle
vinna fastare former, och så blev även fallet.

Initiativet togs närmast av Stockholms handelskammare,

som i skrivelse av den 22 maj 1909 till stadsfullmäktige
hemställde, att »stadsfullmäktige måtte vidtaga erforderliga
åtgärder för åstadkommande av en frihamnsanläggning å
Lindarängs-området söder om Värtahamnen». Skrivelsen åtföljdes av ett
betänkande i ämnet och en undersökning rörande varutrafiken
i Köpenhamns frihamn, båda utarbetade av en av
handelskammaren tillsatt frihamnskommission.

Det dröjde dock åtskilliga år, nämligen ända till år 1917,
innan stadsfullmäktige voro redo för ett beslut. Sedan sattes
arbetet raskt i verket. Närmast gällde det fullbordandet av en
första provisorisk utbyggnad.

Den 10 oktober 1919 stod så den provisoriska utbyggnaden
av Stockholms frihamn färdig, och samma dag förrättades den
högtidliga invigningen.

Den sålunda för trafik upplåtna hamnen kan f. n. disponera
över en kaj sträcka av endast 130 meters längd, liggande i
förlängningen av Värtahamnens södra kaj. Vattendjupet är
8 meter. Å kajen är uppfört ett varumagasin av armerad
betong och tegel i två våningar och en entresolvåning.

Den så vitala betydelsen av moderna lossnings- och
lastningsanordningar har till fullo insetts. Framför det ovan beskrivna
magasinet är avsett att placeras 4 st. helportalkranar om 2.5—5
tons lyftkraft, och på de innanför liggande hamnplanerna är
en 3 tons normalspårig ånglyftkran avsedd att göra tjänst.
Hamnens järnvägssystem är anslutet till bangården vid
Värtan. Utmed kajen löpa tvenne järnvägsspår och bakom
magasinet ett spår utmed en två meter bred lastperrong,
varifrån godset bekvämt kan transporteras in i magasinet. Uppe på
hamnplanen är anordnad en rangerbangård.

Vid infarten till hamnen är till höger administrationsbyggnaden
belägen med Stockholms Frihamnsaktiebolags och Tullförvaltningens
lokaler, till vänster ligger Tullbevakningsbyggnaden.

Bildande ungefär rät vinkel med den ovan beskrivna, i bruk

tagna kaj sträckan utgår den för den permanenta frihamnen
avsedda hamnpiren, av vilken en kaj sträcka av 170 meters längd
nu ingår i den provisoriska frihamnen.

Hamnen begränsas åt landsidan av ett 3 meter högt stängsel
av trådnätsverk, uppburet av en stomme av järn på
betonggrund. Åt sjösidan skiljes hamnen från Värtahamnen av ett
två meter högt flytande stängsel av trä.

Förvaltningen av hamnen är överlåten på ett för ändamålet
bildat bolag, Stockholms Frihamnsaktiebolag, med ett
aktiekapital på en miljon kronor. Av bolagets vinst skall, sedan
lagstadgad avsättning skett till reservfonden, 6 proc. å
aktiekapitalet utdelas till aktieägarna och resten tillfalla Stockholms
stad såsom arrende för anläggningarna. Vid årsskiftet 1919—
1920 kunde bolaget efter knappa 3 månaders verksamhet
redovisa en vinst, tillräcklig för den stipulerade utdelningen till
aktieägarna och vederbörlig avsättning till reservfond.
Däremot blev intet över såsom arrende till Stockholms stad.
Resultatet av detta års verksamhet väntas dock bliva relativt gott.
På den fullständiga, permanenta utbyggnaden pågå arbetena
f. n. med all kraft. Den totala kaj längden skall uppgå till c:a
4,500 meter, varav c:a 3,400 meter skola ingå i frihamnen. För
arbetenas fullbordande beräknas en tid av ännu c:a åtta år
skola åtgå.

Det problem, som f. n. mest sysselsätter frihamnsnämnden,
är anordnandet av ändamålsenliga trafikleder till frihamnen.
När detta skrives, avvaktar nämnden Kungl. Maj:ts beslut
rörande en anhållan från nämnden att över Ladugårdsgärde få
anlägga en väg med sträckning från den permanenta
frihamnens huvudinfart till Valhallavägen vid Banérgatan, samt vidare
att för anslutning till stadens spårvägsnät få bibehålla och
trafikera det på sin tid av Bränslekommissionen anlagda
järnvägsspåret över Ladugårdsgärdet.

Man kan givetvis vänta, att de militära myndigheterna komma
att göra sitt bästa för att förhindra ett genomförande av denna

plan, men det är dock att hoppas, att trots detta Kungl. Maj:t
måtte bifalla förslaget såsom varande det bästa, ja, enda sättet
att snabbt lösa den för hamnens utveckling så vitala frågan om
goda trafikleder för staden. <tab><tab><tab><tab><tab><i>T. Åmark.</i>

2. <i>Göteborgs Frihamn.</i>

Frihamnsområdet är beläget å norra sidan av Göta älv,
ungefär mitt för Göteborgs stads centrum, med vilket
frihamnen har bekväm kommunikation, dels genom bro över älven,
dels genom ångslupstrafik.

Den <i>första utbyggnaden</i> av den genom stadsfullmäktige den
23 maj 1912 beslutade frihamnen utgöres av en 9 meter djup,
med älvens huvudriktning nära jämnlöpande hamnbassäng
av 100 meters bredd och c:a 500 meters längd. I samband med
inloppet finnes inom frihamnsgränsen ett rymligt vattenområde,
tillräckligt som vändplats för de största fartyg. Från detta
vattenområde, som även utgör yttre delen av den nämnda
huvudbassängen, utgår i nära nordlig riktning en mindre,
likaledes 9 meter djup bassäng av 50 meters bredd och c:a 200
meters längd. Sammanlagda kajlängden utgör c:a 1,200 meter.

Frihamnens landområde har en areal av 18 hektar.

Själva hamnens form och anordning har betingats av
önskemålet att framdeles kunna utvidga anläggningen enligt
vilkendera som helst av tvenne olika huvudprinciper.

Byggnaderna inom frihamnsområdet utgöras av:
<i>förvaltningsbyggnad</i> i tre våningar, källare och vind. <i>Tvenne varuskjul,</i>
förlagda ett på vardera sidan av huvudbassängen och å ett fritt
avstånd av c:a 13 meter från resp. kajlinjer. <i>Magasinet</i> för
lagring av varor är uppfört på norra sidan om bassängen bakom
den östra delen av det där befintliga varuskjulet. Det bygges
av betong med eldfasta bjälklag i tre våningar jämte källare
och vind. För varornas in- och uttagning finnas de mest moderna


transportanordningar. <i>Marketenteri</i> är uppfört strax öster om
magasinet.

<i>Järnvägsanordningarna</i> inom frihamnen bestå dels av spår
utmed och i närheten av kajerna, dels av rangeringsbangård
med tillhörande expeditionslokal m. m., dels av förbindelsespår
mellan kajen och rangeringsbangården.

Härtill komma diverse vaktstugor och tullkontroll- och
förtullningsbyggnader.

<i>Industri-</i> och <i>upplagstomter</i> finnas tillgängliga. Inom
frihamnen finnas <i>post-, telegraf-</i> och <i>telefonstationer.</i>

För underlättande av inseglingen till hamnen vid mörker äro
uppsatta tvenne fyrlyktor. Vid vändplatsen äro utlagda
kraftiga moringsbojar för förtöjning av fartyg och underlättande av
vändningar o. d.

För lossning och lastning av varor finnas ej mindre än 23
st. flyttbara, elektriskt drivna portallyftkranar, av vilka 6 med
5 tons lyftkraft och de övriga med 2 1/2 tons lyftkraft. Dessutom
finnes en pontonkran med en lyftförmåga av 50 ton.

Hamnens öppnande, som beräknats ske under innevarande
år, har genom ännu pågående byggnadskonflikt blivit fördröjt,
så att detta först torde kunna ske någon gång under sommaren
1921.

Som bekant har de flesta andra frihamnars drift överlämnats
till härför bildade bolag, vilka hava monopol på allt arbete inom
hamnen. I avsikt att undvika den fördyring av arbetet och
övriga nackdelar, som äro oskiljaktigt förbundna med
monopol, har Göteborgs stad beslutat att övertaga driften av själva
hamnen, medan fri konkurrens förefinnes beträffande allt arbete
inom densamma, liksom i tullhamnen. För skötseln av själva
magasinsrörelsen har dock ett av staden kontrollerat bolag,
Göteborgs Frihamnsaktiebolag, bildats. Detta bolag mottager varor
till förvaring, uthyr lagerrum och utför alla slags
speditionsarbeten efter officiellt fastställda taxor.

Med en högt stående köpmanskår, utmärkta

hamnanordningar och oöverträffade sjö- och landkommunikationer samt
med ett geografiskt läge, som gör staden till centrum i de
skandinaviska länderna, torde Göteborg ha all utsikt att bliva den
ledande frihamnen i Norden. Med hänsyn härtill har också
hamnen redan från början givits större dimensioner än landets
övriga frihamnar, och dess utvecklingsmöjligheter äro —
praktiskt taget — större än Köpenhamns.

Gods, som kommer från de transoceana länderna och
väst-Europa, kan utsläppas i marknaden minst en vecka tidigare,
om det lossas i Göteborg i st. f. annan svensk hamn. Genom
fasta linjer med täta lägenheter har Göteborg ångbåtsförbindelse
med samtliga svenska kust-, insjö- och kanalhamnar.
<tab><tab><tab><tab><tab><tab><tab><tab><tab><tab><i>Sten Isberg.</i>

3. <i>Malmö Frihamn.</i>

Sedan Malmö stad i maj månad 1917 erhållit Kungl. Maj:ts
tillstånd att inrätta frihamn, påbörjades.anläggningen på hösten
samma år. På grund av den rådande dyrtiden och svårighet att
anskaffa stenkol för de omfattande muddringsarbetena beslöts
att till en början bygga endast en del av första bassängens kajer.
Den då påbörjade delen av frihamnen, som förväntas bliva
färdig för användning under sommaren 1921, omfattar
465 m. kaj med 9.25 m. vattendjup;
9 st. elektriska lossningskranar för 2.5—5 ton;
c:a 17,000 kvm. magasin vid kaj;
 »   70,000 andra upplagsplatser; av sistnämnda område äro
 »   40,000 kvm. egentl. avsedda till fabrikstomter.

Till samtliga kajer och upplagsplatser utläggas järnvägsspår.
Vattendjupet vid kajen är 9.25 m., men bassängen och
inseglingsrännan torde man till nästa sommar icke hinna utgräva
till större djup än 8.25 m. under medelvattenstånd.

Taxor å hamnavgifter för begagnande av magasin, kranar,
spår och upplagsplatser äro ännu icke fastställda.

<img 1>
Från arbetena på Malmö frihamn.
</img>

Under byggnad är även den s. k. silopieren, omfattande
219 m. kaj med 9.25 m. vattendjup,
160 m. kaj med 7.25 m. vattendjup, och
68 m. kaj med 4.00 m. vattendjup,

På denna kaj skall uppföras ett silomagasin för 15.000 ton
spannmål med pneumatiska lossningsapparater av sådan
kapacitet, att spannmålslaster kunna lossas på 1/3 av den tid, som
nu åtgår.

Detta magasin, vartill stadsfullmäktige anslagit erforderliga
medel, kan påbörjas, så snart byggnadskonflikten är slut, och
beräknas taga en byggnadstid av högst två år.
<tab><tab><tab><tab><tab><tab><tab><tab><tab><i>Bror Rönngren.</i>

<table>
<td c><img 1></img><td c><img 1></img><td c><img 1></img>
<td c>J. F. Kullenberg                 <td c>Emil Drews                    <td c>Joel Hansson
<td c>v. ordf.                         <td c>ordf. i Skånes Köpman-<br>naförbund <td c>sekr.
</table>

</chapter>
<chapter name="Köpenskapen i Skåne och Skåneköpmännens
organisation.">
<h3><i>Köpenskapen i Skåne och Skåneköpmännens
organisation.</i></h3>
Av Red. <i>Albin Bolmstedt.</i>

Skåne är sedan gammalt en av landets främsta affärsprovinser,
detta på grund av dels sitt goda geografiska läge, dels sina
rika möjligheter i jordbruks- och industrihänseende, och den
skånska köpmanskåren är därför också mycket talrik. Givetvis
har Malmö såsom inkörsporten från Danmark och kontinenten
den livligaste affärsrörelsen bland de skånska städerna, men
även Skånes övriga städer ha till större delen ett rikt pulserande
affärsliv, varjämte provinsens landsbygd har en proportionsvis
mera manstark köpmannakår än övriga provinsers.

Denna stora omfattning av affärsrörelsen i Skåne gör, att de
skånska köpmännens organisationer ha fått en stor tillslutning,
även om givetvis inom köpmännens led förståelsen för värdet av
sammanslutning till värnande av gemensamma intressen lika
litet som bland andra samhällsgrupper trängt igenom så som
önskligt vore.

De olika branschernas affärsmän ha i stor utsträckning sina
speciella sammanslutningar, möbelhandlarna sin förening,
trävaruhandlarna sin o. s. v., men huvudparten av de organiserade
köpmännen har dock sin gemensamma organisation, Skånes

Köpmannaförbund, vilken i sin ordning sorterar under den
stora riksorganisationen Sveriges Köpmannaförbund, bildat
1918 efter sammanslagning av de båda organisationerna
Sveriges Allmänna Handelsförening och Sveriges Minuthandlares
Riksförbund.

Skånes Köpmannaförbund kan inom kort se tillbaka på en
tjuguårig verksamhet. Vid en sammankomst i Klippan i
december 1900 diskuterades frågan om en sammanslutning
köpmännen emellan, och den 9 febr. påföljande år bildades Norra Skånes
Lanthandelsförening. Denna utsträcktes snart till hela provinsen,
och erhöll därmed namnet Skånes Lanthandelsförening. Vid
möte i augusti 1904 ändrades organisationens namn till Skånes
Köpmannaförbund. Enligt stadgarna skulle förbundet utgöra
en centralorganisation för inom Skåne befintliga
lokalavdelningar av minuthandlare, och dess ändamål skulle vara »att
bevaka minuthandelskårens gemensamma intressen och främja
handelns framgång samt arbeta för genomförandet av nya och
praktiska reformer, särskilt med avseende på minuthandeln».
Efter sammanslagningen av de båda riksorganisationerna ha
förbundets stadgar underkastats de därav föranledda
ändringarna, då förbundet inom sig räknar som medlemmar både
engroshandelns och detaljhandelns utövare och för den skull har
att bevaka båda parternas intressen.

Förbundet har haft att glädja sig åt en rask utveckling, och
dess medlemsantal utgör nu närmare 2,000. Tack vare sin styrka
har förbundet kunnat väl hävda sin ställning som ett språkrör
för sina medlemmar och har tillvunnit sig en god ställning inåt
och utåt. De framställningar och uttalanden, som organisationen
ensam eller i förening med riksförbundet gjort på
köpmanskårens vägnar, ha i många fall vunnit beaktande, och härigenom
ha betydande lättnader och fördelar tillförts kåren och dess
olika branscher.

År 1918 vid Skånes Köpmannaförbunds årsmöte beslöts att
till Malmö förlägga förbundets sekretariat, som dittills varit

förlagt till Ousby, och denna förflyttning har varit till stor
fördel för förbundets utveckling.

Till förbundet äro anslutna ett trettiotal lokalföreningar i
Skåne, som arbetat dels självständigt och dels i samråd med
förbundet. Vid förbundets årsmöten representeras
lokalföreningarna genom valda ombud.

Sedan någon tid tillbaka ha inom organisationen inrättats
särskilda avdelningar, som hava att behandla var sina ärenden.
Sålunda finnas f. n. en manufakturavdelning, en
speceriavdelning och en avdelning för glas-, porslins- och
bosättningsbranschen. Dessa avdelningar ha var sin styrelse. Genom denna
uppdelning av ärendena hava de olika branschintressena mera
blivit beaktade och mera kommit till sin rätt.

Föreningens ekonomi uppehälles av medlemsavgifter, som
utgå efter en progressiv beräkning.

Skånes Köpmannaförbunds nuvarande styrelse utgöres av
hrr Emil Drews, Smedstorp, ordförande, J. F. Kullenberg,
Skurup, vice ordförande och ordförande i arbetsutskottet, Joel
Hansson, Malmö, sekreterare och kassör, C. Aug. Ask, Eslöv,
Emil Bondesson, Klippan, Axel Bonthron, Kågeröd, Sw. Fegler,
Tollarp, Wilh. Grönberg, Trälleborg, C. W. Lindbom, Vinslöv,
P. O. Bäckström, Malmö, J. Lundblad, Tågarp, John Balcke,
Malmö, Ernst Paulson, Ängelholm, C. G. Samsioe, Hörby, N. E.
Stigner, Vanas, Herman Karlsson, Höganäs, Edv. Seltir, Lund,
Th. Sandelin, Kristianstad, Carl P. Svensson, Hälsingborg, och
Alfr. Åberg, Kattarp.

Sedan år 1919 utgiver förbundet ett eget organ, »Skånes
Köpmannablad», som utkommer en gång i veckan och bl. a. avser
att vara förbundet till gagn i dess organisationsarbete.

Ett nytt led i förbundets verksamhet utgjorde de
köpmanskurser, som förbundet i första hälften av 1920 anordnade i
Malmö i förening med Sveriges Köpmannaförbund, och vilka
enligt samstämmiga uttalanden blevo en vacker framgång. Det
är förbundets avsikt att fortsätta med denna

informationsverksamhet till gagn för köpmännen och deras affärsanställda. Med
en sådan samling av köpmännen kring gemensamma intressen
ernås också bättre samförstånd köpenskapens alla utövare
emellan och större förståelse jämväl från allmänhetens sida
för den samhällsviktiga funktion, som en lojal, redbar och
upplyst köpmannakår har.

<img 1>
Köpmän i arbete under 16:e århundradet.
Efter ett träsnitt i »Allegorie des Handels.
</img>

</chapter>
<chapter name="En gammal Malmököpman och hans släkt">
<h3><i>En gammal Malmököpman och hans släkt</i></h3>
Av Red. <i>Albin Bolmstedt.</i>

I Malmö stads utvecklingshistoria ha åtskilliga gamla
köpmannasläkter spelat en viktig roll, och förtjänsten av stadens
vackra utveckling i såväl kommersiellt som andra hänseenden
tillkommer i hög grad just representanter för dessa släkter.

En av dessa bemärkta Malmösläkter är den Diedenska. Dess främste
representant är f. konsuln och grosshandlaren Johan Henrik Emanuel
Dieden, vars bild vi här återgiva.

Den Diedenska släkten är ursprungligen tysk. Johan Henrik Dieden hette
även konsul Diedens farfarsfar, och denne, som var konstmålare,
inflyttade i medio av 1700-talet från Hildesheim i Hannover till Uddevalla. Han
gifte sig här med en svenska. Hansson, som likaledes hade förnamnen Johan Henrik, var född
1772 och blev rådman i Uddevalla, där han dog 1856. Sonen
Johan Henrik föddes 1808 i Uddevalla och flyttade vid några
och tjugu års ålder till Malmö som biträde hos köpmannen
Emanuel Bager, Han gifte sig med Bagers dotter Marianne,
men då denna avled 1845, ingick han påföljande år nytt
äktenskap med första makans yngre syster Clara. Under
firmanamnet J. H. Dieden junior hade han 1838 i Malmö etablerat egen
affär, som till specialitet hade import och försäljning av rysk
råg samt, liksom nu, försäljning av stångjärn och frö.

<img 1>
J. H. Dieden.
</img>

Äldste sonen i första giftet var ovannämnde konsul Johan
Henrik Dieden, och denne övertog efter faderns död affären.
Dessförinnan hade han under några år uppfostrats i
Herrnhuterskolan i Christiansfeld och haft anställning på
affärskontor i Hamburg och Leith, varigenom han förskaffat sig goda
merkantila kunskaper. Det affärsföretag, som han vid unga år
övertog, har nått en storartad utveckling och hör till
Skåneprovinsens mest kända och välrenommerade. Ehuru konsul
Dieden redan inträtt i 80-årsåldern, deltager han alltjämt med
liv och lust dagen igenom i arbetet med affärens skötsel.
Sedan ett tiotal år tillbaka drives affären som aktiebolag, i vilket
utom konsul Dieden andra familjemedlemmar äro intresserade.
Under åren 1863—1895 var D. belgisk konsul i Malmö och
under åren 1887—92 tillika italiensk konsul. Han var ledamot
av riksdagens andra kammare för Malmö stad 1885—96 och av
första kammaren för Malmö stad 1899—1910 samt deltog under
sin riksdagsperiod flitigt i utskottsarbetet, bl. a. såsom ledamot
av bevillningsutskottet.

I det kommunala arbetet i Malmö verkade konsul Dieden
från unga år och in i ålderns dagar med samma varma intresse.
Bland förtroendeuppdrag, som kommo honom till del, märkas
ledamotskap av stadsfullmäktige 1874—1910, ordförandeskap
i hamndirektionen 1890—1910 samt kyrkovärdskap i Caroli
församling sedan 1878 och än i dag.

Alltjämt är konsul Dieden pigg och kry, och hans spänstiga
gestalt och livliga sinne ge ej intrycket av att han nått
åttioårsåldern.

I Skånes affärsliv intager som förut sagts namnet Dieden ett
framstående rum, och särskilt det samhälle, vid vilket namnet
sedan länge är knutet, och vars framgång alltid legat familjens
medlemmar varmt om hjärtat, har skäl att vara tacksamt för
den insats, som både konsul Dieden och hans fader gjort i
stadens kommersiella liv.

</chapter>
<chapter name="Det blåser upp till storm!">
<h3><i>Det blåser upp till storm!</i></h3>
Av Grosshandl. <i>Bror Engdahl.</i>

Vi veta alla, att allt här i världen, stort som smått, har en
viss mission eller uppgift att fylla, och att förutsättningarna för
fortbestånd är, att denna uppgift fylles <i>på bästa möjliga sätt.</i>
Endast så länge så sker är existensberättigandet obestridligt, men så snart samma
sak kan ordnas bättre på annat sätt, försvinner den gamla formen eller uppgår i en
ny, vilken åtminstone tills vidare bättre fyller uppgiften.

Detta gäller nu som en oskriven lag för allt och alla, därför ock för oss
köpmän i detalj. Om vi få antaga som ett faktum, att varuförmedlare mellan
producenten (i detta fall fabrikanten och importören) och den konsumerande allmänheten
måste finnas och alltså ha en mission eller uppgift att fylla, så är
det för oss detalj köpmän nödvändigt att tillse, att denna
varuförmedling sker på det <i>bästa möjliga sätt,</i> ty endast under detta
villkor fylla vi vår uppgift på den plats vi blivit ställda här i
världen. Och det är en synnerligen viktig sak, att vi var och en
i sin stad noga besinna detta, så mycket mera som det numera
finnes de, vilka anse, att det gives andra former, som lika bra,
ja bättre, förmedla denna varudistribution.

Flera tecken tyda på, att vi gå hårda tider till mötes. Det blåser
upp till storm, och skola vi kunna rida ut densamma, duger det
ej längre att stå spridda. Nej, skuldra vid sida måste vi stå
som ett fast block, om vi skola kunna gå segrande igenom.

Mitt råd är därför till varje detalj köpman:

<i>Sök genast inträde i organisationen:</i> Sveriges Köpmannaförbund.

<img 1>
Bror Engdahl.
Grosshandl., Jönköping.
</img>

<img 1>
Paus under inspelning av Ingmarssönerna.
</img>

</chapter>
<chapter name="Huru göra Sverige känt i utlandet?">
<h3><i>Huru göra Sverige känt i utlandet?</i></h3>
Av Red. <i>M. Enderstedt.</i>

Vi höllo på att som rubrik sätta: »Sverige åt utlandet!» men
vi vågade icke, ty orden kunde missförstås. Här gäller det
emellertid verkligen att åt utlänningen utlämna vårt land, d. v. s.
utlämna <i>kännedomen</i> om Sverige.

Sverige är icke blott ett av världens minst kända länder,
utan vi måste även, hur obehagligt det än är, medgiva ett
av de mest <i>miss</i>kända länder. Det vore nog roligare och
angenämare att få säga motsatsen, men kanske det är <i>nyttigare</i>
att säga sanningen. Vi ha nog smickrat oss själva en smula för
mycket både vid det ena och det andra tillfället.

Utlänningen — vi tänka nu ej de folk, som äro våra närmaste
grannar — har en dunkel aning om något, som heter Skandinavien,
men hur detta Skandinavien sedan kan uppdelas är honom

obekant. Skandinavien är i stora delar av världen samma oklara
begrepp, som det vi ha om Balkan och dess folk.

Ni minns kanske historien om brevet, som kom från en större
amerikansk bankfirma. Utanskriften lydde: »Svenska Riksbanken, 
Kristiania, Danmark.»

Skandinavien är en enhet i främlingens geografiska kunskap,
men <i>om</i> han har någon tillstymmelse till detaljkunskap om de
skandinaviska folken, så blir detta i första hand om Norge och
Danmark och i andra hand om Sverige. Sverige är i stora världen 
därute faktiskt mindre bekant än våra två broderfolk.

Norge har för det första verkligen gjort propaganda för sig.
En tid gick den propagandan in i det arbete, som med stor
skicklighet bedrevs för vinnandet av full nationell frihet. Man visste,
att unionsupplösningen skulle gå lättare, i fall världen hade
stiftat någon bekantskap med Norge, och om denna bekantskap
var sympatisk. Norge må ha varit i sin fulla rätt häri. Vi skola
icke gräva upp någon tvist om 1905. Hade vi varit i norrmännens
ställe, hade vi kanske gjort likadant, om vi velat sköta våra
kort väl. Faktum var också, att vid det kritiska tillfället ägde
Norge Europas sympatier i mycket hög grad, icke så mycket
därför att Europa var inne i själva »unionsfrågorna», men därför 
att om Norge och dess fjäll och fjordar och midnattssol hade
man hört talas, medan man om Sverige visste just ingenting.

Efter 1905 har Norge fortsatt med sin agitation för sitt land
och dragandet av turistströmmen dit. Stannar ni utanför ett
norskt ångbåtskontor i utlandet, så ser ni en massa präktiga
fotografier i fönster och skyltlådor. Utanför ett svenskt
kommissionskontor hittar ni ingenting.

Norge har vidare haft sin Björnson och sin Ibsen. Det är två
namn, som gått över världen. Norge har också haft sin Grieg.
Då jag hösten 1916 låg några månader i Minneapolis, spelade
man på var eller varannan symfonikonsert något stycke av
Grieg. En enda, säger <i>en enda</i> gång, förekom ett svenskt
musikverk: Alfvéns Midsommarvaka.


Och Danmark har haft sin — Hamlet. Det låter lustigt,
men den mest kände dansken är likvisst Hamlet.

Vad ha nu vi svenskar att göra? Jo, först skola vi i vår
propaganda prestera litet större uthållighet. Vi ha hittills mest
arbetat ryckvis. Det är ej tillräckligt, att det blir affischer på
främmande järnvägsstationer och resebyråer, då vi skola ha
någon stor utställning. Strävandet efter att få andra folk att se
vårt namn måste ske mera målmedvetet.

Ni vet, hur det är, då ni ser en ny rubrik i tidningen. Första
gången tittar ni på den, men det sker utan reflexion. Andra
gången stannar ert öga vid den ett ögonblick. Tredje gången
kommer ni ihåg, att ni sett rubriken förr. <i>Fjärde gången är ni
bekant med den!</i>

Eller tag en sats, använd i den politiska propagandan. Upprepa
den tillräckligt många gånger, och folk har så fått den i sig, att
de anse den för så sann och riktig, att de icke ens komma sig
för att överväga, om det skulle vara på något annat sätt. Man
har ju sett det så många gånger, att det väl måtte vara en
allmän sanning!

Vi tala fortfarande om folk i allmänhet och icke om de lysande
topparna.

Nåväl, låt utlänningen se Sveriges namn så ofta, att han till
sist känner sig bekant därmed! Se namnet på reklamaffischer,
i tidningar, på filmer, i böcker o. s. v.

Vi ha varit mer än tillåtligt slöa. Tänk bara, att allt
nyhetsmeddelande gått via andra länder ut i världen! Detta andra
land — vi nämna nu inga namn — har kunnat plocka bort,
vad det ville, färga om, som det ville, och så fick världen läsa
om Sverige genom de glasögon, som en främmande telegrambyrå
satte på den.

I Amerika känna våra landsmän sig stormförtjusta, om de
i de stora amerikanska tidningarna bara få se det svenska namnet 
<i>nämnt</i> i något gott sammanhang. Kommer det en illustration 
av något svenskt, hoppar man högt i tak av bara glädje. 
Men man får hoppa så sällan, att det inte är någon fara för
taket!

Vad ha vi gjort för att få Sveriges namn och svenska bilder
att då och då förekomma i världstidningarnas spalter? Jo, i stort
platt ingenting. Nu äro ju åtgärder för en ändring och en
förbättring å bane. Det är sannerligen icke för tidigt.

Att lära fransmän och amerikaner svenska kunna vi inte
fundera på. Men kunde vi icke systematiskt och om det så gäller
med statsbidrag <i>översätta</i> våra främsta författareverk till
kulturspråken. Selma Lagerlöf är väl den, som översatts mest,
men hur är det med till exempel Heidenstams Karolinerna?
Och hur är det med Strindberg, som likvisst har många
förutsättningar att för oss bli, vad Ibsen varit för Norge. Här måste
likväl ordentligt organiserat och helst statsunderstött arbete
till. Den enskilde förmår så föga.

När jag i Minneapolis icke fick höra svensk musik, sökte jag
taga reda på anledningen. En landsman svarade: »De stora verken 
finnas icke i tryckta noter till stora orkestrar. Man har
inte lust att skriva av dem för hand.»

Härom året visades svenska landskapsfilmer i Förenta
Staterna. Norrmännen hade hunnit göra detta långt förut. Vi ha
haft enstaka föreläsare i Amerika, som särskilt för
Svensk-Amerika visat skioptikonbilder. Men det blev mest stugor
från Skansen och kullor från Dalarna. Och så trodde både det
svenska och det amerikanska Amerika, att alla hus och alla
människor i Sverige sågo ut på det där viset. Man visade icke
det, som främst borde visas: det moderna Sverige.

Det finns en ljusning i mörkret kring Sverige: vi äro på väg
att bli ett filmland.

Den svenska filmen håller på att vinna världsrykte. Något
stort håller verkligen på att ske. Komma nu icke tunga händer
från utomstående håll med, så stå våra filminspelningsbolag
beredda att fullt organiserat sprida svenska filmer kring all
världen: från Nordkap till Goda Hoppsudden.

<img 1>
Skandias ateljé för inspelning av filmer.
</img>

Detta kommer att betyda ofantligt. En bok läses av tusen.
En film ses av hundratusen.

Tänk er, vad det kommer att betyda för våra landsmän
därute i förskingringen, då de på den vita duken få se sitt gamla
land draga förbi! Vad tror ni det rörs i en dalmas hjärta, då han
i »Stormyrtösen» får se Dalarnas berg och sjöar glida fram?
Tror ni det är torrt i ögonvrån hos ångermanlänningen, då han i
»Sången om den eldröda blomman» ser de präktiga gårdarna
vid Ångermanälvens storslagna stränder? Kommer inte näsduken
upp ur värmlänningens ficka, om han därborta på ett
»moving-pictures-show» får se »Dunungen» med värmländska hagar och
hölass. Eller kan icke hemlängtan taga överhand hos den
skåning, som i någon av Broadways hundra bion får händelsevis
se skånska slott och skånska slätter i »Mästerkatten »? O. s. v.

Svensk film blir för våra utflugna som en hälsning från mor. 

Genom svensk film får världen veta något om svensk natur,
svensk kultur, svensk litteratur, svensk konst och svenska
skådespelare.

Har jag en gång stiftat bekantskap med ett land, så kanske
jag vill göra det en visit. Har jag blivit bekant med ett folk,
kanske jag vill göra affärer med det.

Efter turisten kommer affärsmannen. Det är sålunda icke
bara något rent ideellt, som det är fråga om.

Sympatier kan ingen umbära. Icke heller vi. Affärsförbindelser
med andra kunna vi ännu mindre avstå från.

Det målmedvetna, systematiska arbetet på att »utlämna
Sverige åt utlänningen» i den goda bemärkelse det här gäller
får därför icke uppskjutas en enda dag mer än absolut oundvikligt 
är.

I skrift, i press, i bok, i bild, i film, i musik skall Sverige ut i
världen.

I återgäld få vi vänner och — guld.


<img 1>
Simmande kurir i Peru med huvudbindel, i vilken breven äro </chapter>förvarade.
</img>

</chapter>
<chapter name="Fjärrmeddelanden.">
<h3><i>Fjärrmeddelanden.</i></h3>
Kulturhistorisk skiss av <i>Alexis Flodén.</i>

Under århundraden, för att icke säga årtusenden, hade
samfärdseln, åtminstone vad snabbheten beträffar, stått ungefär
på samma ståndpunkt. Man hade icke kunnat färdas hastigare,
än en häst springer eller en båt seglar. Men så kommer det stora
genombrottet på 1830-talet, och i ett slag förändras världens
utseende. Människan tager ångan och elektriciteten i sin tjänst
till förmedlande av förbindelserna på jorden. Visserligen hade
<i>Fulton</i> redan år 1807 uppfunnit ångbåten, men det var först
1836, som <i>John Ericsson</i> förbättrat propellern så, att han kunde
sända den första skruvångaren över Atlanten, och år 1837 kan
man säga, att den första reguliära ångbåtsförbindelsen öppnades
mellan England och Amerika. Ångvagnsproblemet visade sig
mera segslitet. Efter ett 60-årigt experimenterande i Frankrike
och England löstes det slutligen av <i>George Stephenson</i>, som blev
»järnvägarnas fader». Det dröjde dock till 1833, innan 
Manchester-Liverpoolbanan blev färdigbyggd och den nya driften
visat sig ha bestått provet. År 1835 uppträdde <i>Rowland Hill</i>
som reformator av posten i England. Förslaget om enhetligt
porto antogs av engelska parlamentet 1838 och stadfästes
år 1839 av engelska regeringen. Ungefär samtidigt hade också
i England den första elektriska telegraflinjen öppnats.
Oceanångare, järnvägar, telegraf och förbättrad post på 10 år! En sådan
häpnadsväckande utveckling av kommunikationerna hade man
aldrig ens kunnat drömma om. Nu följa några år av rastlöst
arbete att organisera och fullkomna de nya trafikmedlen, men
så kommer år 1875 <i>Bells</i> epokgörande uppfinning av telefonen,
varigenom möjligheter till nya framsteg yppa sig. De utebliva
heller icke, ty år 1896 är <i>Marconi</i> färdig med sin underbara
telegraf utan tråd, och sedan följer genom <i>Poulsen</i> 1906, så att säga
av sig själv, den trådlösa telefoneringen. Våra dagar ha slutligen 
också fått bevittna, huru luftfarkoster uppträtt för att
konkurrera med de redan gammalmodiga ångbåtarna och
järnvägarna. Vilka nya överraskningar bär framtiden i sitt sköte?

All utveckling är en kedja, vars länkar, olika smidda, äro i
bestämd följd konstmässigt inpassade i varandra. <i>Natura non
facit saltus</i> (naturen gör inga språng) kan också här tillämpas.
<i>Ett</i> framsteg, som göres, bär obestridligt inom sig fröet till nya
förbättringar men är också på samma gång produkten av
föregående tiders arbeten och strävanden. Huru mycket än vi,
moderna människor, leva i nuet och oroligt speja mot framtiden,
är det alltid av intresse att kasta blickarna tillbaka till en
för länge sedan flydd tid, ty »vad vore vi, om den ej
varit till?»

Vi behöva icke här inlåta oss på några teorier rörande
mänsklighetens ursprung utan konstatera endast det faktum, att,
så långt som skriftliga urkunder gå tillbaka, människorna haft
behov att träda i förbindelse med varandra. Att de första
fjärrmeddelandena voro av enklaste slag är naturligt.

Den äldsta budskickningen utfördes nog genom snabblöpare, 
men när människan tagit hästen i sin tjänst, fick hon en
hjälpare, med vilken ett ännu snabbare ilbud kunde sändas.

I sin historia om de nordiska folken av år 1555 berättar
Olaus Magnus, att, då fara hotar landet, en man sätter sig till
häst och fattar <i>budkaveln</i> för att skyndsamt fortskaffa den och
bringa folket till resning. Denna budkavle skall i ena ändan vara
svedd och i den andra vara försedd med ett rep till tecken på
och erinran om, att den, som sölar på vägen, skall få sitt hus
nedbränt och själv varda hängd. Budkaveln synes ha varit
känd av alla folk, om vilka man har någon kunskap.

Självfallet är, att en dylik budskickning ej lämpade sig i
klippiga kusttrakter, som icke voro framkomliga för en häst,
utan här betjänade man sig av <i>vårdkasar,</i> som tändes från
klippspets till klippspets och på otroligt kort tid varskodde och
kallade folket tillsammans för att vräka inkräktare i havet.

De gamla grekerna hade redan 500 år f. Kr. så utvecklat
och fullkomnat dessa budskickningssätt, att de kunna sägas
vara den <i>optiska telegrafens</i> uppfinnare. De kunde dag och natt
sända meddelanden enligt en code, som efter sin upphovsman
kallas för Polybios' nyckel. Denna utgjordes av en kvadrat,
indelad i 25 rutor, av vilka var och en upptog en bokstav. På
lämpligt skönjbart avstånd uppställdes två grupper av män,
fem i varje grupp. Männen hade om dagarna flaggor och om
nätterna bränder, med vilka de efter övning kunde snabbt
signalera de olika bokstäverna. Varje ruta, d. v. s. bokstav, kan ju
lätt markeras på en gång både horisontellt och vertikalt, t. ex.
första rutan genom att höja en flagga eller en brand i varje
grupp, sista rutan eller bokstaven genom att alla fem flaggorna
eller bränderna höjas i varje grupp o. s. v. Romarna upptogo detta
system och utvecklade det vidare. De uppförde vid de stora
militärvägarna höga vårdtorn, från vilka bokstäverna
signalerades.

Under folkvandringarna och den orosfyllda delen av
medeltiden avbrötos de fredliga förbindelserna folken emellan.

Detta sinnrika sätt att skicka fjärrmeddelanden råkade i glömska
och återupplivades först under franska revolutionen av <i>Claude
Chappe,</i> som år 1794 fullbordade en optisk telegraflinje mellan
Paris och Lille. Utefter vägen hade han låtit uppresa höga master
med två rörliga tvärarmar, av vilka var och en i sin tur hade en
rörlig arm. Dessa fyra armar kunde inställas i de mest skilda
lägen och bildade ett slags skrivtecken, som lätt avlästes. Ett
bud mellan nämnda städer fortskaffades på 22 minuter, då en
ryttare härtill behövt 30 timmar. Världskända äro de första
optiska telegrammen. På meddelandet om att Condé återerövrats
från österrikarna svarade franska senaten: »Nordarmén
har gjort sig väl förtjänt om fosterlandet.»

Ungefär samtidigt med Frankrike eller närmare bestämt
den 30 oktober 1794 hade i Sverige en optisk telegraflinje
upprättats mellan Stockholm och Drottningholm. Upphovsmannen
var A. N. Clewberg, adlad <i>Edelcrantz,</i> sedermera president i
kommerskollegium, död 1821. Han var född i Åbo 1754 och
hade vid dess universitet varit docent i både fysik och
litteraturhistoria samt adjunkt i filosofi. Av Gustav III hade han
kallats till Stockholm år 1783 samt befordrats till direktör för
kungl. teatern och 1786 insatts i Svenska akademien — en
begåvad, mångfrestande man således.

Edelcrantz' optiska telegraf är mera komplicerad än Chappes.
Även E. begagnar sig av mastträd men har å dem tre
tvärarmar med 11 rörliga luckor. Härigenom sattes han i stånd att
kombinera tusentals siffertal, ord och stavelser. Coden, efter
vilken telegraferingen skedde, hade mer än 20,000 uttryck.

I Stockholms, Göteborgs och Karlskronas skärgårdar samt
mellan Malmö och Hälsingborg upprättades telegraflinjer
enligt Edelcrantz' system. En ledning mellan Stockholm—Göteborg
var planlagd, då den elektriska telegrafen hos oss infördes,
år 1853 mellan Stockholm och Uppsala och år 1854 mellan
Uppsala och Göteborg. Den klumpige, långsamme medtävlaren
var slagen ur brädet.

Som vi sett, var den moderna optiska telegrafen en avläggare
av det gamla grekiska signaleringssystemet. Detta senare har
hållit sig genom tiderna och lever ännu kvar, fast i mera
fullkomnad form. Signaler medelst flaggor och ljusblinkar
utväxlas än, dels mellan sjöfarare, dels mellan fast land och
skepp, som ej hinna eller kunna lägga bi.

Även solen har man, åtminstone i nyare tid, tagit till hjälp
för att sända snabba fjärrmeddelanden. Särskilt engelsmännen
ha i sina krig i Afrika och Asien begagnat sig av ett instrument,
som fått namnet heliotrop eller heliograf, d. v. s. soltelegraf.
Instrumentet eller apparaten utgöres av två vinkelrätt mot
varandra ställda speglar, mellan vilka en kikare inriktats.
Solstrålarna uppfångas och återkastas under gynnsamma förhållanden
ända till 20 mil. Genom att förlänga eller förkorta blinkarna
kan man bilda ett alfabet, som påminner om Morse-telegrafens.

<img 1>
Peruansk snörskrift.
</img>

En mycket gammal form för meddelanden är slutligen
<i>brevet,</i> som dock förutsätter en högre kultur än det enkla muntliga
budet, som fortskaffas av en överbringare. Brevet har också
den fördelen, att ingen utom avsändaren och mottagaren får
kännedom om dess innehåll.

I allmänhet hyser man den föreställningen, att för avfattandet
av ett brev krävas insikter att skriva eller rita, det må nu vara
bilder, bokstäver eller andra tecken. Nu är emellertid förhållandet,
att det funnits och finnes folk, som utan att känna läs- och

skrivkonsten kunnat sända långa meddelanden, som
mottagaren fullt fattat och förstått. De gamla peruanerna hade en s. k.
<i>snörskrift,</i> varvid de betjänade sig av olika långa och olika
färgade snören, å vilka man även slagit knutar, samt kunde på så
sätt meddela sig med varandra. Samma idé ligger till grund för
kaffrernas <i>pärlskrift,</i> därvid olikartade och på olika sätt
uppträdda pärlor ersätta snörena med deras knutar.

I det gamla Assyrien och Babylonien, där tillgången på lera
var riklig, tillverkades plattor därav. I detta material intrycktes
med ett trekantigt instrument skrivtecknen, vilka efter sin
form benämnts <i>kilskrift.</i> När så plattorna solbrändes, voro de
så gott som oförstörbara. Man har kilskriftsmeddelanden kvar,
som ha den vördnadsvärda åldern av 6,000 år eller kanske mer.

Lika gammal är fornegypternas bildskrift, de s. k. <i>hieroglyferna,</i>
som ursprungligen ritades på sten, trä, växtblad eller
tyg. Omkring en 2,500 år f. Kr. hade man i Egypten uppfunnit
ett skrivmaterial, kanske det yppersta man någonsin ägt, ty
det förenade mjukhet med varaktighet och billighet, och det
var papperet, icke det vi skriva och trycka på utan det gamla
egyptiska <i>papperet,</i> som gjordes av ett halvgräs, av nutidens
lärde kallat papyrus antiquorum men av vår Linné Cyperus
papyrus. Detta gräs är nu utdött i Egypten men nådde, då
det odlades, 8 meter i höjd. Man avflådde den inre barken i
remsor, hopklistrade och pressade desamma, och så var
papperet färdigt. Sedan det var färdigskrivet, rullades det ihop till
rullar.

Även våra förfäder kände före runorna en bildskrift, såsom
framgår av de mångenstädes i vårt land anträffade
<i>hällristningarna.</i> Dessa avsågo ju att för eftervärlden hugfästa i sten någon
minnesvärd tilldragelse, men ingenting hindrar, att sten- eller
bronsålderns folk kunnat i liknande bilder, ritade å annat
material, sända meddelanden för dagen. Att ett dylikt meddelande,
som tecknats å ett lätt förgängligt material, icke gått till
eftervärlden, kan man lätt förstå. Man frestas till denna förmodan,

då man till våra dagar bevarat <i>indianbrev,</i> som för något mer
än hundra år sedan ritats på bark. Ett dylikt återgives av
kapten Marryat i hans roman The Settlers (Nybyggarna). Man
ser i översta raden av brevet en nedgående sol, d. v. s. väster ut;
i andra och tredje raden följa 12 halvcirklar, betecknande
indianska wigwams eller hyddor — det är uttytt: 12 dagsresor;

<img 1>
Ett indianbrev i facsimile.
</img>

följer så i nästa rad en orm och en indian med bössa samt en
gosse och ritat över honom ett par mockasiner, läs:
Indianhövdingen »Vredgade Ormen» och en vit gosse; sjätte raden visar
en indian med bössa och sex indianer obeväpnade; sista raden
bildar ett slags underskrift av brevet och företer en fot med
ankel. För detta brevs rätta förståelse ligga följande
tilldragelser till grund. År 1794 hade en engelsk familj utvandrat och
slagit sig ned i Canadas ödetrakter, där ännu indianer strövade
fritt omkring. Hände så en dag, att nybyggarna varit ute på
jakt och i skogen funnit en squaw (indiankvinna), som illa skadat

ena foten, så att hon icke kunde gå. Hennes följeslagare, som ej
sett sig i stånd att släpa henne med, hade lämnat den stackars
kvinnan kvar i vildmarken att omkomma. När hon anträffades,
var hon ännu vid liv och transporterades hem till blockhuset.
Hon vårdades väl och blev återställd. Strax därpå försvann hon
utan att ens säga tack. Någon tid efter denna tilldragelse hade
familjens yngste son strövat ut ensam i skogen och återkom
icke. Man befarade det värsta, att han ihjälslitits av vilda djur
eller bortsnappats av indianer, men så tändes hoppets ljus om
den förlorades räddning, då man en morgon fann ovannämnda
brev, ritat på björkbark med kol. Tolkningen erbjöd sig lätt.
En hjälpexpedition utsändes, och gossen räddades.

Vi ha något utförligare relaterat denna tilldragelse för att
visa, med huru enkla medel man i äldre dagar förstått att sända
underrättelser.

Ett av grekerna och romarna i äldre tider använt skrivmaterial
var <i>vaxtavlan,</i> på vilken ritades med en ben- eller
metallgriffel, kallad stylos, stilus, som i ena änden var spetsig och i
den andra trubbig. Den senare tjänade till utplåning vid
felskrivning. Vänd ofta på »stilus », var ett råd, som de gamla städse
gåvo. Än i dag talar man om god eller dålig stil i egentlig och
överflyttad  bemärkelse.

En annan och ännu bättre skriftbärare var <i>pergamentet,</i> som
framgångsrikt upptog tävlan med och undanträngde papyrus,
sedan denna växt upphört att odlas i Egypten. Den nya
uppfinningen förskriver sig från staden Pergamon i Mindre Asien
och gjordes troligen i 8:de århundradet före Kristus. Man hade
där lärt sig att bereda får- och gethudar, så att de lämpade sig
att skriva på. Längre fram i tiden kommo också kalvskinn
till användning på samma sätt. Pergamentet höll sig enväldigt
uppe till långt fram under medeltiden och tillgripes nog ännu,
då viktiga statsdokument skola avfattas. Det har spelat en stor
roll i kulturens historia, ty man har det att tacka för att äldre
tiders litterära alster kunnat bevaras intill våra dagar. Antikens

folk sammanveko sina brev, »epistlar», i form av små böcker,
som hopfästes med snören och försågos med sigill av vax
eller lera.

En egendomlig form för skriftliga meddelanden var det
grekiska <i>stavbrevet,</i> som på sinnrikt sätt löste problemet om
hemlig korrespondens. Två personer, vilka överenskommit att

<img 1>
Romerska brevformer.
</img>

brevväxla, förfärdigade åt sig två likadana stavar. Brevsändaren
virade så på sin stav från ända till ända en pergamentsremsa
och skrev brevet i stavens längdriktning. När brevet var färdigt,
rullades remsan av staven och sändes iväg. Adressaten vecklade
remsan om sin stav, på samma sätt som avsändaren gjort, och
läste brevet med lätthet. Användes därtill chifferskrift, som icke
var obekant för de gamle, kunde en obehörig icke läsa brevet.

Det <i>moderna papperet</i> är en kinesisk uppfinning, som gjordes
man vet icke för huru många hundra år sedan, långt före Kristus.
Genom araberna skall uppfinningen sedan omkring år 1,000
e. Kr. införts till Spanien, varefter den spritt sig till det övriga
Europa och till Sverige vid Gustav Vasas tid.

I medeltiden och nyare tid har man skilt på <i>slutna brev</i> och
<i>patentbrev.</i> De senare voro öppna samt buro sigill av vax, hängande
i en kapsel. De senare sammanvekos i tre- eller fyrkantig form,
varvid adressen skrevs å understa sidan, som därför lämnats
oskriven. Förseglingen skedde medelst oblater eller s. k.
munlack. Sigillacket, som också är en kinesisk uppfinning, kom till
Europa omkr. år 1600 men ställde sig i början mycket dyrt.
Kuvertet uppfanns först på 1830-talet av en bokhandlare i
Brighton, England. Hos oss var kuvertet på 1860-talet en så
sällsynt och dyrbar vara, att man gjorde det själv. Fick man ett
brev, tillvaratog man noga kuvertet för att vända på det och
bruka det vid svaret.

<i>Bläcket</i> var känt i antiken och gjordes av lampsot med
tillsats av lim eller gummi samt järnsalter. I äldre tider, innan
glaset blivit allmänt, gjordes behållarna att förvara bläcket i av
horn. En påminnelse härom har man än i dag i benämningen
bläck<i>horn,</i> vilken ger en oriktig föreställning om vad saken
egentligen är. Man skrev med gåspenna. Stålpennan är en engelsk
uppfinning från början av 1830-talet.

All budskickning var ursprungligen av en mera tillfällig natur
och nödvändiggjordes framför allt, då fara var för handen.
Men i samma mån som staterna konsoliderade sig, ordnade
samfundsförhållanden uppstodo och en central styrelse bildades,
måste snabba och säkra förbindelser knytas, framför allt mellan
regenten och hans civila samt militära ställföreträdare i
provinserna. Härmed var upphovet givet till posten, i vilket ord
ligger begreppet om ett mera stadgat och regelbundet
budskickningsväsende, som med tidernas lopp utvecklade sig till
en alltomfattande världsorganisation.

Knappast något annat samfärdsmedel åtnjuter en sådan
popularitet som posten, ty även till platser, som ligga långt
vid sidan om allfarsvägarna, utsträcker den sina förmåner.
Var finnes i världen en så avlägsen liten by, att icke
ett brev eller en tidning hittar dit genom postens

förmedling! Så långt den civiliserade världen räcker, förbinder
därför posten de spridda lemmarna i den stora mänskliga
organismen.

Det moderna postväsendet är emellertid en komplicerad
inrättning. Den inskränker sig icke endast till befordran av brev
och tidningar, den åtager sig också transporten av gods, på sina
trakter även av passagerare, samt utgör på samma gång ett
helt bankinstitut, som mottager och förvaltar våra sparpenningar,
ombesörjer våra inkasseringar och förmedlar våra
likvider. Och det är icke småsummor det gäller.

Posten i närvarande tid skiljer sig högst väsentligt från äldre
anstalter av liknande slag. Under det att posterna i antiken voro
uteslutande statsinrättningar, som betjänade härskande dynasti,
polis och förvaltning, och under det att medeltidens
budskickningsanstalter stodo utom statsförvaltningen och voro till gagn
endast för klostrens invånare, de förnämligare borgarne i
handelsstäderna och lärare samt lärjungar vid universiteten, så är
det karaktäristiska för den moderna posten, att den ej
inskränker sig till vissa, speciella ändamål till förmån för stat, dynasti
eller korporationer utan är lika för alla, betjänar alla lika, med
ett ord står öppen för alla.

Det första fullt organiserade postväsendet i gamla tiden
uppstod i <i>Persien.</i> Landet var genomdraget av präktigt
underhållna vägar. På 3 à 4 mils avstånd voro stationshus uppförda,
och här funnos städse hästar och ryttare färdiga att bryta upp.
Dessa kurirer kallades anagarer, och om dem läser man hos en
grekisk skriftställare: »Ingenting i världen är snabbare än de.
Duvor och tranor kunna knappt följa dem. På varje station
växla häst och ryttare, som varken av regn eller snö eller köld
eller hetta kunna förhindras fullborda sitt lopp.» På 6 dagar
framfördes ett bud från Sardes till Susa — omkr. 2,600 km. —
d. v. s. en medelhastighet av 1 1/2 mil pr timme natt och dag. Det är
perserkonungarna Cyrus och Darius, som ha äran av den persiska
mönsterpostens danande. Då Alexander den store störtade

perserväldet, kom det persiska postväsendet till Egypten och
andra delar av Orienten.

I <i>Grekland,</i> som var rikt på kuster och öar, skedde postbefordran
mestadels med snabbåtar, men även omtalas snabblöpare,
vilka kallades hemorodromer. De grekiska vägarna voro dock
dåliga. Landets splittring i småstater var även till hinder för
ett ordnat postväsen.

Liksom <i>romarna</i> lämnade alla forntidens folk långt efter sig
ifråga om vägarnas soliditet och utsträckning, hade de också
det mest utvecklade postväsendet bland alla. Redan under
republiken voro provinserna lagligen förpliktade att förse
resande ämbetsmän med hästar och förplägning utan ersättning.
Senatorerna försmådde ej att resa kostnadsfritt, och själve
Cesar krävde anspann för sin vagn, då han genom dag och natt
begav dig till krigshären. Efter republikens fall utvecklade
Augustus posten, som nu kallades <i>Cursus publicus.</i> På
provinsernas bekostnad införde han körande och ridande poster,
genom vilkas förmedling han kunde sända sina befallningar
antingen muntligen eller skriftligen genom tjänliga personer
till rikets yttersta gränser samt också erhålla säkra
underrättelser därifrån. Till bevis för kommunikationernas snabbhet
den tiden kan anföras, att från Rom till Mindre Asien krävdes
20 dagar. Privatunderrättelser överbringades genom särskilda
budbärare, som icke alltid voro lätta att anskaffa. »Brevskrivandet »,
säger Cicero, »är visserligen en skön sak för att
underhålla sig med avlägsna vänner, men man har tyvärr ej några
medel att sända breven till deras bestämmelseort.»

Cursus publicus var organiserad på följande sätt: På
huvudstationerna, som lågo på en dagsresas avstånd från varandra,
och där nattkvarter kunde erhållas, stodo ända till 40 hästar,
oxar och åsnor samt tyngre och lättare vagnar för gods- och
persontransport. Mellan huvudstationerna voro smärre
omspänningsstationer, där endast dragare ombyttes. En station
hette på latin <i>mansio</i> (=härbärge) eller mutatio ( — ombyte),

vartill fogades ordet <i>posita</i> jämte platsens namn. Av detta
ord posita uppstod sedan genom sammandragning det moderna
ordet post. I samband med den romerska posten fanns en hel
skara tjänstemän: föreståndare, postiljoner, drängar,
vagnmakare, hästläkare etc. Allt var i minsta detalj ordnat, t. o. m.
drickspenningar. Posten var av tre slag: vanlig post, snällpost
och kurirpost. Hela skjutstungan ålåg kringliggande byar.
Visserligen sökte några kejsare att lätta denna tunga, men så
gingo andra i motsatt riktning. Kejsar Konstantin skickade
år 361 en hel krigshär med statsposten. Lägger man så härtill,
att den stora skaran av olika posttjänstemän gjorde sig skyldiga
till utpressningar och missbruk, så är ej att undra på om
postväsendet råkade i misskredit och ansågs som en landsplåga.

Men det romerska postväsendet var i sitt slag det väldigaste
jorden skådat. Det omfattade 100 provinser från England i
norr till Persien och Mellanafrika i söder och från Gibraltars
sund i väster till Donaus mynning och Kaspiska havet i Öster.
Med romarrikets fall genom folkvandringarna bortsopades dess
postväsende, och de gamla förbindelsevägarna förstördes. Först
efter århundraden, sedan folken vant sig vid fasta bostäder,
kändes behovet att upprätta anstalter för samfärdseln. Karl
den store skall ha vidtagit mått och steg härför, men man känner
ingenting om dessa inrättningar. I dessa splittringens dagar
gjordes ingenting från staternas sida för att framkalla och
uppmuntra samfärdseln, utan strävandena härför framgingo ur
enskilda korporationer, städer, stift, kloster o. s. v.

I främsta ledet märkas <i>klostren,</i> bildningens enda hemvist
då för tiden, vilka kände behov att träda i förbindelse med
varandra och med Rom. De betjänade sig därvid av pilgrimer,
munkar  och klostertjänare.

Senare, då <i>universitet</i> började upprättas, anordnade dessa
särskilda budskickningsanstalter för att underlätta tankeutbytet
mellan lärarne vid de olika högskolorna samt sätta de
studerande och deras anhöriga i tillfälle att meddela sig med

varandra. Av dylika budskickningsanstalter hade Paris' universitet
den berömdaste. Dess budbärare hade vittgående privilegier
och ansågos påpassliga och tillförlitliga.

Vidare märker man under medeltiden <i>köpmans</i>-postföringen.
Handlande färdades genom bygderna och avyttrade sina varor,
ungefär som gårdfarihandlare eller knallar hos oss förr i tiden.
Intet låg närmare till hands, än att de skulle mottaga brev,
paket och bud, då de foro vida omkring och kommo i beröring
med mycket folk. I samma kategori stodo också <i>slaktare,</i>
som gjorde vidsträckta resor för att uppköpa djur, ja, det ålåg
dem t. o. m. som skyldighet att befordra post. På så sätt
uppstodo de beryktade slaktareposterna, som ännu på 1700-talet
existerade i Tyskland. Slaktarne, liksom alla hantverkare, bildade
eget skrå och förde i sin vapensköld ett <i>horn.</i> Detta horn gav
upphov till posthornet. Ur detta blåstes, då buden ankommo
till de väl tillbommade stadsportarna eller påkallade hjälp.
Till försvar förde de ofta med sig ett spjut.

En ännu mer betydande roll i medeltidens samfärdsel spelade
<i>städernas budskickningsväsen.</i> De av dem understödda
budbärareanstalterna togos i anspråk av stadsmyndigheter, köpmän
och näringsidkare. Pålitliga personer anställdes som budbärare,
och de måste med ed förpliktiga sig att samvetsgrant
uppfylla sina åligganden.

De erhöllo bestämd lön samt en viss del av budbärareavgifterna.
Ofta voro de uniformerade samt buro till tecken på sitt
ämbete en sköld, som i folkets ögon förlänade dem ej ringa
anseende. Då de därjämte stodo under städernas beskydd och
ofta voro försedda med lejdbrev från furstarna, blevo de sällan
antastade. Resorna tillryggalades till fots, men på längre avstånd
betjänade man sig också av ridande eller åkande bud. Dylika
poster funnos på 1300-talet mellan Tysklands större städer.

En egentlig <i>statspost</i> uppstod först i <i>Frankrike</i> år 1464, då
Ludvig XI påbjöd, att vid rikets huvudvägar skulle kurirer
uppställas på bestämda avstånd från varandra för att befordra

konungens depescher. Denna inrättning, som man första gången
gav namnet post, var ursprungligen avsedd för regeringsändamål
men uppläts även efter hand åt privatbruk samt utträngde så
småningom pariseruniversitetets budbärare.

I övriga länder på kontinenten är upprättandet av ett
ordnat postväsen förknippat med en adlig familjs historia: den
<i>Thurn und Taxiska.</i>

År 1451 lät nämligen en österrikisk adelsman, Roger von
Taxis upprätta en postbudslinje med ridande uniformerade
kurirer genom Tyrolen för att för tyske kejsarens räkning skaffa
regelbundna underrättelser från kriget i Italien. Dennes son,
Frans av Taxis, anordnade med kejsarens samtycke också en
ridande post mellan Wien och Bryssel, med vilken även privata
brev mot ersättning befordrades, under det att de kejserliga
depescherna befordrades kostnadsfritt, mot det att kejsaren
tillerkände Frans och hans efterkommande ägande- och
brukanderätten till denna anstalt. Samme Frans av Taxis utnämndes
1643 till nederländsk generalpostmästare, en titel jämte
tillhörande ämbete, som i oavbruten följd gick i arv till flera
medlemmar av samma släkt ända långt fram på 1800-talet. De av
dem upprättade linjerna omfattade med tiden icke blott
Österrike och Nederländerna utan även Tyskland, Spanien och
Italien, varjämte deras postala anordningar togos till förebild i
det övriga Europa, så att i den europeiska samfärdselns historia
strålar det Thurn och Taxiska namnet med ovansklig glans
under mer än tre århundraden.

Vid sidan av dessa poster fortlevde i Tyskland de gamla,
medeltida stadsposterna. Därtill började flera enskilda stater
att upprätta eget postväsen, varigenom skarpa strider, t. o. m.
handgripligheter, uppstodo mellan konkurrenterna. Ett slags
överenskommelse träffades då, att furstar och riksstäder skulle
inom sina respektiva lands gränser upprätthålla sina egna postala
förbindelser men riksposten vara ett Thurn och Taxiskt
privilegium. Det visade sig dock snart, att bestämmelserna icke kunde

iakttagas, utan parterna gjorde ständiga intrång på varandras
område. På så sätt hade flerstädes i Tyskland uppstått en mängd
olika postförvaltningar. För att taga blott ett exempel så fanns
det i Hamburg icke mindre än 8 olika postkontor, nämligen
ett hamburgskt, ett taxiskt, ett preussiskt, ett danskt, ett
svenskt, ett mecklenburgiskt, ett hannoveranskt och
braunschweigiskt. Att genom denna splittring i postväsendet
många olägenheter skulle uppstå är självfallet,
men <i>en</i> nytta hade den med sig, att postavgifterna i följd av
konkurrensen voro tämligen låga. Förvirringen
nådde sin höjd 1810, då inom det tyska rikets
forna område funnos 30 olika postförvaltningar,
men så småningom började de enskilda staterna tillösa sig de huset
Taxis beviljade privilegierna. De tyska
enhetssträvandena verkade främjande för ett enhetligt postväsende,
och 1867 tillöste sig Preussen den sista återstoden av de taxiska
posträttigheterna.

<img 1>
Ett postbud i Breslau under 16:e århundradet.
</img>

Ej heller i <i>Sverige</i> existerade under medeltiden något
postväsende. Regeringen eller de maktägande läto genom ilbud
fortskaffa sina skrivelser. Enskilda budskickningar gingo mellan
präster, munkar och de få skrivkunniga lekmän, som funnos.
Förbindelsen med utlandet synes ha gått över Lybeck och
Hamburg. I sistnämnda stad fanns ett s. k. skånefararesällskap, som
redan i slutet av 1200-talet underhöll »budposter» runt

Östersjön. Senast i början av 1500-talet hade Sverige eget postkontor i
Hamburg. Nyare tiden gjorde mycket för att förbättra de postala
förbindelserna. Särskilt var detta fallet de fyra fredligaste åren
under Gustav II Adolfs regering 1617—1621. Rikskansleren
Axel Oxenstierna hade länge umgåtts med planen att inrätta
»gångande poster och bud» över hela landet, och för 1620 skola
enskilda personer fått tillstånd att mot avgift begagna sig av
dylika poster. Emellertid var det först efter Rigas erövring
1621, som svenskarna fingo kännedom om tyskarnas
»Botenwesen», och under 30-åriga kriget hade Sverige ett helt nät
av postlinjer i Nord-Tyskland. Dess postiljoner foro obehindrat
genom Danmark. »De svenska posterna», heter det, »blevo
genom sin accurata beställning mycket berömda.»

År 1635 hemskickade Oxenstierna från Leipzig postmästaren
Andreas Wechel, som ordnade det svenska postväsendet, och år
1636 den 20 februari följde den första »Kungl. Förordningen om
Post-Bådhen », undertecknad av drottning Kristinas förmyndare.
Ur denna förordning, som är ett kulturhistoriskt dokument
av högt värde, skola vi anföra några utdrag:

1. Skall på hvarje två eller tre mil sättas en edsvorin bonde
eller postiljon, hälst den, som läsa eller skrifva kan, hvilken
ock måste hafva två drängiar sig till hjälp, och så snart han
hörer av then ankommande posten blåsas i posthornet, gör
sig färdig att strax anamma brefven af honom, och thermed
oförtöfvadt igenom natt och dag, oaktandes hvad väder som
vara kan, vidare fortlöper.

2. Then löpande postdrängen skall hafva två timmar uppå
hvarje mil att löpa: then, som länger tid tillbringar, skall strax
afsatt och med åtta dagars fängelse vid vatten och bröd
»straffat» blifva.

3. Skole postbönderna vara betänkte theras gång och
genstigar riktigt till att uppehålla, och ther som moraser eller
bäckar äre, ther läggia jämpne bräder och stockar öfver såsom ock

låta göra små stegar öfver alla gärdesgårdar, ther postknektarne
öfver måste.

5. Måste hvar postdräng vara försedd med ett särdeles vapen
på bröstet eller ett posthorn sampt ett spjut eller spiss.

6. Postedrängen skall allestädes bruka genstigar och intet
löpa krokota landsvägar.

8. Ingen postdräng skall fördrista sig under vägen att med
tal och snack uppehålla låta: ho thet giör straffas med 4 veckors
fängelse och imedlertid bespises med vatten och bröd.

12. Ther postdrängen vid den blåsande postens ankomst
intet vore tillstädes och vid handen, tå skall postbonden själf
vara förtänkt till att löpa och vid sin frihetsförlust och fyra
veckors fängelse sig väl förse, att posten till det ringaste icke
uppehållen varder.

Vidare stadgas, att i varje stad skall tillsättas en kvalificerad
person, som kan läsa (!), och till vilken breven kunna adresseras.
Han skall fortskaffa dem vidare och för sitt omak ha »två
öre vitt mynt».

Att posten framfördes långsamt, kan man. förstå, då man
vet, att en resa från Stockholm till Kalmar år 1634 krävde
20 dagar. Samma tid behövde man från Göteborg till Stockholm
år 1653. Bägge resorna företogos i december, då vägarna voro
frusna och således lättare att befara. Mellan Stockholm och
Kalmar reste man på den frusna Östersjön utefter kusten — detta
enligt  Olaus Magnus.

I spetsen för postväsendet sattes nämnde Wechel, men då
han efter ett år avled, utnämndes hans hustru till rikets
»postmästarinna », en värdighet, som sedan endast de högsta
ämbetsmännen kunnat uppnå. Kvinnan har <i>hittills</i> fått vara nöjd att
bekläda anspråkslösare platser inom posten.

År 1646 övergick man till postskjuts i stället för löpande
postbud, och allt efter postväsendets utveckling inrättade man
kronohemman till posthemman, vilkas innehavare åtnjöto
vissa privilegier som ersättning för postskjutsens fullgörande.

Dylik skjuts existerade ännu 1870, då den definitivt upphörde.

Ingen av Sveriges konungar före denna tid har gjort mer
för vårt postväsendes utveckling än Karl XII. Han skapade
snabba postförbindelser mellan utlandet och Sveriges förnämsta
platser. Den tyska posten framfördes över Hälsingborg och
Jönköping till Stockholm på 4 dygn, d. v. s. en sträcka på
omkring 60 mil. Från Riga genom hela Finland och Norrland
till Stockholm reste hans kurirer på 20 dagar. År 1718 hade
Karl XII gillat en för honom framlagd plan, enligt vilken alla
gästgivaregårdar i Sverige skulle bliva poststationer med
brev- och paketposter, extraposter och kurirposter för befordran av
passagerare m. m. Om denna plan fullföljts, hade Sverige
på sin tid fått det bäst ordnade postväsendet i hela världen,
men då det dödande skottet fallit vid Fredrikshall den 30
november, upphävdes den nya förordningen, och det blev vid
den gamla lunken. Posten gick långsamt, i bästa fall en mil på
halvannan timme. T. o. m. mellan landets större platser fanns
förbindelse endast två eller fyra gånger i veckan. Paket
befordrades endast på vissa linjer. Tjänstgöringstiderna voro högst
växlande. Till postmästare sattes gamla militärer, riktiga
bitvargar, som bara tänkte på egen bekvämlighet och
överlämnade arbetet åt skrivare.

Vad övriga länders postförvaltning i senare tid beträffar,
vilja vi anföra blott ett och annat, som varit för den
karaktäristiskt.

Postskrivstugan har för <i>Italien</i> varit en egendomlig
inrättning, vars innehavare mot kontant erkänsla på beställning
skrivit allehanda epistlar, även av ömmaste och mest glödande
slag, kuverterat och adresserat försändelser, tillhandahållit alla
skrivmaterial samt lämnat nödiga upplysningar. Härigenom
har posttjänstemännens arbete betydligt underlättats, varjämte
postförvaltningen berett sig en avsevärd inkomst genom
uthyrningen av rum i postbyggnadcrna för skrivstugornas inrättande.

I det egentliga <i>Turkiet</i> gavs ända till på 1870-talet ingen post.
Numera finnes en dylik inrättad men spelar en obetydlig roll,
då förutsättningen härför, skrivkunnighet, saknas hos det stora
flertalet. Förbindelsen med utlandet har upprätthållits av
utländska postanstalter, som Europas stormakter var för sig
upprättat i samband med konsulaten.

I <i>Nord-Amerikas</i> östra stater har posten stått väl så högt
som i Europa, ja, i ett avseende högre, enär den icke förvaltats
efter grundsatsen att bereda statskassan ökade inkomster
utan blott att vara en allmännyttig anstalt. I följd därav ha de
amerikanska posterna utmärkt sig för en billig tariff, som
särskilt beträffande tidningarna varit så låg, att utgifterna i regel
överstigit inkomsterna. Då den amerikanska posten i början
icke utbetalade ersättning för förkomna paket och
penningbrev, bildades privata expressanstalter — efter deras
upphovsman kallade Adamskompanier — som mot billig avgift
mottogo dylika försändelser, beviljade assurans därå, utfärdade
postanvisningar, gåvo postförskott och betalade växlar på
utlandet.

Sedan äldsta tider har <i>Kina</i> ett tämligen välordnat postväsen.
Ingenstädes fattas vägar, kanaler, härbärgen och skjutsstationer.
Regeringen underhåller budbärare och ilposter. Med de senare
sändas brev, penningar, indrivna skatter, t. o. m. in natura,
såsom koppar, ja även förbrytare. Ända till 1897 var denna
post blott en hov- och regeringspost, som icke betjänade
allmänheten. För befordrande av privata brev och paket funnos
Överallt konkurrerande privatanstalter, vilkas funktioner den
kinesiska staten så småningom övertagit. Därjämte ha
främmande regeringar haft egna postkontor.

Till brevskrivandets och postens utbredning har dock ingenting
så mycket bidragit som uppfinningen av <i>frimärket,</i> varmed
införandet av det likformiga portot sammanhänger. Huru
obetydlig denna uppfinning än synes vara, är den dock på sätt och
vis kanske den viktigaste i världssamfärdselns annaler.

Märkligt nog var det en kvinna, som gav första uppslaget till denna
nyhet. I Paris hade år 1644 utkommit en förordning, att varje
brevavsändare skulle personligen i brevluckan avlämna sina
brev. Polisen utövade därvid ett olidligt spioneri, ty varje brev
inregistrerades med uppgifter rörande både avsändarens och
mottagarens namn. Det var ett illfundigt påhitt av svartsjukan.
En herre eller dam kunde icke lämna in en <i>billet doux</i> utan att
skriva vederbörande på näsan, med vilken han eller hon knutit
en ömmare <i>liaison.</i> Särskilt kände sig damerna vid hovet
komprometterade. En markisinna Longueville vände sig så till
postgeneralintendenten och lyckades utverka, att postkontoret
skulle sälja pappersremsor, å vilka man fäst oblater och
överstämplat dem med riksvapnet. Dessa remsor skulle sedan få
anbringas på breven. I samband härmed föreslog hon också,
att brevlådor här och där skulle uppsättas, så att man oförmärkt
kunde nedlägga breven i dem. Om damerna missbrukat sin
frihet att korrespondera, berättas ej, nog av, postremsorna indrogos
1676. Sedan hör man på länge icke talas om några brevmärken
förrän år 1812 i Skottland och 1819 i Sardinien. Ja, t. o. m. i
Sverige var ett liknande förslag uppe på riksdagen 1823, när
dåvarande löjtnanten Curry Gabriel Treffenberg motionerade om
införandet av »portochartor». Hans förslag tillbakavisades.
Det första, påklisterbara frimärket lär ha haft till upphovsman
bokhandlaren Chalmers i England år 1834. Den, som fäst sitt
namn vid reformen och därför allmänt anses som frimärkets
uppfinnare, är engelsmannen Rowland Hill, född 1795. Son till
en skollärare började han vid 12 års ålder undervisa i faderns
skola och grundade sedan själv en undervisningsanstalt, i vilken
han sökte tillämpa den grundsatsen, att gossarna skulle så mycket
som möjligt styra och lära sig själva. Hans idéer blevo mycket
uppmärksammade även utom England, och i Sverige grundades
år 1830 den Hillska skolan å Barnängen utanför Stockholm.
År 1837 utgav Hill en broschyr, i vilken han yrkade på att varje
brev, som ej översteg 14 gr. skulle inom England, oavsett

väglängden, ej draga högre porto än 1 penny (= 7 1/2 öre). Vid denna
tid härskade i England ett stigande porto: intill 3 mil 30 öre,
intill 5 mil 45 öre etc, så att ett brev kunde i lösen kosta en
icke obetydlig summa. Också hittade allmänheten på alla
möjliga knep för att undandraga sig betala postbefordringsavgift,
ja, man korresponderade gratis. Hill talar om en historia, som
är mycket belysande för tiden. Skalden Coleridge inträdde en
dag på ett värdshus samtidigt med en brevbärare, som lämnade
skänkjungfrun ett brev. Hon mottog det, Vände och tittade på
det samt frågade, vad det kostade. »En skilling» (= 90 öre)
var svaret. »Det har jag inte råd att betala», mente flickan.
»Tillåt mig att göra det i stället», trädde den artige och frikostige
skalden emellan. När så brevbäraren gått, visade sig flickan allt
annat än tacksam och förtrodde Coleridge, att det stod inte ett
enda ord i brevet. Det var ifrån hennes fästman, och som de
bägge voro fattiga, hade de icke råd att brevväxla. De hade
överenskommit med varandra att sända tombrev med några
krumelurer på baksidan, vilka skulle säga dem, huru de mådde
— det var allt. Några brev plägade de för den skull aldrig lösa.
Hill omnämner i sin broschyr denna händelse och uppgiver,
att han därigenom fått klaven till sin reform. Den kortare eller
längre sträcka ett brev hade att tillryggalägga betydde för
postverkets kostnader mindre, det var försändelsernas
mottagande och distribuerande, som tyngde på dess utgiftskonto.
Den 10 januari 1840 infördes frimärket i England. Andra stater
följde så småningom efter, Sverige 1855.

Sir Rowland Hill är en märkesman i samfärdselns historia.
Av parlamentet och sitt folk mottog han betydande nationalgåvor,
och då han år 1879 avled, fick han i Westminster Abbey
sin viloplats bland Englands konungar och stormän.

Huru billigt postportot än blivit genom reformen, stannade
man ej därvid. För kortare meddelanden är det ett ödslande
med papper och kuvert samt tid att skriva brev. En österrikisk
professor Hermann hade gjort denna reflexion och för

sig uppställt den frågan: Kan man icke finna en annan form för
ett brevmeddelande med ett lägre porto? Lösningen fann han
år 1867 i <i>brevkortet,</i> som infördes i Sverige 1872. För 10 öre har
man kunnat korrespondera jorden runt. Det låter som en saga.

<i>Vybrevkortet</i> är blott en avart av det vanliga brevkortet och
har till upphovsman en bokhandlare Schwarz i Oldenburg.
Vid fransk-tyska krigets utbrott år 1870 ritade han för hand en
artillerist på ett brevkort, och därmed var uppfinningen gjord.
Nu finns det på jorden knappast en så obetydlig håla, att den
icke består sig med vykort.

Frimärket och brevkortet ha givit upphovet till en
samlarevurm, som fått rang, heder och värdighet av vetenskap samt
kallas <i>filateli.</i> Den dyrbaraste frimärkssamling i världen har
British Museum i London. Den värderas till över en miljon
kronor.

Även om varje land för sig infört ett likformigt porto, hade
posten ännu icke blivit ett bekvämt medel för världssamfärdseln,
ty ännu kvarstodo många svårigheter vid övergången
från ett postområde till ett annat, bl. a. de dryga växlande
portosatserna. Dessa olägenheter undanröjdes på en
postkongress i Bern år 1874, vilken sammankallats på initiativ av den
tyske postchefen von Stephan. En internationell överenskommelse
ingicks, som ledde till bildandet av en <i>världspostförening</i>
med likformigt världsporto av resp. 20 och 10 öre. Denna
sammanslutning omfattade alla civiliserade länder, 111 miljoner
kv.-kilometer med 1,071 miljoner inbyggare.

Ett av postens förnämsta åligganden är att förmedla
dagspressens alster, som numera kunna sägas utgöra en viktig del
av den andliga näringen. <i>Tidningarna</i> i Europa ha i posten
sitt upphov och ha sedermera genom densamma vuxit till en
makt. De uppstodo i Europa under senare hälften av 1500-talet
och meddelade bulletiner, s. k. »relationer», från pågående krig.
Även svenska pressen har sitt ursprung i dylika »avisor» från
Gustav II Adolfs tyska krig. Ursprungligen ålåg det postverket

icke blott att försända tidningar utan också att låta utgiva
och trycka dem. År 1643 får generalpostmästaren förordnande
att ur utländska korrespondenser och kansliets dokument
rörande »staten, krigen och commercierna låta formera och
trycka korta extrakter och dem sedan till postförvaltare
förskicka och spargeras under K. M:ts undersåter». Ett minne från
den tid, då postverket också fungerade som tidningsutgivare,
har man i de många in- och utländska tidningstitlar, i vilka
ordet »post» ingår. Också kallades Sveriges äldsta tidning, som
regelbundet började utgivas år 1645-med ett nummer i veckan,
Ordinari Post- Tijdender — ett fyrsidigt litet kvartsblad, som
upptog nyheter från kriget. År 1685 skildes »gazet- och
adwisväsendet alldeles från postväsendet» och registratorn i
Kanslikollegium fick förordnande »att skriva de svenska gazetterna».
Namnet Post- och Inrikestidningar daterar sig från 1821.

Rörande de <i>transportmedel</i> posten betjänat sig av vid dess
grundande, och vilka ännu här och där komma till användning,
kan följande anföras.

Gamla tiders <i>»gängande poster»</i> leva kvar i våra populära
brevbärare, som under en livslång tjänst berömma sig av att
hava traskat jorden runt en eller annan gång. Men ofta är deras
syssla besvärligare och farligare än så. I sydvästra Frankrike
ligger vid kusten les Landes, ett landskap, som avvunnits från
havet och trefjärdelar av året betäckes av vatten. Brevbäraren
måste här göra sina ronder på styltor. I Indien får han skynda
fram genom djungeln, där både han och posten blir ett byte för
den lurande tigern. Eller också måste han simma över uppsvällda
vattendrag, varvid han i bästa fall medför ett par gummidynor,
vilka han blåser upp för att vila på och hålla sig över vattnet.
I Afrika ilar negern sin farouppfyllda väg med breven instuckna
i en lång stav, ty han är nästan lika lätt ekiperad, som när han
föddes.

Den <i>»ridande posten»</i> i Asien och Afrika har betjänat sig av
kameler. Genom Saharas brännheta öken färdas karavaner med

<img 1>
En postvagn, tillhörande den tyska riksposten.
</img>

post till franska trupper och kolonister. Understundom
överraskas de av sandstormar. Väldiga sandpelare virvlas upp och
begrava människor och djur. Tiotals år därefter bringas vitnade
ben i dagen och visa platsen för den hemska tilldragelsen. I den
»vilda västerns» osäkraste trakter red stafetten, en Buffalo
Bill, klädd i en dräkt av hjortskinn med håret utåt, så att regn
och snö ej skulle tränga igenom. Han var aldrig säker för
poströvare och medförde i händelse av överfall fyra stycken 8-tums
sexpipiga revolvrar på halvspänn samt en halvmeterlång
bowiekniv med skaftet fyllt av kvicksilver, som vid en stöt nedföll
och gjorde den kraftigare.

Än begagna sig de <i>»åkande posterna»</i> av skramlande postkärror.
Äventyrlig blir en färd på dem genom Gobis gräsöken i
Asien. Huru postföraren utan några landmärken finner vägen
till sitt mål, väcker förvåning.

Vad snabbhet och trygghet beträffar, förbättrades de åkande
posterna i avsevärd grad genom diligensens uppfinning år 1669
i England. Diligensen innebar på sin tid ett lika stort
framsteg i samfärdseln som järnvägen på 1830-talet. Först efter

17:de århundradets mitt hade vägarna i England förbättrats
så, att de kunde befaras med vagnar. Förut hade ofta hänt, att
dessa stannat i den bottenlösa sörjan samt måst söndertagas
för att på klövjesadel transporteras vidare. Härtill kom, att
ingen var säker för överfall. Vägröveriet hade blivit en
institution, och den resande måste vara beväpnad till tänderna för
att kunna försvara sig. »Penningar eller livet» var det
skrämmande lystringsropet, som skållade på alla vägar. Vad en sträng
lagstiftning icke kunnat åstadkomma, gjorde diligensen: bräckte
herrar landsvägsriddare. De resande kunde hädanefter färdas i
större sällskap under beväpnade postiljoners skydd. Genom
upprättande av skjutshåll stodo städse friska hästar till ombyte,
så att resan kunde snabbt företagas i ett sträck på långa håll.
Reformen betraktades av många såsom en verklig nationalolycka.
En del hantverkare skulle bliva ruinerade: smederna
skulle icke mer få sälja svärd och pistoler åt de resande,
skräddarna icke få sy så mycket kläder och de tusende
värdshusvärdarna tvingas slå igen sina butiker. Vad som här säges om
England gäller också om andra länder. I Sverige var det dock
under de följande 150 åren icke en tanke på att kunna införa
postdiligensen. Vår Linné berättar från sin resa på Gottland
år 1741, att vägarna voro så eländiga, att han ofta fick
stiga av och gå till fots av fruktan att mista armar och
ben, samt att han åkte i största livsfara. Postdiligensen
infördes hos oss ej förrän år 1830. En resa från Göteborg till
Stockholm krävde 5 dagar och kostade 50 riksdaler. »Det
går fort att resa nu för tiden och är intet dyrt heller», säger
en samtida.

På <i>postförande tåg och ångbåtar</i> äro hela kontor inrättade,
där expeditörer ha fullt upp att göra. För att under tågets
gång kunna samtidigt avlämna och mottaga brevpåsarna ha
många sinnrika inrättningar uppfunnits, vilka utomlands varit i
bruk. På den Flemingska apparaten hänger en påse i en ring å
postkupén och en annan på en stång å stationen. Genom

hävarmar uppfångas och utbytas påsarna. I England slungas
säckarna i stora nät, ett å stationen och ett å postvagnen.

Men posten fyller sin kulturförmedlande mission icke blott
på den beboeliga världens mer eller mindre banade vägar,
utan även de mest ogästvänliga trakter ha måst öppna sig för
den  mänskliga  tankens  budbärare.

I höga norden har man renpost. Hos samojederna vid Vita
havet och genom Sibiriens öknar befordras posten på slädar,
dragna av hundar. Ända till tolv hundar spännas för en släde.
I spetsen går ledhunden, som med stor skicklighet styr tåget
efter körsvennens tillrop. Stationerna ligga på ända till åtta
mils avstånd från varandra, men denna sträcka tillryggalägga
hundarna med stor uthållighet och rasta jämförelsevis sällan
för att intaga föda.

För att överbringa meddelanden har människan också
begagnat sig av andra djur, såsom duvan och biet. Av dessa har
duvan varit av den ojämförligt största betydelsen. Alla de
gamla kulturfolken använde duvan som nyhetsförkunnare.
Noak utsände från sin ark duvor för att bringa honom budskap,
om jorden var torr. Egyptiska skeppare medförde duvor, som
utsläpptes för att lämna underrättelser rörande resans förlopp.
Hos grekerna kom duvan ofta till användning som budbärare.
Vid de olympiska spelen var det hon, som bragte det glada
budskapet rörande segervinnarna till de hemmavarande. Romarna
betjänade sig av duvposten för militära ändamål. Plinius d. ä.
berättar, att vid belägringen av Mutina år 43 f. Kr. satte sig
den i staden inneslutna fältherren i förbindelse med konsulerna
på så sätt, att han skickade dem brev, vilka voro fastsatta vid
duvornas fötter.

Man skulle kunna tycka, att i vår tid med dess utvecklade
kommunikationsväsende duvan spelat ut sin roll som förmedlare
av nyheter, men så är icke förhållandet. Under fransk-tyska
kriget 1870—71 uppehölls en längre tid regelbunden förbindelse
mellan Paris och Tours medelst duvpost. Även i våra dagar och

under fredstid tränas duvor att kunna tjänstgöra i händelse
av behov. I Belgien bedrives duvträningen som en sport, och mer
än tusen föreningar äro bildade för ändamålet. Tamduvan, som
därför användes, är en varietet av klippduvan och kallas
brevduva. Den s. k. tumlaren anses vara den bästa. Hon skall kunna
tillryggalägga 150 km. i timmen. I genomsnitt plägar man dock
beräkna blott 50 à 65 km. På längre avstånd — 700 km. eller
mer — kan man icke vara säker på duvans framkomst.

Metoden att befordra underrättelser med brevduvor bestod
i äldre tider däri, att man skrev å ett mycket fint papper, som
bands om fågelns hals eller fot eller under hans vinge. Under
Paris' belägring, då ett ofantligt antal av depescher skulle
avsändas, uppfann man ett sätt att på ett slags ytterst tunna
koUodiumhinnor mikroskopiskt fotografera meddelandena. Då
man därvid kunde använda hinnornas bägge sidor och 18 dylika
blad vägde endast 1/2 gram, kunde man med en duva avsända
ända till 50,000 depescher eller motsvarande 12 till 16 stora
sidor av t. ex. Stockholms Dagblads eller Dagens Nyheters
storlek. Bladen sammanrullades därpå och instoppades i en
fjäderspole, som med en fin silkestråd fastbands i en av duvans
stjärtpennor. För att läsa depescherna betjänade man sig av ett
skioptikon, som kastade en förstorad bild av dem på en skärm.
Användandet av duvposten var mycket dyrt, ty varje ord
kostade en halv franc (36 öre). De för posttjänsten använda
duvorna fördes i ballonger utanför Paris. T. o. m.
postanvisningar befordrades med duvor. Värdet av varje duvas
postförsändelser var i genomsnitt 20,000 kr.

För snabbare befordran av brev, paket och telegram har
man i storstäderna anlagt rörposter, pneumatiska eller elektriska.
De förra, som framdrivas av komprimerad luft, ha till
uppfinnare fransmannen <i>Ador,</i> som 1852 anställde lyckade försök
med en liten rörledning i Paris. Sedan uppfinningen förbättrats
av engelsmannen Clark, fick London 1863 den första regelbundna
rörposten, Paris 1867 och Berlin 1875. Till bevis på rörpostens

<img 1>
Rörpost.
Uppfångare och avsändare vid en huvudstation i New York,
</img>

omfattning kan nämnas, att i sistnämnda stad anläggningarnas
längd då uppgick till <i>52</i> km. med <i>40</i> stationer, och ansåg
man, att dagligen <i>350,000</i> försändelser kunde befordras med
densamma. Ledningarna utgjordes av rör av smidesjärn med
6 1/2 cm:s inre diameter. Avståndet mellan varje station var
1 till 1 1/2 km. Vid ena ändpunkten fanns en reservoar med
komprimerad luft och vid den andra av förtunnad dylik.
Försändelserna nedlades i små dosor, som medels läderförpackning
slöto intill rörets väggar. Ända till 20 dylika små dosor kunde
befordras på en gång, bildande ett helt litet tåg. När tåget
skulle gå, signalerades med en elektrisk klocka. En kran
öppnades, som påsläppte den förtätade luften bakifrån, under det
att den förtunnade luften framtill utsögs. Hastigheten
uppgick till 1 km. i minuten men hade kunnat höjas till 1 1/2 km.
Sedan 1897 har New York den mest utvecklade pneumatiska
post i världen. Rören ha här 21 cm:s tvärlinje, och varje dosa
rymmer 600 brev. Man har anställt försök för att utröna
hastigheten hos de olika befordringssätten. Till samma person
avsändes i samma ögonblick: <i>ett rörpostbrev,</i> ett <i>expressbrev,</i> ett <i>brev
med åkande ilbud,</i> ett <i>telegram</i> och ett <i>vanligt brev.</i> De resp.
tiderna voro: 4 m. 40 sek., 33 min., 33 min., 56 min. och 3 timmar.


Man har också konstruerat elektriska snällpostbanor, på vilka
hastigheten kunnat uppdrivas till 200 km. i timmen.

Vad de fasta <i>postkontoren</i> beträffar, möta ytterligheterna
här varandra. Det märkvärdigaste och tarvligaste i sitt slag
finns på Boobyön, som ligger i det korallrika, farliga sundet
mellan Australien och Nya Guinea. På ön är rest en flaggstång,
vid vars fot står en tunna med påskrift: Postkontor. Här
nedläggas diverse förråd till gagn för skeppsbrutna. Varje skepp,
som passerar, anser sig förpliktat att lämna bidrag. Brevlådan
vittjas och får sin tribut.

Det största postkontor i världen är generalpostkontoret i
London. En fredagsafton, då världsmetropolens veckotidningar
där avlämnas, skildras av en besökare ungefär sålunda: De
stora brevlådorna i den ofantliga hallen belägras av allt mer
tätnande skaror, då tiden framskrider för postens stängning,
som inträffar kl. 6. Sista kvarten råder fullkomligt uppror, ty
då sista klockslaget förklingat, slås dörrarna obevekligt igen.
Mer än 20,000 brev hagla i en oavbruten skur ner i lådorna.
Som ett väldigt odjur har postkontoret slukat en ofantlig
måltid, som måste smältas. Hundratals tjänstemän äro sysselsatta
med att sortera, stämpla och packa dessa massor av brev och
tidningar. Sinnrika maskiner användes ock därvid.

Statistiken på kontoret visade för åtskilliga år sedan följande
årssiffror: 2,000 milj. brev, 800 milj. brevkort och 200
milj. tidningar.

En byrå för sig bildar på kontoret den »blinda brevavdelningen»,
till vilken överlämnas alla försändelser med oläslig
eller ofullständig adress. Skickliga postmän ha genom en lång
övning utvecklat ett otroligt skarpsinne att tolka adresser,
som för andra dödliga äro olösliga gåtor. Brev, vilkas adresser
omöjligen kunnat tolkas, gå till avdelningen för »döda brev».
Ett sådant »dött» brev bar följande adress: »Farbror John,
mitt emot kyrkan.» Eftersom det nu finns hundratusentals
»farbror John», som händelsevis bo mitt emot en kyrka, har brevet


aldrig kunnat befordras. Av obeställbara brev har man årligen
träffat på ett stort antal, som innehållit tillsammans 250,000
kronor, vilka tillfallit statskassan, då varken avsändare eller
mottagare kunnat anträffas. I andra dylika brev har man i
genomsnitt varje år funnit växlar till ett belopp av 24 milj.
kronor, som genom bankernas förmedling återställts till ägarna.
Senare tiders statistik visar säkerligen högre siffror.

Även inom svenska posten torde »blinda» och »döda» brev
ej vara ovanliga. Ett sådant brev bar titeln Mr Junkopung
C:o, Sweden. Det översändes till Jönköpings Tändsticksfabrik,
dit det också var ämnat. Ett annat brev var adresserat till
Exera, vilket tolkades riktigt till Ekshärad, Värmland, ett tredje
brev hade som destinationsort Pattle, vilket skulle vara
Partilie etc.

Mot bakgrunden av den skisserade framställningen av forna
tiders fjärrmeddelanden kan det vara av intresse att ställa några
sifferuppgifter, som belysa omfattningen av den moderna
postens och telegrafens verksamhet.

År 1917, således under brinnande världskrig, befordrade
svenska postverket i avjämnad summa 319 milj. <i>inrikes</i>
försändelser av olika slag; däri ej inräknade 261 milj tidningar och
tidskrifter. Till <i>utlandet</i> voro dessa summor resp. 13 milj. och
4 milj. och <i>från utlandet</i> resp. 16 milj. och 4 milj., vartill komma
<i>transiterade</i> 130 milj. postförsändelser och 1 milj. tidningar och
tidskrifter.

Telegrafverket befordrade samma år 7 milj. taxerade
telegram och 42 milj. telefonsamtal i perioder à 3 min.

Under världskriget råkade trafiken ur gängorna, och från de
krigförande makterna saknas statistiska uppgifter. Men låtom
oss gå tillbaka till 1913 för att få åtminstone någon liten
föreställning om samma års posttrafik i följande länder: I
<i>Frankrike</i> befordrades 4,000 milj. försändelser, i <i>Italien</i> 1,500 milj.,
i <i>Ryssland</i> 1,800 milj., i <i>England</i> 6,000 milj., i <i>Tyskland</i> 8,000
milj. och i <i>Österrike</i> 2,000 milj.

Till post- och telegrafverkens samt tidningarnas bästa kunder
kan man räkna köpmännen. Vilka betydande insatser de gjorde
under medeltidens blodiga fejder och kaotiska förhållanden,
då det gällde att återknyta de avbrutna fredliga förbindelserna
folken emellan, hava vi redan i det föregående påpekat.

<img 1></img>
</chapter>
<chapter name="Fenikierna som handelsfolk.">
<h3><i>Fenikierna som handelsfolk.</i></h3>
Av Fil. D:r <i>T. J. Arne.</i>

För omkring 60 år sedan sökte professor Sven Nilsson i Lund
bevisa, att bronsen kommit hit till Norden genom fenikier,
att de själva fört hit den, och att de här varit under lång tid
bosatta. Den berömda bronsåldersgraven vid Kivik i Skåne
med dess märkvärdiga figurristningar skulle härstamma från
fenikiska kolonister, som velat i bild återge sitt folks strider och
Baalsdyrkan.

Sven Nilssons hypotes har för länge sedan övergivits, och
numera torde ingen vederhäftig arkeolog vilja göra gällande,
att fenikiernas handelsflottor seglat upp till skånska kusten,
och ännu mindre att fenikier bosatt sig i vårt land och
hitbragt bronsålderns kultur. Men om vi också få reducera
fenikiernas kulturella skaparkraft och inflytande och deras resors
omfattning, så kvarstår ändå tillräckligt mycket för att försvara
den plats de intaga i den gamla kulturvärldens historia.

Fenikien är ett litet land, en kustremsa vid havet väster om
Libanon. Det berömda handelsfolket var av semitiskt ursprung
och anses ha bebott landet sedan omkring 2000 år före Kr. f.
Namnet fenikier ha de fått av grekerna; själva kallade de sig
kananéer eller sidonier.

Politiskt var Fenikien uppdelat i ett antal stadssamhällen,
Ar(v)ad, Byblos eller Gebal, Beirut, Sidon, Tyrus och Akko.

Flertalet av dessa städer omnämnas redan i 16:e århundradet i
egyptiska inskrifter och något senare i de bekanta, i kilskrift
författade Amarnabreven, som på 1880-talet anträffades i
Egypten. I de homeriska dikterna omnämnes blott Sidon.
Gamla testamentet är en av våra viktigaste källor om fenikierna;
med beundran omtalas deras konstfärdighet i Konungaböckerna
och Krönikeböckerna, liksom av profeten Hesekiel på 500-talet.
Ett århundrade senare äro Herodotos' skildringar av den
fenikiska handeln. Åtskilliga upplysningar stå även att få hos senare
klassiska författare, särskilt hos Strabon.

En allmän uppfattning rådde hos greker och romare, att
fenikierna uppfunnit allt möjligt av kulturell betydelse, såsom
bokstavsskriften, det babyloniska mått- och viktsystemet,
penningen, glaset, purpurfärgningen. Sanningen är, att fenikierna
just ingenting uppfunnit men lånat från sina grannar egypterna,
hettiterna, assyrierna och kretenserna. Flera uppfinningar
exploaterades sedan med stor framgång av fenikierna, och
otvivelaktigt förmedlade de till folken i det västra medelhavsbäckenet
kännedom om de orientaliska uppfinningarna. Bristen
på självständighet framträder i de fenikiska produkter, som
bevarats till våra dagar, t. ex. ornerade metällkärl, vilkas
dekoration helt är sammansatt av långods från olika grannar, och som
alltså uppvisa blandningsstil. Före år 1000 synes den fenikiska
industrien över huvud ha spelat en obetydlig roll. Att
emellertid framställning av purpurfärg förekommit i Fenikien bevisas
av de väldiga lager av öppnade skal, tillhörande purpursnäckan,
som anträffas särskilt i närheten av Sidon, och den fenikiska
glastillverkningen bekräftas likaledes av de glasskärvslager,
som ännu finnas kvar på stranden av Sarepta.

Det vore oriktigt att tro, att fenikierna voro de första
sjöfararna på Medelhavet. Så var alls icke förhållandet. Egypterna
idkade kustfart, och folken på öarna och fastlandet i och kring
det Egeiska havet ägde långtgående skepp tidigare än
fenikierna. Också talar den grekiska traditionen om »Minos

talassokrati»: »Kung Minos på Kreta var den förste konung, som
skapade sig en flotta. Han gjorde sig till herre över större delen av
det hav, som nu kallas det helleniska, behärskade Kykladerna,
koloniserade de flesta av dessa öar och överlämnade styrelsen
av dem till sin son, sedan han förjagat karierna ifrån dem.»

Fenikierna förfogade ej över särdeles goda hamnar i sitt eget
land. De olika städerna hade på grund av bergen svårt att komma
i förbindelse med varandra landvägen, och man antager, att
fenikierna rentav tvingats att söka sitt livsuppehälle på havet,
då kustremsan och de små stadsöarna ej kunde föda den
talrika befolkningen. Så småningom utsträckte de sina färder allt
vidare och nådde berömmelsen att vara världens bästa sjömän.
Fenikier företogo på uppdrag av den egyptiske farao Neko den
första kringseglingen av Afrika med utgångspunkt i Röda havet,
och sedan, de seglat genom Gibraltar sund, foro de söderut
längs Afrikas kust och mot norr troligen ända upp till
Biscayabukten.

Fenikierna tävlade med grekerna i kolonisatorisk verksamhet
och voro kanhända på sina håll deras föregångare. Mitt emot
den fenikiska kuststräckan ligger ön Cypern, rik på koppar och
järn och ej blottad på guld eller silver. På bergen växte härliga
cedrar och cypresser, de förra t. o. m. överträffande Libanons
trädjättar. På denna ö slogo fenikierna sig tidigt ned, framför
allt utefter kusten, vars förträffliga hamnar kommo i deras
våld. Pafos, Golgos, Kurion, Soli, Tamassos voro deras städer
jämte åtskilliga andra. Öns fruktbara inre koloniserades av
hellenerna, som småningom undanträngde fenikierna.

Även på Kretas sydkust satte sig fenikiska sjömän fast,
och de saknade ej stationer på Mindre Asiens kust och de
grekiska öarna, ja, ej ens i själva Grekland. Men här blev dem snart
konkurrensen med grekerna för svår, och så var även fallet vid
Svarta havets kust.

Av så mycket större vikt voro de kolonier, som anlades på
Afrikas kust och i det västra medelhavsbäckenet, framför allt

i Spanien. Mest frejdad av dessa blev Kartago, Roms mäktiga
medtävlare. Dess läge på gränsen mellan Medelhavets båda
hälfter predestinerade staden till det västfenikiska väldets
härskarinna.

Liksom engelsmännen i vår tid besatte fenikierna Malta,
och även de små öarna Gozzo och Pantellaria lågo i deras
händer. I och för sig ha ju dessa öar intet att bjuda på, men för den,
som vill trygga och behärska vägarna över havet, äro de av
Största betydelse.

I väster kommo Balearerna under fenikiskt inflytande, och i
Sydspanien, »det oförlikneliga silverlandet Tarsis», grundade de
staden Gades (Cadiz).

Spanien var forntidens Amerika. Dess gruvor skänkte silver i
otroliga massor. Hesekiel liknar staden Tyros vid ett skepp och
säger: »Tarsisskepp foro åstad med dina bytesvaror. Då fylldes
du med gods och blev mycket tungt lastad, där du låg i havet.»
Och på ett annat ställe: »Tarsis var din handelsvän, ty du var
rik på allt slags gods; silver, järn, tenn och bly gav man dig
där söm betalning.»

Herodotos berättar, att det första grekiska skepp, som
vinddrivet besökte Tarsis under samiern Kolaios' befäl, därifrån
hemförde silver till ett värde av 600 talenter eller nära 2.5
miljoner kronor.

Genom fenikierna fördes silvret österut till Egypten, Mindre
Asien, Mesopotamien och ännu vidare. Emellertid synes det ej
ha varit fenikierna själva, som idkade bergsbruk i de främmande
länderna, utan detta drevs mest av infödingarna, som försålde
sina produkter till de fenikiska handelsmännen.

Tyrus och Sidon mottogo även stora karavaner, lastade med
dyrbara varor, som kommo från den asiatiska kontinentens inre,
från Kaukasus, Armenien, Iran, Indien och Arabien. Här
besutto fenikierna på sin höjd handelsagenturer — fjärran från
kusten gick det ej för sig att eventuellt plundra en by eller
upprätta en militärkoloni, såsom ofta eljes skedde.

Egyptens handel låg väsentligen i fenikiernas händer,
alltsedan dessa vid andra årtusendets mitt bekvämat sig att betala
tribut åt faraonerna. Från Egypten utfördes vävnader, fajanser,
möbler, sten- och bronskärl, konstsaker av alla slag, som man
återfinner i de länder, dit den fenikiska handeln sträckte sig.

Genom fenikiernas händer gick Lydiens, Kaukasus', Altais
och Indiens guld, Cyperns och Armeniens koppar, Trakiens
och Taurus' silver, Irans och Indiens ädelstenar, Babylons
dyrbara vävnader liksom Arabiens parfymer och rökelser.

Fenikierna och israeliterna stodo i nära förbindelser med
varandra. David och Salomo riktade sig genom den fenikiska
karavanhandel, som gick genom deras land. Omkring år 1000,
alltså samtidigt med dessa regenter, bragtes Tyrus' makt till
sin höjdpunkt genom Akibaals son Hiram I. Den fenikiska
kolonial- och erövringspolitiken tillskrives honom. Han
grundlade bl. a, staden Kition på Cypern. Till guldlandet Ofir sände
han skepp över Röda havet, och han uppmuntrade färderna till
Egypten och öarna i väster. Hiram sände material och
hantverkare till konung Salomo för uppbyggandet av tempel och
slott. Då Salomo ej kunde betala, måste han avstå 20
småstäder i Galileen,

De fenikiska köpmännen erinra om vikingarna i sina handelsmetoder.
Till omväxling med köpenskapen grepo de vid lämpliga
tillfällen till våld och rövade människor, särskilt kvinnor, som
såldes på Österlandets stora slavmarknader. Herodotos berättar
även om den s. k. stumma handeln, som drevs med folkstammar,
vilkas språk man ej förstod: »Utom Herakles' stöder är ett ställe,
varest människor bo, till vilka de segla med sina varor, som de
utlasta och i en rad uppställa på havsstranden. Sedan stiga de
åter ombord och upptända eld med stor rök. Och när de infödda
få se röken, gå de till havet, där de för varorna lägga guld,
varpå de begiva sig ifrån varorna. Nu gå karkedonierna
(kartagerna) i land och bese guldet, och om de finna guldets värde gå
upp mot varornas, taga de det och segla hem; men om det

icke går upp däremot, gå de åter ombord och hålla sig stilla.
Då återkomma de andra och tillägga mera guld, till dess de
förnöjt dem. Men ingendera gör varandra något ont, ty icke
röra de guldet, förrän det blivit lika med varornas värde, eller
röra de andra vid varorna, förrän de tagit guldet.»

Om livet i en fenikisk handelsstad få vi en föreställning
genom en egyptisk resebeskrivning från 1100-talet före Kr.,
vars författare, Wen-Amon, skildrar sina upplevelser i staden
Gebal-Byblos. Hit hade han sänts för att hämta timmer till
ett nytt skepp åt guden Amon. Redan i staden Dor utsattes han
för förtretligheter. Från denna stad avgick en hel liten flotta av
11 fartyg till Byblos, där en hamnfogde förde underhandlingar
med skepparna. Wen-Amon märkte snart, att fenikiernas respekt
för den egyptiske farao betänkligt gått tillbaka. Sedan kungen i
Byblos, Zakarba'al, låtit hämta sina förfäders annaler, där de
egyptiska konungarnas gåvor funnos antecknade, samt erhållit
löften om rika gåvor, medgav han slutligen timmerexporten.
För att trösta Wen-Amon över hans motgångar, skickade honom
kungen ett par mått vin, en vädur och en egyptisk sångerska.

Huruvida fenikierna någonsin nådde så långt norr ut som till
Bretagne eller de brittiska öarna är mycket omtvistat.
Herodotos omtalar, att tenn hämtades från Kassiteriderna eller
tennöarna, vilka man sökt identifiera med Cornwallis på Englands
sydvästkust, och man har trott, att fenikierna varit de
förnämsta anskaffarna av det för bronsblandningen nödvändiga
tennet. Men förrän Gades efter 1100 anlades på spanska kusten,
torde ej fenikierna ha spelat någon så betydande roll i dessa
trakter, och då befinna vi oss redan nära bronsålderns slut i
Medelhavsländerna. Inga arkeologiska fynd tala för fenikiska
eller ens kartagiska besök i länderna norr om den Iberiska halvön.
Det är först greken Pytheas, som lämnat säkra underrättelser
om en resa till Europas nordligare länder.

Genom mykenekulturens (= den egeiska kulturens) fall
blomstrade fenikiernas handel upp, och deras orientaliska

kultur övade även ett starkt inflytande på grekerna. I den mån
de senare åter frigjorde sig från de orientaliska inflytelserna,
gick den fenikiska handeln tillbaka i det östra medelhavsbäckenet.
Blott Kartagos välde upprätthölls, politiskt och kommersiellt,
ända tills staden erövrades och förstördes år 146 av romarna.
De fenikiska städernas självständighet hade upphört redan
med Nebukadnezars erövring av Syrien, men deras fartyg
utgjorde kärnan i den flotta, med vilken Xerxes sökte erövra
Grekland.

<img 1>
En affär uppgöres vid en marknad i Tyskland omkring år 1475.
</img>

<img 1></img>
</chapter>
<chapter name="Kvamkistan.">
<h3><i>Kvamkistan.</i></h3>
Av <i>Fredrik Nycander.</i>

Han öppnade hastigt dörren till sitt arbetsrum, stängde den
efter sig, riglade den. Han var upprörd, ville vara ensam. Under
ena armen bar han en trälåda. Han satte sig på en stol, lådan
på knäna, betraktade den noga.

Den var helt enkel, så pass stor, att den behändigt kunde
bäras på ryggen som en ränsel. Här sutto järnöglorna, genom
vilka kunde stickas remmar, löpande kring axlarna för att
uppbära bördan. Träet var brokigt målat, själva botten grå, med en
röd bård i bladmönster under lådlocket. Mitt på detta syntes
en blå blomsterkrans, inuti denna i rött initialerna H. B.

Denna låda hade Hilmer Borg som yngling hopspikat och
strukit med färg, han hade axlat den, burit den på sin rygg,
då han vandrade ut från det torftiga hemmet för att förtjäna
sitt uppehälle. Från gård till gård, från by till by gick han,
utbjudande sina varor.

Nu öppnade han locket. Härinne funnos ännu kvar facken,
som han snickrat, för att varorna inte skulle skakas ihop. Här
hade legat de mest skilda småsaker, som kunde reta
anspråkslösa människors köplust — simpla, billiga tröjor, strumpor,
näsdukar, schaletter, vantar, kammar, fickspeglar, kritpipor,
mungigor, knappar. Man köpte friskt av honom, behövde slika
ting. När han kom till ensligt belägna gårdar och stugor, blev
det marknadsstämning i rummet, där han satt. Allt revs upp
ur lådan, det valdes, köpslogs under gamman. Mången köpte

jul- och födelsedagspresenter, fästefolk uppmuntrade varandra
med små gåvor. Handlaren var glad och språksam, alla tyckte
om hans hurtiga väsen. Han ockrade inte, trots bristen på
konkurrens, hade rimliga priser. Huvudsaken för honom var att
kunna föda sig och sin gamla mor, som satt änka i en halvt
förfallen stuga.

Han sade sig själv: Jag är Guds sparv! Han giver mig korn.
Han övergiver ej den ringe, som arbetar.

Han var varmt religiös, hans moder hade givit honom de
vackraste ord och tankar med på livsvägen. Från hans späda år
hade hon läst ur bibel och postilla för sin ende son. Han trodde
på sin moders Gud, kände sig lycklig därvid.

Kommersen gick bra. En dag hade han förtjänat så mycket,
att han kunde sätta upp en liten handelsbod i bygden. Genom
förståndigt varuval, sparsamhet, tillmötesgående mot de
köpande växte kundkretsen, lagret, kassan. Han bodde
alltjämt i fädernestugan, reparerade den, så att regn ej dröp i tak,
vind ej drog genom dörr. Nu hade hans moder det så tryggt
och gott. Hon gladdes åt sonens framgång. En sommardag
dog hon, han stod tårögd vid den gamlas grav på
sockenkyrkogården. Nu hade hon det allra tryggast.

Rättnu hade han sparat så mycket slantar, att han kunde
övertaga en diversehandel i närmaste stad. Han sålde både bod
och stuga, ägnade sig med iver åt sin nya affär. Fortfarande
gick honom allt väl i händer, tack vare skötsamhet och
affärssinne, han blev småningom förmögen, längtade efter större
verksamhetsområde, hade tillräckligt pengar att tillfredsställa
denna längtan. Så blev han ägare till stadens största
handelshus, drev affärer på inland och utland, en pamp på sitt område.

Han var gift, hade flera barn och bodde i en präktig våning
vid stora torget.

Där satt han nu, direktör Hilmer Borg, stadens rikaste man,
av sina medmänniskor aktad och ärad, en i alla avseenden
lycklig medborgare.

Nu var julafton. Han hade nyss därute i salen deltagit i
familjens julklappsglädje. Då överräcktes till honom ett stort paket.
När han öppnade det, fick han se sin gamla kramkista från första
fattigdomstiden. Han hade inte vetat, vart den tagit vägen,
den hade försvunnit, kanske råkat följa med de saker, som
funnos i fädernestugan, och som slumpvis auktionerades bort.
Han hade inte särskilt tänkt på den enkla tingesten. Inte var
det något bevänt med den! Men med åren började han känna
längtan efter den. Till sin hustru yttrade han ofta sin önskan att
återfå den. Men det vore väl omöjligt! Hustrun gömde hans
önskan i sitt hjärta, lät anställa efterforskningar, lyckades
finna den, återköpte den, och så vart den mannens käraste
julgåva.

Vilka minnen väckte den inte! Han fick tårar i ögonen, blev
så överväldigad, att han måste vara ensam.

Den gamla kramkistan! Vad gott hade den ej givit honom!
Tack vare den hade han efter hand förtjänat en förmögenhet.
Koppar hade blivit silver, silver guld. Den kringvandrande
kramhandlaren var nu miljonär. När han tänkte på hur mycket
han ägde, kände han en vällustig rysning i ryggraden. Och med
pengarna hade följt makt, han hade bestämmanderätt i
samhället. När direktör Borg, ordförande i stadsfullmäktige, sade:
»Så skall det vara!» — ja, då blev det så. Och allt detta för
rikedomens, för kramkistans skull! När han nu satt med den
på sina knän och höll händerna på den, var det som om han
smekte den, till tack för all välsignelse den bragt honom.

Med ens rynkade han pannan, fick en ny, underlig tanke.
Hans moder hade ofta varnat honom för högfärd. »Går det dig
väl i livet», hade hon sagt, »blir du rik, yvs ej, var ödmjuk!»
Och sannerligen, om frestelse till övermod någonsin låg nära
tills hands för en människa, så var det väl för honom, som
merkantilt och kommunalt behärskade samhället.

Han reste sig upp, satte kistan på stolen, började gå av och an.

Var han ödmjuk?

Han gick varje helgdag i kyrkan med hustru och barn. Hemma
läste han ibland ur bibeln för familj kretsen, ja, han hade
bibehållit vanan att läsa eller låta läsa bordsbönen, såsom hans
moder lärt honom. Men var detta att vara ödmjuk? Kanske var
det bara utvärtes åthävor, kanske bara sken, ett inrotat bruk
utan betydelse. Ty inte är kyrkogång och bibelläsning
tillfyllest, inte bön och åkallan, om det rätta hjärtelaget fattas.
Hur står det i skriften? »Icke skall var och en inkomma i
himmelen, som ropar: Herre, Herre! Utan den, som gör min Faders
vilja, som är i himmelen.»

Gjorde han Guds vilja?

Han visste med sig, att han ingen bedrog men gjorde alla rätt.
Han visade stor barmhärtighet, ingen tiggare gick ohulpen från
hans dörr. Han hade gjort donationer, var känd som filantrop.

Och ändå, var han ödmjuk? Hade han aldrig skrutit av sin
välgörenhet? Utövade han den endast i människokärlekens
namn, av inre behov, ej för att lysa? Skulle han kunna giva
lika stora allmosor, om det vore tyst kring hans namn?

Direktör Borg anfäktades svårt, satte sig i soffan, höll
händerna för ansiktet, grubblade. Han var affärsman och religiös,
han levde ett världsligt liv, på samma gång han kallade sig
kristen. Gingo dessa två ting ihop? Mången kallade en man av
hans typ hycklare. Detta var människodom, såsom sådan
bristfällig, han brydde sig ej stort därom. Viktigare var spörsmålet:
kunde affärsverksamhet och religiositet enas inför bibelns lära?
Kristus sade: »Ingen kan tjäna tvenne herrar, Gud och Mammon.»
Och vidare: »Samlen eder icke skatter på jorden, utan samlen
eder skatter i himmelen, ty där eder skatt är, där är ock edert
hjärta.»

Var var hans hjärta? Var det hos penningen eller hos Gud?

Han våndades, försökte reda sig ur dessa sällsamma tankar.
Han måste vinna klarhet. Älskade han penningen? Såg han i
den ett mål, ej blott ett medel? Var han girig? Bedrog han sig
själv, om han nu ej bedrog andra? Gick han varje dag i en

ömklig förvillelse? Var han en dålig människa, fast han trodde sig
vara en god sådan?

Nu haglade det ena bibelspråket efter det andra över honom,
heliga ord, som han i sin ungdom hört från moderns läppar, då
hon höll husandakt. Ett lät som en befallning: »Skaffen eder
icke guld, ej heller silver, ej heller koppar!» Ett annat var en
varning: »Vad hjälper det en människa, om hon vinner hela
världen men förlorar sin själ!» Ett tredje liknade hot: »Det
är lättare för en kamel att gå genom ett nålsöga än för en rik
att ingå i Guds rike.» Ett fjärde hade karaktären av ett
villkorslöst råd: »Tagen eder till vara för all girighet, ty icke därav
beror någons liv, att han har överflöd på ägodelar.» Ett femte
hade formen av en förbannelse: »Ve eder, I rike, ty I haven fått
ut eder hugnad!»

De kändes som piskslag, alla dessa bibelord. De svedo, han
led under dem, sökte väja för dem, men de träffade likafullt.
Han stönade, svettades, det var uppror i honom. Hans hjärta
klappade våldsamt. Han fann intet ljus i detta mörker. Hans
ande ropade på ett förklaringsberg, men intet gavs. Han stod
i en töckendal. Det var som om han skulle kvävas. Den tanken
var outhärdlig: För mig står ingen himmel öppen! När jag en
gång, med ståt, under berömmelse av människor, myllats ned
på kyrkogården, där redan min prunkande gravsten är upprest,
färdig att mottaga mitt namn i gyllene bokstäver — då finns
för mig, miljonären, ingen nåd!

Ingennåd!

I förtvivlan reste han sig upp, grep kramkistan med bägge
händer, lyfte den, som om han ville slunga den i golvet och krossa
den. Ty den var ju yttersta upphovet till hans vånda.

Men han sansade sig, händerna sjönko långsamt, kramkistan
sattes åter på stolen. Den var ju oskyldig. Det var han själv,
som var skulden till sina marter. Hur ynkligt att vilja hämnas på
ett dött ting!

Han hånskrattade åt sitt vredesutbrott, tog upp näsduken,

torkade svetten ur pannan, försökte tänka mera besinningsfullt.

Var han en usling?

Hela hans mannajag reste sig mot denna anklagelse. Han
gick bort till trymån, såg sig i den från huvud till fot. Där stod
framför honom en man i sin fulla kraft, rak i ryggen, med öppen
blick, beslutsam mun, hela gestalten präglad av energi och
ärlighet. Nej, så såg ingen usling ut! Hans samvete var gott,
han hade aldrig gjort någon för när men bisprungit många i
deras nöd. Från sin ungdom hade han varit idog, sparsam,
och Gud hade välsignat hans möda. Det står skrivet: »Arbetaren
är värd sin mat.» Och han hade fått maten. Det står ock skrivet:
»Söken först efter Guds rike, så skall allt detta därjämte tillfalla
eder.» Han hade sökt efter Guds rike, först samman med sin moder,
sedan allena. Gud hade, enligt sitt löfte, givit honom timligt gott.
Skulle han försmå Guds gåva? Nej! Då vore han otacksam.

Men hur förvaltade han gåvan? Behöll han den egoistiskt
för sig själv? Kanske fanns dock något skäl för anklagelse?

Han hade en mängd människor i sitt bröd, en var fick sitt,
mången mer än så, när sjukdom och nöd krävde, alla
välsignade honom, ingen förbannade. Han kände sig lika förpliktad
gentemot dem, vilka uppburo lön, som gentemot hjälpbehövande
utan lön. I detta avseende kunde han ej rimligtvis beskyllas
för underlåtenhet.

Han hade hustru och barn; Dem vårdade han med största
omsorg, säkerställde deras framtid, så ätt de ej skulle lida ont,
när han fölle ifrån. De skulle ej kunna klaga över en kärlekslös
make och fader. Han hade själv varit fattig, visste, hur svårt
det kändes, ville ej, att barnen skulle genomgå samma hårda kamp
som han. Deras liv skulle bli ljust. För att de rätt skulle förvalta
sitt arv, ej bli odågor, gav han dem den bästa uppfostran, manade
till gudsfruktan, idoghet, barmhärtighet mot sämre lottade.

Efter detta resonemang vek hans ångest. Han trodde ej
längre, att han var så dålig, som han befarat. Modigare än nyss

kunde han stå inför honom, som rannsakar och dömer. Dock
fattades ännu något i hans uppgörelse med Gud. Det ringde i
hans öron: Om Gud, såsom bevis på att jag älskar honom högst
av allt, skulle kräva, att jag lämnade, vad jag äger, allt utan
undantag, skulle jag då kunna göra det?

Först stelnade han inför denna oerhörda fordran, därefter
sökte han förstå den. Kasta hela rikedomen, hela ställningen,
sin egen och sin familjs välfärd! Han och hans hustru skulle
bli lika fattiga som hans stackars föräldrar varit, hans barn
själva förtjäna varje brödbit! Han skulle sälja allt och giva
åt de fattiga, såsom Kristus lärt, bli arm för människor men
rik för Gud! Ty så sade hans helige son: »Den, som mister sitt
liv för min skull, han skall vinna det.» Det är: den, som avsäger
sig sitt världsliga liv, alla jordiska förmåner för min skull, han
skall vinna salighetens liv.

Skulle han kunna göra detta?

Han stod mitt i rummet, då han tänkte detta, alldeles stilla.
Smärtan, som fördystrade hans ansikte, försvann, hans blick
blev ljus. Det var, som om hela mannen förklarats. Han sjönk
på knä med knäppta händer och bad högt:

— Herre! Penningen är mig intet mot livet i dig. Du har
givit mig penningen. Kräver du den tillbaka, skall jag med
Job säga: »Herren gav, och Herren tog, välsignat vare Herrens
namn!» Gör som dig täckes, blott jag får stanna i din nåd och
en gång, då jag skiljes hädan, får möta en förbarmande Fader!
Ske din vilja!

Så låg han, försänkt i andakt, glömmande allt kring sig.
Plötsligt spratt han till vid att någon tog i den stängda dörren och
knackade. Det var hans hustru, som oroligt frågade, varför han
dröjde så länge, och bad honom komma ut i julglädjen.

Lugnt reste han sig, ställde kramkistan i ett hörn, öppnade
dörren, gick ut, slöt hustrun i sin famn, kallade barnen till sig
och sjöng med dem julpsalmen, till ära åt den, som både
förkrossar och förlossar.
</chapter>
<chapter name="ANNONSER">
<h2>ANNONSER</h2>

</chapter>

<chapter name="Beträffande kopiering.">
<h3><i>Beträffande kopiering.</i></h3>
Av Dir. <i>A. Sonnergård.</i>

Att förvara en <i>exakt</i> kopia av <i>allt</i> skriftligt, som utsändes, är av
allra största betydelse. De tråkigheter, tvistemål och rena
penningutgifter, som genom tiderna förorsakats av brist på kopior, äro legio.

En exakt kopia måste visa alla <i>korrigeringar, ändringar</i> samt <i>underskriften.</i>

Annars är kopian ingen kopia och således ej laglig och givetvis mera
till skada än till gagn.

För några år tillbaka infördes från Amerika ett kopieringssätt, som
vid första ögonkast tyckes mycket tilltalande, nämligen det s. k.
genomslags-systemet vid hjälp av skrivmaskin.

Detta kopieringssätt är emellertid i praktiken det dåligaste och dyraste
av alla förekommande, vilket klart torde belysas av följande.

Genomslagskopian är nämligen ingen kopia, ty det finnes ingen
underskrift därå, och ingen vill vid ett eventuellt rättsligt mål kunna bevisa,
att det ej vid underskrivningen har företagits rättelser å
originalmanuskriptet, som <i>aldrig</i> blivit företagna å kopian.

Det är därför 10 chanser emot en för, ifall Ni använder
genomslagskopior, att 50 % av Edra kopior <i>ej</i> äro lagliga.

Ytterligare är genomslags-systemet det dyraste av alla kopieringssätt,
ty kostnaden för <i>carbonpapper</i> är rent netto tjänad vid vilket som
helst annat system, vare sig med kopieringsmaskin eller kopiepress.

För många firmor betyder detta 100-tals kronor sparade pr år, i
förhållande till om korrespondensen är stor eller liten.

Och då i varje sund affär korrespondensen stiger år från år, är det
en punkt, som måste tagas i betraktande.

Det gammaldags systemet med kopiepress finnes det numera knappast
många större firmor, som begagna sig av, ty dess nackdelar äro för
många (tänk på de suddiga breven och de oläsliga kopiorna) och tiden
det tager i anspråk för stor.

Och dock vågar jag påstå, att det är absolut att föredraga framför
genomslags-systemet, ty man får dock en <i>exakt</i> återgivning av <i>allt</i> det
skrivna.

Men för dem, som önska erhålla en verklig kopia av vad de utsända,
och det är av allra största betydelse, finnes det nu fulländade
kopieringsmaskiner, bland vilka Roneo kopieringsmaskin väl nog bär priset, ty
den kopierar utan vatten och är med säkerhet den snabbaste av alla
samtliga förekommande.

Men, som förut skrivits, är vilket som helst kopieringssätt att
föredraga framför genomslags-systemet.

Och alla, som begagna sig av detsamma, skola förr eller senare inse
riktigheten härav.

<table b>
<td c>MAN
EKIPERAR SIG,
SÄTTER BO,
INREDER SITT KONTOR
ALLT
FÖRNÄMT OCH   FÖRSTKLASSIGT
I
<img></img>
AKTIEBOLAGET
NORDISKA KOMPANIET
STOCKHOLM
NORDENS STÖRSTA VARUHUS
-- -- -- -- -- -- -- -- -- -- -- -- -- --
REKLAM LITTERATUR
OCH ALL ANNAN
AFFÄRSLITTERATUR
I RIKT URVAL HOS
AKTIEBOLAGET
NORDISKA KOMPANIET
BOKAVDELNINGEN
</table>


<img 1></img>
</chapter>
<chapter name="Generalkonsulns kärlek.">
<h3><i>Generalkonsulns kärlek.</i></h3>

James Durman var en lyckoprins, en fru Fortunas utvalde
gullgosse. Därom rådde intet tvivel, och alla hans vänner voro
åtminstone i denna sak ense. I övrigt rådde dem emellan en ganska
stor oenighet beträffande den gemensamma vännen James. Ty det
saknades icke de, som sade: »Nog <i>är</i> han en lyckans gullgosse,
men han har skojat sig fram».

Och maken till framgång på affärsmannabanan fick man
sannerligen leta efter med både ljus och lykta.

Det var ingen hemlighet, att James Durman en gång i sin
tidigaste ungdom suttit på en bagarvagn och varit en så kallad
»bagarmatsäck», det vill säga springpojke åt en utkörare vid
ett bageri i staden. Och nu satt han som ägare av tolv fartyg, som
gingo till världens mest skilda länder och hämtade hem de
behövligaste kolonialvarorna. Inte nog med det. Han hade i dagarna
fått rättigheten att bära generalkonsulstiteln. Historier spredos
ut bland vännerna, historier så nedriga och lögnsvarta, att de
endast kunde vara till skam för sina spridare.

Den nyvordne generalkonsuln bekymrade sig föga om
vännernas prat och de historier man tacksamt lyssnade till och
vidarebefordrade. Bland allt annat sades det också, att den
trettiofyraårige generalkonsuln och uppkomlingen svältavlönade sin
personal. Men säkert är, att de, som kommo till hans firma, voro
belåtna och stannade där. Och alla aktade chefen.

Medan det så pratades bland affärsvännerna, närmade sig
James Durman allt mer och mer sitt öde. Naturligtvis var detta
öde förkroppsligat i en kvinna, en ung och vän mö av adlig
ätt. Han hade gjort hennes bekantskap under den nyss förflutna
sommaren under ett par veckors uppehåll på ett turisthotell

<table b>
<td c><b>Göteborgs Morgonpost</b>
Göteborgs största och
mest spridda  morgontidning
Läst bl. a. av all affärs»,
industri- o. sjöfartspublik
i västra Sverige
</table>
<table b>
<td c>A.-B. PHARMACIAS
<b>PHOSPHO-ENERGON-PILLER</b>
förordas av läkare
VID ALLMÄN SVAGHET, NERVOSITET, ÖVERANSTRÄNGNING
OCH SÖMNLÖSHET M. M. SÅLJES ENDAST Å APOTEK
</table>
<table b>
<td c><b>K. M. Noréns Elektr. A.-B.</b>
Klarabergsgatan 29
Stockholm
</table>
<table b>
<td c>SÄKERHETSSPRÄNGÄMNET
<b>CARLSONIT</b>
BILLIGASTE
i handeln förekommande sprängämne.
TRANSPORTTILLÅTET
med vanliga tåg.
SÄKRARE
mot stötar än dynamit, tager ej åt sig
fuktighet och fryser ej vid kall väderlek.
REKOMMENDERAS
för kalk- och stenbrott, gruvor, jordsprängning
och stubbrytning.
SÄLJES
i minut hos kruts & sprängämneshandlare.
<b>STOCKHOLMS SUPERFOSFAT FABRIKS A.-B.</b>
-- -- -- -- -- -- -- -- -- -- --
Superfosfater, Urinämne och Guanidinsalter,
Kalcium-Karbid, Kalk-kväve, Kiseljärn, Ferro- &
andra legeringar, Perklorater, Kaustik
Ammoniak, Svavelsyrad Ammoniak.
Ammoniumnitrat, Natriumnitrit, Salpetersyra,
Svavelsyra
Tillverkas och försäljes av:
<b>STOCKHOLMS SUPERFOSFAT FABRIKS A.-B.</b>
STOCKHOLM
Telegramadress:                         
Fosfatbolaget,                                                   
Stockholm                                                   
Riks & Sthlmst:
Namnanrop
Fosfatbolaget
</table>

ett stycke uppåt landet. Förr hade han alltid skämtat med sina
gifta vänner, som rått honom att söka sig en följeslagarinna
genom livet, och sagt, att han, »som hade en så stor affär, hade
nog att tänka på och nog bekymmer ändå utan att behöva skaffa
sig en hustru». Men Aina Nissinger, av en dansk, i Sverige ej
introducerad adlig ätt, kunde han inte glömma. Det hade väl
också sin särskilda anledning.

Hennes far, den högförnäme Jörgen Nissinger, även han
skeppsredare, var James Durmans argaste konkurrent, och då han fick
se sin dotter i sällskap med »den unge skojaren», blev han
ursinnig och sade:

—  Aina! Får jag se dig i sällskap med den där glopen en gång
till, så vill jag inte kännas vid dig. Mannen är en bedragare, eljest
hade han inte kunnat skaffa sig så mycket pengar.

—  Hur har pappa fått sina?

—  Aina!

Därmed hade samtalet mellan far och dotter plötsligt slutat.
Det hade förts i det lilla turisthotellets park, och James
Durman hade ofrivilligt kommit att vara åhörare.

Kanske var det just detta, som gjorde, att Aina Nissingers
bild ristades så hårt in i James Durmans hjärta. Han visste,
att han var en uppkomling, att han en gång suttit på en
bagarvagn, att han varit springpojke hos en skrädderifirma. Han hade
för övrigt en gång fått en hel krona i drickspengar av
skeppsredare Nissinger, då han hos denne lämnat en frackkostym. Hon
visste allt detta men gav honom ändå hans värde som
människa. Och det var få, som gjorde det. Konjunkturriddare och
gulaschbaron, det var vad han oftast fick heta.

Nåja, det var också sant, att han gjort sin lycka under
högkonjunkturernas tid. Men — hade han varit en vanlig
gulaschbaron, så hade han inte, när den gyllene tiden kom, kunnat starta
ett rederi utan vidare och så småningom göra det till stadens
största och ett av de största i landet.

Det låg många år av idogt arbete bakom honom. Redan då
han var i bageriet och om dagarna försåg matvaruaffärerna med
limpor och skrädda kakor och om kvällarna såg till hästen, hade
han börjat studera. Han hade tänkt ta studentexamen och bli

präst eller läkare. Någon examen hade det inte blivit av. I stället
hade han sökt och fått en korrespöndentplats på ett
skeppsmäklarkontor. Åren hade gått, och framgångarna hade kommit
slag i slag. Världskriget kom, och han insåg snart, vilket
utmärkt gott affärshuvud han hade.

Och nu var han ägare av en hel liten handelsflotta, tolv fartyg
och två nya under byggnad, och ägde rätt titulera sig
generalkonsul.

Han kunde som sagt inte glömma Aina Nissinger. Och de
senaste två veckorna hade han tänkt på henne mer än
någonsin. Han hade funnit, att livet, trots all lyx han nu kunde bestå
sig, trots det eleganta hem han inrett åt sig, var tomt, var ödsligt
och kallt utan en älskande och älskad: kvinna. Efter två så gott
som sömnlösa nätter fattade han sitt beslut.

Han skulle skriva till Aina Nissinger.

Han skulle skriva och säga henne, hur kär hon var för honom.

Han hade just satt sig vid skrivbordet i sitt hem och skrivit
brevets överskrift.

Men var det klokt?

Hur skulle hon uppta detta? Var hon möjligen kär i honom?
Skulle hon inte skratta åt honom? Visa hans brev för sin far och
sedan — sedan skulle en ny historia börja florera bland alla
avundsmännen och de så kallade vännerna.

Han rev sönder det påbörjade brevet.

Dagen därpå skrev han ett annat och postade detta.

En vecka fick han vänta.

Det var en lång och pinsam vecka. Under dessa sju dagar
såg han Aina Nissinger på gatan två gånger, båda gångerna i
sällskap med ett par väninnor. Han såg henne rodna och hälsa,
något kyligt tyckte han, kyligare än förr, innan han skrev.
Efter bekantskapen i somras hade de mötts på gatan, hälsat
och pratat, och alltid hade det varit kamratligt och muntert.
Något hade kommit emellan dem. Och detta något var hans brev.

Varför hade han då varit så galen att skriva?

Han måste le för sig själv, där han just nu satt på sitt kontor
och förstrött rökte på en cigarr. Han, affärsmannen, skriva
kärleksbrev! Alldeles som en kärlekskrank gymnasist! Han

<table b>
<td c><img 1>
BARNÄNGENS
<b>BLÄCK</b>
STÅR SIG I ALLA TIDER
</img>
</table>





<table b><img 1></img></table>



tog upp   fickspegeln,   såg   sig   i   denna,   drog  på   munnen  och
mumlade:

— Nej , min bäste James Durman! Du passar inte alls som en
primo amoroso. Tänk, vad dina — hm! — vänner nu ska ha roligt.

I detsamma knackade det på dörren till hans rum.

—  Var så god!

Vaktmästarepojken kom in och lämnade ett visitkort.

Aina Nissinger!

Hon!

Han satte sig att stirra på kortet och glömde alldeles bort att
ge vaktmästarpojken besked.

—  Är generalkonsuln inne? frågade denne för att göra sig
påmint.

—  Ja, ja! utbrast han i nästa ögonblick, generad över ivern i
sin röst.

Pojken försvann och öppnade strax därpå för fröken Nissinger.

Han bad henne taga plats.

—  Jag har fått ett brev, sade hon.

Hon darrade på rösten.

— Ni bad. att få träffa mig. Och jag tyckte det var bäst att
söka er här, där ni gör upp era andra affärer.

Han blev förvirrad.

—  Andra affärer! utbrast han. Tror ni att — — —

Hon avbröt honom.

— Enligt vad jag hört, fikar ni efter mig för att gifta in er i
en ansedd släkt och — för att komma åt min fars fartyg. Ni
har en väldig expansionsförmåga.

Han blev först alldeles eldröd i ansiktet. Sedan bleknade han.

Var det från henne han hörde detta? Var det hon, som han
träffat en gång i somras, hon, som försvarat hans rykte, henne,
som han älskade.

— Enligt vad ni hört! utbrast han. Enligt vad ni hört!

Han reste sig och började gå fram och tillbaka över den mjuka
mattan. Han hade ett häftigt lynne, häftigare nu, då en glödande
kärlek brann inom honom.

— Min fröken! utbrast han slutligen med skälvande stämma.
Har ni lånat era öron till att höra något sådant, då har ni utan

tvivel lånat dem även till att höra alla de smutsiga historier,
som kretsa kring mig och viskas kring min person.

Det sjöd inom honom, han kunde inte stanna inne längre.
Och plötsligt ryckte han till sig hatt och rock, som hängde på
en krok vid dörren, och skyndade ut.

På gatan vinkade han till sig en bil och for till sin bostad.
Hemkommen sjönk han ned i en av fåtöljerna i biblioteket och
— började gråta.

Ja, han grät verkligen. Han grät över att det lyckans
skimrande luftslott han timrat upp åt sig under de stunder han haft
lediga från tankarna på affären, så plötsligt störtade samman
och blev en enda grushög av den krassaste verklighet.

Hon trodde, att han ville gifta sig med henne för att få hennes
fars skepp. Gifta sig med fartygen! Å, vilken lumpen och
tarvlig varelse måtte hon inte vara!

<tab><tab><tab><tab><tab>II.

Sedan Aina Nissinger hämtat sig från sin förvåning över
James Durmans uppträdande, lämnade hon hans kontor. Hon tänkte
först gå hem, men kommen till stadens domkyrka fick hon
plötsligt den tanken att gå in. Några turistande ungdomar
gingo in i templet samtidigt som hon. De pratade högljutt- och
vanvördigt. Hon blev förargad, frågade sig själv, vad hon hade
där att göra, gick ut ur kyrkan och fördjupade sig i gångarna
på kyrkogården. Till sist satte hon sig på en bänk under en tårpil,
som växte vid en avliden affärsmans grav.

Tankarna kretsade hela tiden kring James Durman. Hon hade
kommit till hans kontor för att få höra honom säga, att han
älskade henne. För hon höll honom kär. På vägen till det
durmanska affärshuset hade hon beslutat att börja så som hon gjorde
för att få höra honom försäkra, att han skrivit till henne endast
därför, att hans hjärta var överfullt av kärlek, kärlek, endast
kärlek, och inga baktankar.

Och så hade detta blivit följden.

Men —

Och hon ryckte till.

<table b>
<td c><b>Elektriska Aktiebolaget Volta</b>
------------------ Stockholm ------------------
Huvudkontor och fabriker: <i>Ulvsunda</i>
Postadress:                  Stockholm 1
Telegramadress:   Volta, Stockholm
TELEFONER:
Riks:    Namnanrop   »Volta»
Allm.:  Ulvsunda 31, 32, 33
<i>Utställning i Stockholm: Birgerjarlsg. 21
(invid Stureplan)</i>
TELEFONER:
Riks 233 10 Allm. 2,50
TILLVERKAR  OCH  FÖRSÄLJER:
<b>Elektriska kok- och värmeapparater
Elektrisk Installationsmateriel
<i>FÖRNÄMSTA SVENSKA FABRIKAT</i></b>
</table>

<table b>
<td c><b>GÖTEBORGS HANDELS-
OCH SJÖFARTSTIDNING</b>
TIDNINGENS ERKÄNDA
ANSEENDE OCH STORA
SPRIDNING GÖR DEN
TILL ETT AV
SKANDINAVIENS BÄSTA ANNONSORGAN
</table>

—  James! viskade hon.

Hon hade plötsligt tanken klar inför sig.

Vad var hans uppträdande om ej den bästa försäkran, att han
älskade henne!

Hon satte händerna för ögonen, och en djup suck banade sig
väg ur hennes bröst.

—  James!

Tårarna trängde fram i hennes ögon. Hur djupt hade hon inte
sårat honom!

Hon reste sig hastigt.

Utkommen från kyrkogården tog hon en bil till hans bostad.
Hon sprang uppför trapporna, ty hon gav sig inte tid att vänta,
tills hissen kom ner. Uppkommen fick hon av hans hushållerska
veta, att »generalkonsuln nyss gått ut».

— Nej, utbrast Aina. Jag måste träffa honom — genast.

Och hon stampade otåligt med sin lilla fot mot stenläggningen
i förstugan.

Hushållerskan försäkrade emellertid, att han var utgången,
Aina Nissinger bad att få telefonera till hans kontor.
Kontorschefen upplyste, att generalkonsuln var på bolagsstämma.

Så var det också.

Strax efter det han kommit hem, sedan han lämnat fröken
Nissinger ensam kvar i hans privata rum, hade han per telefon
fått kallelse till ett extra sammanträde med styrelsen för
Bodöfors-Alberga järnvägsaktiebolag.

Då han kom dit, fick han en del upplysningar, som tycktes
ge honom själva Nemesis i hand.

Verkställande direktören hade gjort en del bedrägliga
manipulationer, och verkställande direktören var — Jörgen Nissinger.
Denne hade av helt naturliga skäl ej blivit kallad till detta
sammanträde. Vice verkställande direktören hade gjort upptäckten,
och man skulle nu genomgå bolagets böcker, och sedan —

Först sent på kvällen kom generalkonsul Durman hem.
Hushållerskan underrättade honom om fröken Nissingers besök.

—  Hon lät så förfärligt upprörd, slöt den hederliga gamla
kvinnan.

— Ja, jag kan förstå det, mumlade han.

Nu började en inre strid för James Durman.

Vad gällde hennes besök? Vad skulle han göra med hennes far?

Han hade en fullständig trumf på hand. Nu kunde han komma
över Nissingers fartyg. Han hade bara att meddela en av de
mest nyhetshungriga tidningarna. Konkurrentens firma skulle
ramla, och han kunde köpa in dem för rampris. Det skulle bli
en handelsflotta på tjugu fartyg.

Tjugu fartyg och åtskilliga nya trader till de andra!

Det svindlade nästan för hans ögon.

Efter en stund log han.

Ur denne mans hand hade han en gång mottagit allmosor.
Hur glad hade han inte den gången varit över den fattiga
kronan, som Nissinger gett honom med samma min, som man ger
en tiggare en femöring. Och nu låg denne mans öde i hans hand,
han själv var största aktieägaren i järnvägs-bolaget och kunde
bestämma, om åtal skulle ske eller icke mot den bedrägliga
förvaltaren av delägarnas intressen.

Då stod Ainas bild fram för hans inre.

Varför inte låta nåd gå före rätt? Förelägga Nissinger ett
villkor: antingen Aina till hustru eller — kraschen.

Han blev i nästa ögonblick ond på sig själv. Köpa sig en
hustru!  Nej.

Vad hade hon velat honom, eftersom hon sökt honom?

Telefonen ringde.

Han hörde fröken Thurn svara och meddela, att »han nu var
hemma». Ögonblicket därpå kom hon in och sade, att fröken
Nissinger väntade i telefonen. Då han skulle svara, hade hon
redan ringt av. Förvånad gick han in i sitt rum igen och satte
sig att tänka över situationen. Några minuter senare hörde han
en bil stanna utanför husets port. Han såg på klockan. Den var nio.

Det ringde på tamburdörren.

Strax därpå visade fröken Thurn fröken Nissinger in i hans
rum.

Med en trött gest bad han henne ta plats. Hon kom väl nu
för att bjuda ut sig och på så sätt rädda fadern. Han blev bitter
till sinnes vid denna tanke. Fanns det då så mycken tarvlighet
i dessa samhällets högre kretsar? Väl hade han under sin samvaro

<table b>
<td c><b>VÅRA DAGARS
LANTBRUKARE</b>
sträva efter rationell drift som är den enda möjligheten
till nedbringande av produktionskostnaden.
Och medlet därtill är de tekniska hjälpmedlen.
Välj det mångsidigaste av dem, som därtill är beprövat
i världens alla länder.
Det är S. K. F.-lagret, som sparar drivkraft,
smörjmedel och levande arbetskraft, och som med lika stor
fördel användes i såväl åkdon som tröskverk, motorer,
och lantmannens övriga hjälpmaskiner,
Specificera "S. K. F.-lager" vid varje nyanskaffning.
Kassera alla glidlager i gamla åkdon och maskiner och
inbygg det ekonomiska och driftsäkra S. K. F.-lagret.
Begär autentiska siffror från oss — de äro överraskande
och tala tydligare än ord.
<b>SKF</b>
AKTIEBOLAGET
SVENSKA KULLAGERFABRIKEN
GÖTEBORG
</table>
<table b>
<td c><b>A.-B. Skånska
Cementgjuteriet</b>
Stockholm — Göteborg
Malmö
VÄG- och VATTENBYGGNADER
FABRIKSBYGGNADER
ASFALT, GIPS. OCH CEMENTVAROR
MARMORARBETEN
</table>

<table b>
<td c><b>ATLAS
TÄNDKULEMOTORER</b>
<i>5 120 eff. hkr.
Drivas med de billigaste
brännoljor.</i>
Ingen vatteninsprutning
i förbränningsrummet.
<i>Driftsäkra. — Lättskötta.
Agenter antagas.</i>
<b>Aktiebolaget Atlas Diesel</b>
Stockholm
</table>

med stadens förnämsta affärsmän och andra honoratiores, dessa
»fina» människor, till vilka hans längtan som pojke städse
stått, upptäckt en hel del, men att hon, att den kvinna han satt
främst bland alla var beredd att sälja sig — — —

Hon avbröt honom i hans tankegång.

—  Vi fick inte tala ut med varandra i förmiddags, började
hon. — Sårade jag er inte förfärligt djupt?

Hennes röst skälvde, och han såg, att hennes läppar darrade.
Där hon satt framför honom, fann han henne så älsklig, att han
helst velat taga henne i famn och kyssa bort de tårar, som
glindrade i ögonen.

Tårar! Ja sannerligen — där var tårar!

Han reste sig, lade bort cigarren och började vanka fram och
åter över golvet med händerna på ryggen. Han försjönk i
tankar och märkte inte, att hon rest sig, förrän hon stod alldeles
framför honom, just då han skulle göra en vändning för att
fortsätta sitt vankande.

Han stannade.

— Säg, sade hon, och hennes röst var mjukare ännågonsin, säg,
kan ni förlåta mig!

Hon såg bedjande upp mot honom.

Han tog hennes hand, och en darrning gick genom hans kropp,
då han kände hennes mjuka hand i sin.

Tårarna blevo större i hennes ögon, och hon närmade sig
honom allt mera. Plötsligt släppte han hennes hand och började
åter vanka fram och åter. Hur länge han gått så, visste han inte
— han tyckte det var timmar — då han ryckte till vid en
snyftning. Han såg upp och fick se henne sitta lutad över en fåtöljkarm
och gråta. Hela hennes kropp skakades av tillbakahållna
snyftningar.

Han stirrade en stund på henne. Han var som fastnaglad vid
golvet. Men med ens bröt den hos honom inneboende kärleken
fram, och med en vek, för honom främmande röst utbrast han:

—  Aina!

Detta blev det förlösande ordet.

Han sprang fram, fylld av längtan att vilja trösta. Hon såg
upp, log genom tårarna och viskade:

— James!

Och hon grep hans händer, höll dem länge i sina och tryckte
dem hårt till sitt bröst.

Dagen därpå läste man i stadens tidningar, att en del
bedrägliga manipulationer inom Bodafors-Alberga
järnvägsaktiebolag blivit upptäckta, och att verkställande direktören
misstänktes. Det väckte dock sedermera allmän förvåning, att man
inte vidare hörde någonting om saken. Än mera förvånade blevo
de goda stadsborna, då de fingo höra talas om att firman
Jörgen Nissinger gick upp i firman James Durman. Förvåningen
kulminerade dock, då generalkonsul James Durman kort före
jul vigdes i domkyrkan med sin gamla antagonists dotter Aina.
Man gissade mycket — men fick veta intet.
<tab><tab><tab><tab><tab><tab><tab><tab><tab><i>Hilding Östlund.</i>

<table b>
<td c><b>VICTOR PETTERSONS</b>
BOKINDUSTRI-AKTIEBOLAG
10 HOLLÄNDAREGATAN 10 STOCKHOLM
ETABL. 1874
<i>BOKTRYCKERI
LITOGR. ANSTALT
BOKBINDERI
KONTORSBOKFABRIK
KARTONGFABRIK</i>
ALLM. TEL. 8091, 8092, 8093. RIKSTEL. 400, 8091, 2545
</table>

<table b>
<td c><b><i>VI TILLVERKA OCH FÖRSÄLJA</i></b>
<b>Elektriska</b> generatorer, motorer och transformatorer,
<b>Elektriska</b> traverser, kranar, hissar och spel,
<b>Elektriska</b> lokomotiv och spårvagnar,
<b>Elektriska</b> instrumenteringar och apparater,
<b>Elektriska</b> ventilatorer, fläktar och pumpar,
<b>Elektriska</b> oljerenings- och varmluftsapparater,
<b>Elektriska</b> kok- och värmeapparater,
<b>Elektrisk</b> installationsmateriel,
<b>Elektrisk</b> armatur.
<b><i>VI UTFÖRA:</i></b>
<b>Elektriska</b> kraftöverförings- & belysningsanläggningar,
<b>Elektriska</b> järn- och spårvägsanläggningar,
<b>Elektriska</b> hiss? och krananläggningar.
<b>ALLMÄNNA SVENSKA ELEKTRISKA A.-B.</b>
VÄSTERÅS
Filialer:
Stockholm, Göteborg, Malmö, Norrköping, Jönköping, Sundsvall,
Umeå och Västerås (Bergslagsfilialen).
Avdelningskontor:
Östersund, Linköping och Halmstad.
<b>ASEA</b>
</table>


<table b>
<td c><b>A/B EKLÖW & Co
STOCKHOLM</b>
<i>Glas- porslins,- och
husgerådsartiklar engros
Tillverkning av
slätt, slipat och pressat
hushållsglas.</i>
<sc>kontor</sc>.: TORSGATAN  X, STOCKHOLM
(Invid Norra, Bantorger)
POSTADRESS   STOCKHOLM 1          RIKSTELEFON    3213, 20523
TELEGRAMADR..    EKLÖWCOMP         STOCKHOLMS-TEL.   4433.
</table>

<img 1></img>
</chapter>
<chapter name="Ett populärt åkdon.">
<h3><i>Ett populärt åkdon.</i></h3>
Av <i>Marcel.</i>

Jag kom härom dagen händelsevis att passera Stockholms
modernaste trafikled, Kungsgatan, och stannade ofrivilligt utanför Svenska
Lloyds ståtliga nybyggnad, vars exteriör synes härovan. Min
uppmärksamhet drogs till automobilfirman Thelanders eleganta skyltfönster,
på vilket bl. a. var målat i guld »T. V.» Jag sökte i mitt minne och
frammanade en liten upplevelse för någon tid sedan i lärdomsstaden Uppsala.
Ett litet elegant åkdon, som gick med maskin, hade stannat på torget,
och en stor folksamling slöt sig småningom som en tät häck omkring
detsamma. Jag trängde mig fram och läste T V på kylaren. Den lycklige
ägaren av fordonet uppträdde, som om han varit försäljare, så
entusiastisk var han i sitt omdöme om vagnen, och så beredvillig var han att
besvara alla frågor. —

Var tillverkas denna lilla nätta vagn? — I Landskrona, vid Thulinverken.
— Huru många hästar? — 20. — Går den bra? — Utmärkt!

— Är det äkta läderklädsel? etc. —På allt kunde han svara. —

När jag i tankarna genomgått detta, beslöt jag att stiga in i
lokalen härovan för att ytterligare tillfredsställa mitt kunskapsbegär.
Innan jag emellertid hunnit verkställa mitt beslut, uppenbarade sig en
splitter ny automobil och stannade just där jag stod, och se, det befanns
åter vara föremålet för min nyfikenhet. En ung man i studentmössa med
ett tungomål som röjde skåningen, förklarade, att han kommit direkt

från Landskrona! Uppför Nissastigen, genom Smålands skogar, upp
och ned för dess många backar, genom Östergötlands och Sörmlands
bördiga och fagra nejder hade färden gått lustigt och galant med en
körtid av endast omkring <i>15</i> timmar.

Jag tänkte för mig själv: Man må säga vad man vill om bilterror
och illa åtgångna vägar, man måste dock skänka sitt erkännande åt
utvecklingen av transportmedlen, vilket gör att man på ett behagligt
sätt kan färdas genom Götaland och Svealand på mindre än ett dygn
utan att behöva trängas och skakas halvt fördärvad i ett
järnvägståg.  —

Denna tillfredsställelse ökas vid tanken på att automobilen ifråga
är utgången från svensk industri och alltigenom synes utgöra
produkten av ett förstklassigt arbete med användande av svenskt material i så
stor utsträckning som möjligt.  —

Den unge mannen meddelade mig för övrigt flera intressanta
upplysningar. Det förnämsta på vagnen var förstås motorn, som
Thulinverken själva tillverka och för vars geniala konstruktion äran
ursprungligen lärer tillkomma en utländsk bilkonstruktör. Detta bevisar, att
man varit förståndig nog att icke försöka experimentera sig fram.

För tillverkning av kugghjul, fjädrar, kylare m. m. svara flera av
våra förnämsta industrier. Karosseritillverkningen är helt och hållet
förlagd till Thulinverkens egna verkstäder och baserad på
masstillverkning. Endast prima lövträdsvirke och äkta läder användas.
Framstående yrkesmän äro införskrivna från utlandet även ifråga om
denna detalj.

Typen, en fyrsitsig, liten vagn, torde ha alla utsikter att slå igenom.
Dels äro driftkostnaderna mycket små med ringa benzin och
gummiförbrukning, dels kommer en blivande bilskatt att premiera
användandet av småvagnar. Vidare är Thulinbilen något smalare än de
amerikanska bilerna, varigenom den har lättare att komma fram på
våra smala landsvägar. Och last but not least: den är komfortabel och
gedigen, något som svensken sätter värde på.

För alla, som måste åka landsvägar, som handelsresande, läkare,
jägmästare, landsfiskaler m. fl. och för alla, som äro lyckliga nog att
kunna av andra skäl hålla sig med ett trevligt åkdon, bör en sådan
vagn som T V vara idealet.

<table b>
<td c><b>PREMIER</b>
amerikansk lyxvagn med automat,
magneiväxling
<b>T. V.</b>
4-sitsig svensk kvalitetsbil
<b>VULCAN,</b>
bästa engelska
lastautomobil 1 1/2 ton
<b>Tela-tändstift,</b>
av förstklassigt
svenskt fabrikat,
betydligt billigare än
utländska
AUTORINGAR
<b>A-B. THELANDERS</b>
KUNGSGATAN 9
STOCKHOLM
</table>

<table b>
<td c><b>DAIMLER</b>
last-, brand, omnibus- och
gatubevattnings- samt
<b>MERCEDES
LYXPERSONAUTOMOBILER</b>
äro de över hela
världen erkänt
bästa. Begär
anbud från
generalagenturen:
<b>AKTIEBOLAGET
DAIMLER-MERCEDES</b>
BIRGER JARLSGATAN 6 -- STOCKHOLM
</table>

<table b>
<td c><b>A.-Bol. Bröderna
Lundholms</b>
ELEGANTA
SLITSTARKA
HYGIENISKA
PASSFORMER
<b>Vända Barnskodon</b>
</table>

<table b>
<td c><b><i>Göteborgs Morgonpost</i></b>
<i>Göteborgs största och
mest spridda morgontidning
Läst bl. a. av all
affärsindustri- o. sjöfartspublik
i västra Sverige</i>
</table>

</chapter>
<chapter name="Spridda drag ur affärslivet.
Ur »Sigurds kaleidoskop».">
<h3><i>Spridda drag ur affärslivet.</i></h3>
Ur »Sigurds kaleidoskop».

I tidernas begynnelse, eller
åtminstone strax därpå, förstod man
sig inte på något annat sätt att
komma åt något, som en annan
människa hade och man själv ville
ha, än slå ihjäl eller åtminstone
mörbulta ägaren och taga det med
våld. Detta var den allra första
formen för varuutväxling eller
handel och kallades för <i>misshandel.</i>

Men mänskligheten förökades,
de ihjälslagna hade släktingar,
umgängesvänner, som sökte
hämnas deras död, och det började bli
förenat med obehag att slå ihjäl
folk, även om man var aldrig så
stark. Då fann ett slughuvud upp
att låta ägaren till den åtrådda
saken leva och komma överens
med honom om att ge honom
annat i stället: en björnhud för en
kalv, ett mått säd för en kjortel
o. s. v. Därmed var det fria
varuutbytet inlett, och detta kallades
rätt och slätt för <i>handel.</i>

Omsider började man finna det
obekvämt att stoppa ett får i
fickan, när man gick ut för att köpa
en kråsnål, eller taga en oxe under
armen, när man tågade åstad för
att skaffa sig en ny tröja. Det var
då ett geni uppfann det
representativa medel i varors ställe, som
kallas för »penningar».

Jag vet inte precis, vad man
skall säga om den karlen. Hans

<table b>
<td c>JUR. UTR. KAND.
<b>H. THALIN ADVOKATBYRÅ</b>
STOCKHOLM
Riks tel. 93 00 DROTTNINGGATAN 72 Allm. tel. 224 33
TEKNISKA ÄRENDEN
GRUVSAKER HANDELSTVISTER
</table>


<table b>
<td c>För resa eller godsbefordran till eller från Amerika blir
<b>SVENSKA AMERIKA LINIEN</b>
förmånligast, då den
erbjuder regelbundna turer
med direkt mellan
GÖTEBORG och NEW YORK
gående förstklassigt inredda ångarne
STOCKHOLM om 22.070 depl. ton och
DROTTNINGHOLM om 19.000 depl. ton.
Upplysningar lämnas av Svenska Amerika Linjen
i Göteborg samt i Stockholm av:
A/B Broströms Linjeagentur.
</table>

<table b>
<td c><b>SVERIGE -- LEVANTEN</b>
Vi underhålla reguliera förbindelser
SKANDINAVIEN, ALGIER, PIREUS, SMYRNA
och SALONIKI. ALEXANDRIA, JAFFA och
BEYROUTH. KONSTANTINOPEL, ODESSA
samt andra SVARTA HAVSHAMNAR och vice versa
med eventuellt anlöpande av andra Levanthamnar,
beroende på lasttillgång.
<i>Närmare meddela:</i>
<b>i GÖTEBORG:</b> SVENSKA ORIENT LINIEN
Packhusplatsen 5
Tel. 69 24, 10150, 110 52. TeL.-adr. LEVANT
<b>i STOCKHOLM:</b> A.-BOL. BROSTRÖMS LINJEAGENTUR
Gustaf Adolfs torg 16
Tel. 240 28, 50 93. TeL.-adr. BROSTRÖMIA
</table>



uppfinning är inte opraktisk men har gjort mycken
förargelse och någon liten nytta.

Penningen skiljer sig från kolera, tandvärk och difteri
därigenom, att dessa senare plåga oss mest, när vi ha
dem, men penningen mest, när vi inte ha den. En
skicklig läkare kan befria oss från alla fyra åkommorna.

För penningar fås <i>allt,</i> som finnes på denna jord med
absolut osviklig säkerhet utom fyra små saker.
Nämligen hälsa, lycka, kärlek och en felfri häst. Dock är
penningen alltid ett gott <i>hjälpmedel</i> även till ernåendet av
dessa, och deras <i>surrogater</i> kan man alltid få för pengar,
d. v. s. njutning i stället för hälsa, rus i stället för lycka,
älskarinna och hustru i stället för kärlek och
femhundra järnvägar för en god häst. På vår Herre tänker man mest,
när man är i nöd, på pengar, när man inga har, och på mat, när det
blir länge sedan man sist såg någon.

Den, som kan konsten att akta pengar, när han har dem, och
föraktar dem, när han inte har dem, går vanligen långt här i världen.

»Fluktuationerna på penningmarknaden» äro ganska vanskliga
att följa, dock kan man säga så mycket, att när en banks aktier
ge elva procent, direktörerna äro med i fosterländska förbundet och
kassören tillhör federationen, då bör även andre bokhållaren vid
huvudkontoret inte vara något dåligt parti för en anspråkslös
flicka.

En »bank» är en inrättning, som släpper ut sedlar och sätter in
växelförfalskare.

Rikets solidaste bank är riksbanken. Dock skall man inte vara
ledsen, om man endast har att fordra i alla de övriga. Rikets
populäraste bank är ostronbanken på västkusten.

»Enskild bank» har brukats ganska mycket och länge här i
landet. Förr bestod den uti att på någon finare tillställning bli
utkallad i förstugan och få stryk av någon bekant.

»Växel» är ett avlångt papper på en kort tid, å vilket det är

<table b>
<td c><b>Världsmärket
bland fickur!
Högsta precision.
Grand Prix:</b> Brüssel 1897,
Paris 1900, Milano 1906.
<b>Första pris: Guldmedalj:</b>
Geneve 1896.
<b>Hors concours,</b> Medlem of
Juryn: Paris 1889, Bern 1914.
Över 5 millioner Omega-ur i bruk.
<b>Obs. Intet Omga-ur
är äkta om ej ordet
»Omega» o. Omega-märket
finnes anbragt
å verk, i boetter
och i de flesta fall
på taflan.
OMEGA</b>
</table>

<table b>
<td c><b>REDERIAKTIEBOLAGET TRANSATLANTIC
<i>Reguljära förbindelser:</i></b>
Från SVERIGE/NORIGE/DANMARK
till SYDAFRIKA
till AUSTRALIEN (via Durban)
till AUSTRALIEN (via Suez)
till SUNDAÖARNA
till PERSISKA VIKEN
till VÄSTAFRIKA
till NORDAMERIKA
Till SVERIGE/NORIGE/DANMARK
från NORDAMERIKA
från  AUSTRALIEN
från  SUNDAÖARNA
från  VÄSTAFRIKA
från  SYDAFRIKA till AUSTRALIEN
<b><i>Närmare meddela:</i>
REDERIAKTIEBOLAGET TRANSATLANTIC
GÖTEBORG</b>
Tel. Ink. avd. 111 80 & 59 96         
Utg. avd 47 38 & 58 63 Tel .adr. »NIKE»
</table>

bättre att skriva på längden än på tvären.

»Valuta» kallas den ersättning, som. fås för en utlagd
penningsumma. Med »rörliga valutor» förstås kapplöpningshästar och
förnäma magar i rika Köpmanshus.

Önskan och behovet av att åtkomma pengar utan avlämnande
av valuta stiger med civilisationen. Det är detta naturbehov, som
föranlett det affärssymtom, vilket kallas »lån» samt i banker och
affärsmän emellan aldrig bedrives utan »säkerhet». Dock är det ej
nog med ett »säkert uppträdande». Men med »namn» på en eller två
som ingenting ha, går det säkert, om du själv äger lika mycket.

Den, som  försöker »uttaga»

<table b>
<td c>AKTIEBOLAGET
<b>I. M. GÖTHE</b>
VÄLSORTERAT LAGER AV
Skriv- ritmaterialier,
kontorsutensilier & skolmaterial
engros & detalj
Order å trycksaker utföras fort och
omsorgsfullt från eget tryckeri
</table>

<table b>
<td c>AV ALLA FACKMÄN ÄR
<b>MERCEDES</b>
ERKÄND
SÅSOM VÄRLDENS BÄSTA
<b>PERSONBIL</b>
ENSAMFÖRS.: DAIMLER-MERCEDES
ALITOMOBILAGENTUR
BIRGER JARLSGATAN 6 — STOCKHOLM
</table>

pengar ur bank å tid, då banken ej är öppen, blir själv insatt.

Unga män, som inte ha något nyttigare för sig, söka gärna
»öppna en affär». Tillvägagåendet därvidlag beror huvudsakligast på,
till vilken tid av dygnet man vill förlägga sin affärstid. Nattetid
behöves blott en blindlykta och en bra dyrk. Men skall affären
öppnas på dagen, bör man se till, att man får kredit hos någon ej
alltför hetsig grosshandlare.

Med »realisation» förstås förverkligandet av en affärsmans
drömmar om förlegade varors försäljning till goda varors pris.

»Ackord» kallas det, när gäldenär och kreditorer sammansmälta
i ljuv harmoni om att kugga

<table b>
<td c>AKTIEBOLAGET
<b>OLBERS & C:o</b>
ÖREBRO
Advokat- & Affärsbyrå
</table>

<table b>
<td c><b>Göteborgs Morgonpost</b>
Göteborgs största och
mest spridda morgontidning
Läst bl. a. av all affärs-,
industri- o. sjöfartspublik
i västra Sverige
</table>

rättens ombudsman på vidare arvoden.

»Sparbanken» har till uppgift att spara socknens storgubbar
besväret att resa till staden för att låna pengar och att bereda
»kamrers »-platsen åt sockenbarn, som urspårat på studiebanan.

»Diskonto» är den enda del av ett växelbelopp, som banken kan
vara säker om att slippa förlora.

»Falska papper» brukar vara »goda papper» även om
låntagaren är aldrig så arm, ty han vet, att om ej papperet löses ut, så
åker han själv in.

Med »boskillnad» förstås en hustrus rätt att njuta utan att
betala.

»Rättens ombudsman» är en post, som inrättats till följd av

<table b>
<td c><b>STÄMPLAR</b>
HÖGSTA KVALITET.
WARNER SIIEVERSPARRES
NYA GRAFISKA AKTIEBOLAG
LILLA WATTUGATAN 22
STOCKHOLM
</table>

<table b>
<td c><i>Främst
bland
råoljemotorer</i>
<b>"ELLWE"</b>
<i>Förenar tändkulemotorernas
& Dieselmotorernas fördelar
-- saknar deras nackdelar. Startar
ögonblickligt. Saknar valteninsprutning.
Låg bränsleförbrukning</i>
a-b Svenska <b>MASKINVERKEN</b> Stockholm
</table>


<table b>
<td c>Hampus Bodéns Advokatbyrå
HAMPUS BODÉN AXEL BERGENSTIERNA
<b><i>Drottningatan 15</i></b>
Riks o. Allm. tel. 54 69
</table>

misstro mot sysslomännen att ensamma kunna tillräckligt utplundra
ett konkursbo.

»Rabatt» är skillnaden mellan den gräns, intill vilken man velat
klå sin nästa, och den, intill vilken hon <i>låtit</i> klå sig.

Förr i världen nyttjades den också med stor fördel, när man
hade att göra med ovederhäftigt folk. Då sålde man t. ex. med 70
procents rabatt, tillsåg att man var väl betald med nettot,
bevakade bruttot i konkursen, fick 30 procents utdelning uti densamma
och var under tak.

»Bokföring» kallas det, när man vid inträffande obestånd »for»
sina »kladdar» till en smart man, vilken på en månad gör ihop »de
i lag föreskrivna handelsböcker» för tre eller fyra år. Minst en
sådan kapacitet finnes i varje stad.

»Bokslut» är något, som man aldrig törs visa. Är det fult, då
bråka kreditorerna, är det vackert, då galnas taxeringsnämnden.
Den köpstarka Jordbruksbefolkningen i Västra och Södra Sverige
nås säkrast medelst annonsering i

<table b>
<td c><b>Den köpstarka jordbruksbefolkningen
i Västra och Södra Sverige</b>
nås säkrast medelst annonsering i
<b>BONDETIDNINGEN</b>
Ulgivningsort: Göteborg
OBS! 3 ordbrttkarnas eget företag
Stor spridning Låga  annonspriser
<b>Bondetidningens Expedition, Göteborg</b>
Rikstelefon 84 04 Begär offert
</table>



<table b>
<td c><b>Aktiebolaget Alfr. Ahlström & C:o</b>
NORRKÖPING
Specialaffär för
<b><i>MÖBLER, MATTOR, GARDINER</i></b>
STÖRSTA URVAL! MODERATA PRISER!
</table>

</chapter>
<chapter name="Löjliga annonser.">
<h3><i>Löjliga annonser.</i></h3>
På en skylt i en viss småstad lästes en gång följande:

Här försäljes mjölk, smör, bröd, skorpor, såpa, tvål, huggen ved
och andra matvaror.

Ett mindre trevligt rum finnes för en ungkarl, som är ordentlig
från den 1 december. Svar i biljett etc.

En antik säng till salu hos undertecknad, som har en vackert
formad aktergavel, inlagd med rosenträ.

Ordentliga herrar, som vilja bli tiggare och banditer, torde snarast
möjligt anmäla sig hos teaterdirektör X. här i staden.

En antik tavla med snidad ram till salu hos konservator
Eriksson, som mist förgyllningen, men blivit ordentligt renoverad.

Väl möblerat rum uthyres sommartid för herrar, längre eller
kortare.

Körsnär Johansson mottager pälsverk till förvaring åt personer,
som eljest äro utsatta för att bli uppätna av mal.

Ett nästan nytt piano till salu hos en familj av första klassens
fabrikat.

Finare smör erbjudes ärade kunder som nedpackats i
stenkrukor.

<table b>
<td c><b>AKTIEBOLAGET
NORRKÖPINGS REMFABRIK
NORRKÖPING</b>
Telegr.-adr.: <b>Remfabriken</b>
Rikstel.: <b>Kontoret 16 26
Fabriken 28 74
Tillverkar alla slags
remmar av läder
samt lädervaror för
textilindustrien</b>
</table>

<table b>
<td c><b>Göteoborgs Morgonpost</b>
Göteborgs största och mest spridda morgontidning
Läst bl. a. av all affärs-,
industri- o. sjöfartspublik
i västra Sverige
</table>
<table b>
<td c><b>JMW
CENTRIFUGALPUMPAR</b>
med direktkopplade elektriska motorer utgöra den
LÄMPLIGASTE VATTENLEDNINGEN
för
<b>Villor, Lantgårdar, Ladugårdar,
Trädgårdsbevattning m. m.</b>
INFORDRA ANBUD!
General försäljare:
JUNEVERKENS Försäljningskontor
Rikst. 305 11 <b>Birger Jarlsg. 26, Stockholm</b> Allm. T. 265 60
</table>

<table b>
<td c><b>ÖREBRO SNICKERIFABRIK</b>
EKLUND & C:o
FABRIKEN GRUNDLADES 1876
Tel. 296 635
Byggnadssnickerier, Trävaror, Papp, Träull
</table>

<table b>
<td c><b>En gentleman</b>
använder endast
förnämsta märke
<b>"Finess" SKOCREAM</b>
A/B. ÖREBRO SKOCREAM
</table>

<table b>
<td c><b>ANNONSBOLAGET</b>
REGERINGSGATAN 18 :: STOCKHOLM
RIKS OCH ALLM. TEL.: VÄXEL 573, 57 32.
<b><i>Förmedlar annonser till alla
svenska och utländska tidningar
med ord pris och rabatt</i></b>
Effektfulla annonser :: Konstnärligt utförande
</table>

<table b>
<td c>KÖPMANGATAN 2 ESKILSTUNA TELEFONER 152 & 652
AKTIEBOLAGET
<b>TRYCKCENTRALEN</b>
GRAFISK ANSTALT FÖR HANDEL
OCH INDUSTRI
Boktryckeri, Bokbinderi,
Klichéanstalt, Am. Retusch,
Tekningsatelier
REGERINGSGATAN 18 STOCKHOLM TEL. 573, 5732 (VÄXEL)
</table>

</chapter>
<chapter name="Förteckning över annonsörerna">
<h3><i>Förteckning över annonsörerna</i></h3>
<table><td><td r>Sid.
<td>Aktiebolaget Alfr. Ahlström & C:o . . . <td r>37
<td>Aktiebolaget Atlas Diesel . . . <td r>20
<td>Aktiebolaget Broströms Linjeagentur . . . <td r>30
<td>Aktiebolaget Brising & Fagerström . . . <td r>12
<td>Aktiebolaget Bröderna Lundholm . . . <td r>28
<td>Aktiebolaget Daimler-Mercedes . . . <td r>28, 33
<td>Aktiebolaget Eklöw & C:o . . . <td r>24
<td>Aktiebolaget I. M. Göthe . . . <td r>32
<td>Aktiebolaget Nordiska Kompaniet . . . <td r>5
<td>Aktiebolaget Olbers & C:o . . . <td r>33
<td>Aktiebolaget Parmacia . . . <td r>7
<td>Aktiebolaget Skånska Cementgjuteriet . . . <td r>20
<td>Aktiebolaget Svenska Kullagerfabriken . . . <td r>19
<td>Aktiebolaget  Svenska Maskinverken . . . <td r>35
<td>Aktiebolaget Thelanders Automobilimport . . . <td r>25—27
<td>Aktiebolaget Tryckcentralen . . . <td r>40
<td>Aktiebolaget Örebro Skocream . . . <td r>39
<td>Allmänna Svenska Elektriska Aktiebolaget . . . <td r>23
<td>Annonsbolaget . . . <td r>40
<td>Barnängens Kemiska Fabriks Aktiebolag . . . <td r>11
<td>Hampus Bodeéns Advokatbyrå . . . <td r>36
<td>Bondetidningen . . . <td r>36
<td>Elektriska Aktiebolaget Volta . . . <td r>15
<td>Göteborgs Handels- och Sjöfartstidning . . . <td r>16
<td>Göteborgs Morgonpost . . . <td r>7, 29, 34,38
<td>Juneverkens Försäljningskontor . . . <td r>38
<td>K. M. Noréns Elektriska Aktiebolag . . . <td r>7
<td>Nya Luth & Roséns Elektriska<td r>
<td>Aktiebolag, omslagets 2:a sida<td r>
<td>Omega . . . <td r>31
<td>Victor Pettersons Bokindustri-Aktiebolag . . . <td r>22
<td>Rederiaktiebolaget Transatlantic . . . <td r>32
<td>Roneo Aktiebolag, omslagets 3:e sida samt . . . <td r>3—4
<td>Werner Silfversparres Nya<td r>
<td>Grafiska Aktiebolag . . . <td r>34
<td>Stockholms Superfosfat Fabriks Aktiebolag . . . <td r>8
<td>Svenska America Linien . . . <td r>30
<td>Svenska Orient Linien . . . <td r>30
<td>Sverige—Levanten . . . <td r>30
<td>H. Thalins Advokatbyrå . . . <td r>29
<td>Örebro Snickerifabrik . . . <td r>38
</table>

</chapter>

<table b>
<td><h3>PRESSUTTALANDEN
om AFFÄRSMANNENS ÅRSBOK</h3>
En synnerligen välredigerad publikation, som i populär form
behandlar en mängd för såväl affärsfolk som andra intressanta
ämnen. Innehållet är omväxlande och författarnamnen borga i
allmänhet för att sakkunskapen givits ett framträdande rum . . .
Välskrivna saker av underhållande natur över ämnen hämtade
ur handelslivet.. . Har en tilltalande utstyrsel och är rikt
illustrerad . . . Blir fortsättningen vad början lovar, bör den ha anledning
se sin framtid tryggad. <tab><i>Göteborgs Handels- och Sjöfartstidning</i>

En värdefull lektyr för var och en, som är intresserad av det
ekonomiska livet i dess helhet . . . Det är att hoppas, att en stor
del av vårt folk skall läsa den och dra nytta av vad som där
finnes att hämta. <tab><tab><tab><tab><tab><tab><i>Ny Tid</i>

En synnerligen trevlig och gedigen bok . . . Det är frågor, som
en medborgare med anspråk på allmänbildning icke kan förbigå . . .
Den som köper boken i tanke att få en av statistik och grafiska
kurvor uppfylld lunta blir bedragen . . . Varje banktjänsteman,
varje kontorist, som är angelägen att förkovra sig i sitt yrke, bor
läsa den och kan göra det utan att på minsta sätt kollidera med
den sinnesjämvikt och lättja julen brukar skänka. <tab><i>Aftonbladet.</i>

Den typografiiska utstyrseln är förstklassig, särskilt tilldraga
sig vinjetterna en berättigad uppmärksamhet . . . En till innehåll
och utstyrsel gedigen bok . . . Prisbillig och bör därför kunna
köpas och läsas inte bara av affärsmännen och industriidkarna
utan också av en större bildningssökande allmänhet.
<tab><tab><tab><tab><tab><tab><tab><i>Vadstena Läns Tidning.</i>

En för köpmännen nyttig och praktisk handbok . . . Bokens
omslag med sin flotta teckning av Kjellberg gör ett tilltalande
intryck . . . Innehållet är mycket rikt och omväxlande, och boken
kan anbefallas hos köpmännen och deras medjhälpare som en
god och nyttig uppslagsbok. <tab><tab><tab><i>Skånes Köpmannablad.</i>

Ett flertal goda illustrationer inleder den digra och värdefulla
boken. <tab><tab><tab><tab><tab><tab><tab><tab><i>Göteborgs-Posten.</i>

Ett gott uppslag. <tab><tab><tab><tab><tab><tab><i>Skånetidningen Dagen.</i>

--------------------
<b>J. A. LINDBLADS FÖRLAG, UPPSALA</b>
</table>


<table b>
<td c><b>RONEO A/B</b>
STOCKHOLM
GÖTEBORG HÄLSINGBORG MALMÖ
Telegramadress: RONEOSTYLE
DEN LEDANDE FIRMAN I KONTORSMASKINER
OCH UTENSILIER
Typemaskiner
Duplikatorer
Kopieringsmaskiner
Stålskåp
Stålmöbler
Stålkortfack
Adressmaskiner
Brevregistreringssisystem
Alla utensilier för kontorsmaskiner
i oöverträffade kvalitéer.
BEGÄR OFFERT! BEGÄR KATALOG!
BEGÄR DEMONSTRATION!
</table>

<b>AB SVENSKA HANDELSBANKEN 1871
Bekvämaste reskassa:</b>
</chapter>



