BIBLIOTEKSBLADET

ORGAN FÖR SVERIGES ALLMÄNNA
BIBLIOTEKSFÖRENING

REDAKTION:

FREDRIK HJELMQVIST och KNUT TYNELL

ANDRA ÅRGÅNGEN

1917

STOCKHOLM
P. A. NORSTEDT & SÖNERS FÖRLAG

PAPPER FRÅN LESSEBO

STOCKHOLM 1917
KUNGL. HOFBOKTR. IDUNS TRYCKERI-A.-B.
164264


INNEHÅLL.

Sid.
Aberstén, S.En svensk tidskriftsindex. (Med diskussion.) . . . 216
— Litteratur om Bohuslän . . . 53
Adde, G. Behovet av ett kommunalt centralbibliotek i Stockholm.
(Med diskussion.) . . . 226
Berg, Hj. Min första läsning . . . 59
Berg, R. G. Walter Scott och Viktor Rydberg . . . 62
Berättelse över S. A. B:s tredje årsmöte . . . 209
Billström, J. En sida av suggestionens betydelse för det sociala livet . . . 66
Grape, A. Om Bengt Skyttes planerade universal-universitet . . . 155
Grönfeldt, S. Modern tysk bokkonst . . . 71
Hjelmqvist, F. Smålandslitteratur. I . . . 76
—  Stockholms arbetarebibliotek 1892—1917 . . . 17
Hugo, Y. Svenska arbetarebibliotek . . . 235
Jacobson, Helja. Förhållandet mellan skolornas boksamlingar och de
allmänna bibliotekens ungdomsavdelningar. (Med diskussion.) . . . 167
Jensen, A. En föreläsares iakttagelser och reflexioner . . . 262
Johansson, J. V. Åtgärder för spridande av dansk och norsk originallitteratur
i Sverige och svensk i Danmark och Norge. (Med diskussion.) . . . 6
Johnsson, P. Hembygdslitteratur i biblioteken . . . 13
Kjellberg, K. Behovet av ett kommunalt centralbibliotek i Stockholm.
(Med diskussion.) . . . 221
Koch, G. H. v. Ett svenskt Chautauqua . . . 92
Landtmanson, S. Västerås läroverksbiblioteks nybyggnad . . . 16
Lettström, H. Tankar i några folkbildnings frågor . . . 97
Lindberg, G.  Dagspressen och biblioteken . . . 173
Linder, Greta. American library associations 40-års jubileum . . . 99
— »Biblioteksreklam.» (Med diskussion.) . . . 242
Linder, Gurli. En tysk kulturhärd och dess verksamhet under kriget . . . 102
Lundahl, N. Om den lokala kontrollen över den populärvetenskapliga
föreläsningsverksamheten . . . 106
— Den populärvetenskapliga föreläsningsverksamheten . . . 175
Lundberg, Hildur. Några ord om bibliotekarien och hans arbete . . . 1
Lundgren, Hj. Litteratur om Östergötland . . . 111
Lutherlitteratur . . . 177
Olsson, O. Studiecirklarnas genombrottsår i det svenska folkbildningsarbetet . . . 121
Ottelin, O. Den stora folkbildningsuppgiften . . . 126
Petrén, A. Knut Kjellberg som riksdagsman . . . 127
Sandberg, Alvida. Förhållandet mellan skolornas boksamlingar och de
allmänna bibliotekens ungdomsavdelningar. (Med diskussion.) . . . 162
Schéele, F. v. Ett förslag . . . 131
Segerstedt, T. Religionshistorien i folkbildningsarbetet . . . 133
Steenberg, A. S. Det talte och det skrevne Ord i Folkeoplysningens Tjeneste . . . 139


Sid.
Thulin, C. A. Lux in tenebris . . . 143
Tynell, K. Tryckta katalogkort . . . 144
Wieselgren, O. En tysk stridsskrift i folkbiblioteksfrågan . . . 257
Ågren, K. H. E. Seminariernas bibliotek och deras uppgift. (Med diskussion.) . . . 10
Österberg, K. J. Om tidningsurklipp . . . 240
Östergren, A. Lantbrukets bok. (Recension.) . . . 266
Hyllningar till prof. K. Kjellberg av B. J. Bergqvist, T. Fogelqvist,
O. L. Fürstenberg, H. E. Larsson, A. Nyström, Th. Petrén, E. B.
Rinman, K. Starbäck o. K. Warburg . . . 66, 69,  96,  121,   129,   130,  138,  153
Biblioteksnotiser . . . 21, 180, 268
Litteratur . . . 23, 185, 272



Sid.
De allmänna läroverkens bibliotek . . . 21
Berättelse över Centralbyråns i Lund verksamhet . . . 270
De blindas förenings bibliotek och
Stiftelsen de blindas bokfond . . . 268
Dansk och norsk bibliotekslitteratur . . . 269
Desinficiering av böcker . . . 270
Ecklesiastikdepartementets grundkatalog . . . 180
Folkbildningsförbundet . . . 183
Folkskoleseminariernas biblioteksväsen . . . 181
Klemmings antikvariat . . . 269
Litteratur rörande egnahems- och emigrationsfrågor . . . 22
Nordisk tidskrift för bok- och biblioteksväsen . . . 181
Nyare norsk och dansk bibliotekslitteratur . . . 182
Några nya tryckta bibliotekskataloger . . . 268
En räkenskapsbok för folk- och skolbibliotek . . . 22
Spridning av norsk och dansk litteratur i Sverige . . . 182
Statsanslaget till folk- och skolbibliotek . . . 268
Teknologisk litteratur . . . 180
Västra Sveriges folkbildningsförbund . . . 183
Örebro läns föreläsningsförbund . . . 22
———
Stockholm: Arbetarbiblioteket . . . 17
Stockholm: Kungliga biblioteket . . . 22
Stockholm: Stadsbiblioteksfrågan . . . 221
Västerås: Läroverksbiblioteket . . . 16
Östersund: »Jämtlands bibliotek» . . . 21



Förklaring över i litteraturrecensionerna använda signaturer.
A. B—s. Redaktör August Brunius.
A. H. T. f. andre bibliotekarien Arne Holmberg.
—A—i. Fil. d:r Sune Ambrosiani.
A. Ö—n. Statskonsulenten August Östergren.
B. F. Lektor Birger Fahlborg.
B. M. T. f. andre bibliotekarien Bert Möller.
C. F. Hbg. Bibliotekarien  C. F. Hennerberg.
C. K—a. Jur. d:r C. W. U. Kuylenstierna.
E. G. Lektor Elias Grip.
E. H. T. Skriftställaren E. H. Thörnberg.
E. L. Fröken Estrid Linder.
E. M. R. Professor Edvard Rodhe.
E. N. Fru Ellen Nordenstreng.
E. N—nn. Andre arkivarien Erik Naumann.
E. P. W. Ingenjör Paul Wretlind.
F. H. Fil. d:r Fredrik Hjelmqvist.
F. V. Docenten Fredrik Vetterlund.
G—a L. Fil mag. Greta Linder.
G. L. Fru Gurli Linder.
H. Sg. Fil. d:r Harald Svanberg.
H. S—r. Kyrkoherde Hans Scholander.
H. W. Läroverksadj. Henning Wijkmark.
I. B. Fil. lic. Iwan Bolin.
I. N—g. Bibliotekarien Ivar Norberg.
J—i. T. f. aktuarien N. S. Jacobi.
J. L. Fil. d:r John Landquist.
J. Lblm. Docenten J. Lindblom.
K. H. Fru Karin Hjelmqvist.
K. T. Fil. lic. Knut Tynell.
L. A. Fröken Lilly Arfwedson.
L. L. Folkskolinspektör Lars Levander.
L. T. Kyrkoherde Lars Tynell.
L. Å. Fru Louise Åkerman.
M. F. Rektor Mathias Feuk.
M. J. Docenten Malte Jacobsson.

M. P. N. Professor Martin P. Nilsson.
N. S. Lektor Nils Sylvén.
O. S. Professor Oscar Sillen.
O. W—n. T. f. förste bibliotekarien Oscar Wieselgren.
P—n. Fil. lic. T. Pehrsson.
R. G. B. Docenten Ruben G:son Berg.
R. L. Skriftställaren Robert Larsson.
R. M. Professor Robert Malmgren.
Srn. Seminarieadj. Anna Sörensen.
S. S. Lektor Sixten Samuelsson.
S. S—n. Fil. d:r Sven Söderman.
T. H. Docenten Theodor Hjelmqvist.
T. T. Professor Torsten Thunberg.
Y. H. Fil. kand. Yngve Hugo.
Å. W—r. Apotekare Åke Wikander.



LITTERATUR.
Adlerz, G., Sv. skalbagg. 291.
Ahlberg, Ad., Jesu bergspred. 272.
Ahlberg, Alf, Vilj. frih. 25.
Ahlberg, K., o. Kockum, A., N. mus. Farm. afd. 48.
Almen, E., Lärob, i de fasta kropp. stat. 291.
Amatörfyrverkaren 290.
Andersson, D., D. kallas vidskepelse 189.
Angered-Strandberg, H., På bygator 38.
Armfelt, J., o. de Pomian, W., Polen 197.
Arrhenius, S., Stjärn, öden 291.
Lagen om avbetalningsköp 41.
Lagen om avtal 42.

Backman, E. L., Lev. mat. 292.
Bagges författn.-handb. f. läk. 48.
Bårby, IL, Serb. hjältedikt 198.
Bäring, M., Obrutna brev 192.
Barnteatern 294.
Barr, K., Världsförklar. 186.
Barras, P., Fr.  fra. revolut. 37.
Barthel, C, Mikroorgan. 44.
Beckman, N., Sv. språklära 274.
Bekker, P., Beethoven 198.
Bendz, E., Söder om landsv. 40.
Berg, B., En german 28.
—  Sälls, fåglar (I: 1,2) 292.
Berger, H., Gulaschbaron. 29.
Bergh, A. K., Yr. förgång, tid 29.
Bergman, D., Brothers and Sisters 189.
Bergman, Hj., Knutmässo marknad 276.
—   Sagor 294.
Bergman, J., Napoleon 33.
Beskow, E., Görans bok 294.
Beskow,  F. A., Sv. bibelsällsk. 184.
Bettex, F., Naturvet. o. kristend. 23.
Bexell, J., D. ty. folksk.  25.
Biro, L., Serpolette 192.
Björkelund, G., o. Danielsson, S., Ty. läsebok 26.
— Ordlista 26.
Björkquist, M., En bok om själfständ. 272.
Blomberg, J., Lärar. hjälpreda 32.
Boepple, P., Prep. f. sångunderv. 196.
Boissier, G., Cicero (2) 37.
Bolander, C.-A., Sv. diktare 188.
Borelius, H., C. G. v. Brinkman 284.

Brandell, E., En enk. kvinn. fund. 276.
Brisman, S., Nationalekon. 203.
Bråkenhielm, M., Amerikafeber 276.
—  Man o. hustru 276.

Carlsson, L, Uplands nation 203.
Cassel, G., Tyskl. ekon. motstånd skr. 203.
Cederschiöld, G., o. Olander, V., Riktlinjer 274.
Cervantes, Fyra noveller 280.
—  Valda noveller 280.
Chledowski, Renäss.-männ. 33.
Claudel, P,, Bebådelse 193.
Collin, C, o. Hungerland, H., Några sv. synon. 274.
Comenius, J. A., Stora undervisn.-läran 187.
Conrad, J., Seger 280.
Conricus, R., Om pryd. av vår Guds hus 184.

Dahlander, G., Handb, i smådjurssk. 205.
Dahlgren, L., Patron Carl 286.
Dan. Se Bergman, D.
Dasjkova, J. R., Memoarer 285.
David, L., Rådgifv. i fotogr 43.
Dennert, E., Finns d. ett liv 23.
Deussen, P., Bibelns fil. 272.
En djurbok 292.
Duncker, D., Ludvig XIV 30.

Edler, P. J., Hjälpreda f. upp-satsskr. 274.
— Om börd 282.
Edquist, C., Ropande röster 184.
Edquist, M., Bild. ur fädernas kyrka 184.
—  Segrande tro 184.
Ehrenheim, P., Några minnen 199.
Ehrensvärd, C. A., Brev 285.
Eje, A. Se Essén, A.
Ek, K., Fredmansgestalten 188.
Ek, S., Franzéns Abo-diktn. 199.
Ekenstierna, F., Carmen Sylva 199.
Emanuelsson, V., C. O. Rosenius 287.
Eriksson, J. V., Om kartprojektioner 202.
Essén, A., Hans exc. av Madagaskar 189.
Ewald, C., Två sagor 295.
Eystein Asgrimsson, Lilja 193.

Fitinghoff, L., Ovännen 44
Flensburg, E. G., Köpm. lagbok 42.
Flodmark, T., Gm minn. fjärrgl. 38.
Fogelklou, E., Fr. hövdingen t. d. törnekrönte 185.


Fogelqvist, T., Sånger t. d. förlor, skönh. 276.
Forsberg, Hj., o. Lannér, A., Hälsingborg 289.
Forsell, M.-L., Herrgårdslif  i Bergsl. 285.
Forsstrand, C., Sv. lyckoriddare 198.
—  Skeppsbroadeln 282.
Fröding, G., Kusin-bref 199.
Frösell, E., Tyska synonymer 187.
Funke, A., Utan logaritm. 292.

Galdós, B.P., Doña Perfecta 193.
Galsworthy, J., D. sv. blomm. 280.
Garborg, H., Eli 30.
Glawe, W., Kristend, förh. t. d. grek. hedend. 185.
Gordon, P., Jud. högtid 272.
Gramén, L. N., Lantmannabyggn. 290.
Granér, C, Burre Busses ävent. i Afr. 295.
Granlund, S., Kung Karls fältsk. 295.
Granqvist, I., Runor 189.
Gras, F., De röda fr. söd. 295.
Grenander, M., Lärob. i fys, (1) 46.
Grip, E., Folkhumor 195.
— Marco Polo 208.
Günther, C, Vineta 190.

Haddon, A. C., Magi 273.
Hallenborg, J. F., Anteckn, om husbyggn. 43.
Hansson, N., Arbetshäst. utfodr. 45.
— Handb, i utfodr. (2, 3) 45.
Harmaja, L. o. L.,Folkhushålln. grunddr. 204.
Harnack, A., Hvad vi hafva att lära 23.
Hawthorne, N., D. eldröda bokst. 193.
Hedlund, K., Hemkomst 190.
Helger, N., Arb. o. folksk. 273.
—  Gåsborns skn 40.
Herner, S., Vår bibel 23.
Herzen, A., Eur. o. Ryssl. 197.
Hildinger, A., Lärob, i ty. 26.
Hjorth, C. W., Lärok. i mjölkhush. 45.
Hjälpreda v. huvudräkn. 292.
Hoffensthal, H. v., Lori Graff 194.
Holm, T., Vad jord. ger 45.
— o. Hamilton, M., Rådg. f. svampens tillagn. 205.
Holmberg, O., Lärok. i skolsång 196.
Holmberg, T., Levnadsb. 25.
Holmbäck, Å., Några sid. av schw. pol. 35.
Holmquist, H., Eng. högkyrka 24.
Holzhausen, A., Orchidéer 205.
Huch, R., Fr. forna ofredsd. (2) 194.
Huss, H., Handled, i bakter. 46.
Hyltén-Cavallius, G. O., o. Stephens, G., Sv. folks. 195.
Högberg,  J.-E., Öv. de största svårigh. i ty. 274.
Hörlén, M., Illustr, beskr. öv. Skåne 41.

James, W., Några av själslivets probl. 186.
Jaurès, J., Arb., fosterl. o. armén 289.
Jensen, A., Fr. Balkan 188.
— Slav. och Världskr. 35.
Johansson, J. A., Lärob. i kemi 293.
— Växt. näringsproc. 46.
— Växt. sinnesförnimm. 46.
Johnson, M., På söderhafsf. 39.
Johnsson, O., Nya tidens hist. (1) 33.
Josephson, R., Borgarhus 41.
Jungenfeld, E. G. v., Hem fr. Par. 36.

Kant, I.,  Avhandl. om fred o. rätt 204.
Kijanen, P., o. Lundqvist, J., Rysk-sv. ordb. 187.
Kilian, Korn o. agnar 276.
Kinberg, E., Kortfatt. lärobok i fys. 293.
Kleen, E., D. stora spel. 276.
Knöppel, A., På vildmarksstigar 47.
— Vildmarksbilder 207.
Koch, M., Guds vackra värld (1, 2) 277.
Kolmodin, A., D. nutida kyrkl. läget 185.
Kolthoff, R. o. E. Med far 47.
—  På barmark o. spårsnö 207.
Kort handl. i skogshush. 205.
Kortf, lefnadst. om framst. tons. (1—4) 196.
Ku Hung-Ming, D. goda med-borg. rel. 25.
Kuylenstierna-Wenster,E., Krokvägar 277.
—  Makt 190.

Laboulaye, E., Blå sagor 295.
Lagerberg, T., o. Lundberg, G., Trädstamm. byggn. 45.
Lagerkvist, P., Ångest 190.
Lagerroth, F., Frihetstid. författn. 282.
Landquist, J., Fröding 38.
Lange, C. L, Mellanfolkl. rättsm. 42.
Lannér, A., Ur växtlivet 47.
Larsson i By, C., Logen 5455 277.
Laurin, C. G., Kvinnolynn. 39.
Lechler, G. V., Joh. Hus 286.
Lehmann, E., Upplysn. om teosofien 185.
Leijonsköld-Oxenstjerna, M. G., Kon. kapare 295.
Levertin, O.,  Fra. litt.-hist. (3) 275.
Lewin, E., En gustav. sjöoff. 286.
Lidforss, B., Ur B. L:s kvarlåtensk. Litter. upps. 27.
Lieberath, E., Nya äventyrsb. 295.
— Spaningsrytt. 295.
Lilius, A., Skolåld. själsliv 273.
Lind, G., o. Abrahamson, R., Moderna växthus 206.
Lindberg, A., De första teaterminnena 200.
Lindberg, F., Om barrtr.-kult. i Norrl. 45.
Lindeberg, G., Andante 190.
Linder, U., En samvetssak 190.
Lindhagen, A., Koloniträdg. 206.
Lindvall, G., På jakt eft. en morbr. 295.
Lindwall, L., Emilie Högquist 286.
Ljunggren, K., Cell. uppror 294.
London, J., Vagabondlif 200.
Long, W. J., På nordl. stigar 207.
Looström, L., I sv. konstnärskr. 196.
Lundberg, C., Några drag ur den ant. kult. 34.
Lundberg-Nyblom, E., Astrid Rönne 29.
— Höstrosor 277.
Lundborg, H., Rasbiologi 47.
Lundén, O., Jord o. gödsel 206.
Lundgren, K. Hj., I de fris. idéernas tj. 277.
Lundh-Eriksson, N., Sv. drottn. 34.
Lundström, H., J. A. Ekman 37.
Luther, M., Om en krist. männ. frih. 24.
Lyhe-Zernichow, D. v. d., En dansk Pompadour 194.
Lönnies, F. W., Vinkar f. maskin. 43.

Madelung, A., De märkta 30.
Malmberg, B., Atlantis 196.
Mattsson, G., En sommarfärd 39.
—  Strödda resebref 202.
Mazer, T., J. T. Beck 284.
Med Jesus 24.
Melander, E., Morgonl. aftonstj. 277.
Meredith, L. B., Klippträdg. 206.
Meyer, A., Ryssl. s. avsättn.-land 290.
Meyer, E. F., Mod. reklam 290.
Meyrink, G., »Golem» 194.
Meysenbug, M. v., I landsflykt 200.
Molin, P., Fr. Ådal o. Nordlandskust 190.
Müller, E., Lärob, i ryggradsdj. jämf. anat. 293.
Munthe, A., Sv. sjöhjältar (7:3) 283.
Musset, P. de, Herr Vind 296.
Månsson, F., Rättfärd .-gör. gm tron (1, 2) 278.
Möller, A., Dödsexpressen 191.

Naturhist. riksmuséets hist. 207.
Nennes, E., Vingar 191.
Nerman, E., Tio små negerp. 296.
Nilsson, A., Sv. romantik 189.
Nolde, B., Ryssl., Preuss. o. Polen 197.
Norden, A., Lärob. i sv. spr. byggn. 188.
Nordenskiöld, E., Forskn. o. ävent, i Sydam. 202.
Nordenstreng, R., Vik.-färd. 34.
Nordin, B., Stormdagar. 278.
Nordström, L., Idyller fr. kungar. Öbacka 191.
Norén, E., De sv. hemmens förfall o. upprätt. 206.
Nyström, G., Anatomi 48.

Ollén, N. P., Toner 31.
— Tretusen nya släktn. 275.
Olson, S., Handledn. i dekorativ söm 207.
Om inre vattenvägar 204.
Ossiannilsson, K. G., Präst. barn 278.

Pallin, H. N., Handledn, i byggn. 43.
Palmgren, R., I naturens lustg. 207.
— Vildnaden 293.
Pasquier, E. D., En polisprefekt 201.
Paulsen, O., Hemm. konserv.-bok 45.
Paulsson, Georg, Högre skolan 191.
Paulsson, Gregor, D. nya arkitekt. 196.
Persson, F., Väckelsen 191.
Petersens, H. af, Gustaf Janson 200.
Petersson, C. E. W., Vinkar för export. 291.
Petronius, Trimalkios' middag 194.
Philip, J. B., Sommardag, i Sv. 40.
Poole, E., Hamnen 31.
Porter, E.  H., Bara David 296.
Prudentius, Fornkr. hymner 194.

Renström, C, Christian science 185.
Reuterdahl, H., Bref 38.
Richter, E., I miss. spår 24.
Richter-Frich, Ö., Kanon, själm 31.
Richter-Velander, J., Metod. anvisn. 26.
Rieck-Müller, M., Doktorsgården 278.
Roda-Roda, Paschan ler 31.
Rolland, R., Michelangelo 200.
Roos, A. M., Gust. II Ad. 296.
Rosegger, P., Barnd.- o. ungd.-minn. 296.
Rosen, Eric v., Träskfolket 288.
Rosen, Erw., I fra. främl. leg. 287.
Ruck, B., Hans off. fästmö 195.
Rudberg, G., Poseidonios 287.
Rydström, A., Armfeltarne 37.
Ryssland såd. d. är 36.
Rystedt, G., Invärt, med. 48.

Säger, I., B. F. Fries 199.
Sahlgren, J., Vad skall villan heta 27.
Sallustius, Cat. sammansvärjn. 34.
— Jugurt. kriget 197.
Scheffer, H., Sv. störste tempelskald 201.
Schröder, G., Med hund o. bössa 293.
Schück, H., Vår förste förf. 201.
Schultz, R. v., D. nya krigslagst. 289.
Schumacher, H. V., Kejs. Eugenie 280.
— Lady Hamilton 280.
— Lord Nelson 281.
Scott,D. H., Växtvärld, utveckl. 47
Serrander, M., Sv. vattenkr. i 205.
Setterberg, G., Matem. underv. 26.
Shaw, G. B., Rev. handb. 289.
Sigfrids, A., Fasta kropp. mekan. (1, 2) 293.
Silén, E., Såningsm. 24.
Simmons, H. G., Våra vanl. vilda växter 207.
Simon, M., Feltag 48.
Siwertz, S., Eldens återsken 191.
—  De stora barnen 278.
Sjögren, H., Död. probl. 24.
Sjöholm, L., o. Goës, A., Handl. v. underv, i hemb. 32.
Smedberg, A., D. husl. ekon. 46.
— Nya kokboken 46.
Smith, E., Britt-Marie Colstrup 29.
Små böck. i naturv. (1—4) 208.
Småflickornas kokbok 296.
Sofokles, Kon. Oidip. 31.
Stael v. Holstein, L., Sv. o. Åland 42.
Stave, E., Israels hist. 185.
Stjerne,  O., Skuggspel 278.
Stjernstedt, M., Polens rätt 198.
Nya straffl. f. krigsm. 204.
Stratton-Porter, G., Flickan fr. Limberlostsk. 195.
— Freckles 195.
— Kardinalens frieri 195.
— Vildmarksmusik 294.
Stöckel, H. F. A., o. Thon, C. F.  G., Fullst. handb. f. betsn. 205.
Sundström, O., Und. Polens örn 36.
Svedelius, C., Realsk.-exam. 273.
Svenskt biogr. lex. 284.
Svenson, F.,  Fröding 38.
Sylvén, N., De sv. skogsträden (1) 294.
Säve, T., Sv. deltag, i sjuår. krig. 282.
Söderberg, Elsa, D. vita narcissen 192.
Söderberg, Erik N., Fr.  Anno Fjorton 279.
— D. krist. ps. 25.
Söderhjelm, W., Utklipp 27.
— Aboromant. 28.
Södermän, S., Romarn Rolland 201.

Tacitus, Germanerna 34.
Tagore, R., Fruktplockn. 281.
— Postkont. 31.
Tersmeden, C., Memoarer (3) 288.
Thysell, E., En bok om Skåne 289.
Tjugofem år i Kina 186.
Torpare, Tord, Sal. prost. trälkv. 279.
Tullgren, A., Trädgårdsväxt. fiender 47.

Uddgren, H., De tappraste 198.
Ullman, G., D. stulna portr. 279.
—  Ur liv. vis. 279.
Undén, Ö., Arrend. rättigh. 289.
Ungdomsboken 296.
Uppström, A., Till Österland 279.

Wachtmeister, H., Anteckn. o. bref 288.
Wahlenberg, A., Drottningen 279.
— Tom 192.
— o. Wranér, S., Sagor ur Tusen o. en natt (3) 296.
Wahlström, L., Sv. fr. förra seklet (1, 2) 36.
Valentin, H., Frihetstid, riddarh. 283.
Webster, T., Pappa Långben 281.
Westerberg, E., Sv. drottn. 35.
Westfelt, S., Täppan 46.
Vetensk, o. livet (1917:1) 208.
Vetterlund, F., Skugg. sal 30.
Wibom, J. G., Jaktminnen fr. Nilen o. Giraff-floden 202.
Wiklund, K. B., Lärob. i lap. spr. 275.
— Rounala kyrka 203.
Wilhelm, Släckta fyrar 279.
Winther, F., Kroppsutbildn. 291.
Witt, O., Orangeriets hemligh. 192.
Wrangel, E., Tegnérs kärlekssaga 287.
Wrangel, F. U., I obrända städer o. brända 202.
Vägledande förteckn, v. person- o. släktforskn. 283.

Xenofon, Cyrus' härfärd 35.

Zurhellen, O., Hjältar o. helgon 186.

Åkerblom, A., Norrœna dikter (1, 2) 28l.
Åkerhielm, A., Sagor 279.
Åsbrink, G., Sthlm—Storlien 289.

Öhman, F., Und. Ind. himm. 288.
Österberg, O., Teckenspr. 273.
Österling, A., Tidsstämn. 23.



<chapter name="NÅGRA ORD OM BIBLIOTEKARIEN OCH HANS ARBETE.
Föredrag vid S. A. B:s andra årsmöte">
NÅGRA ORD OM BIBLIOTEKARIEN OCH HANS ARBETE.
Föredrag vid S. A. B:s andra årsmöte

av bibliotekarien vid Gustav Vasa församlingsbibliotek fröken
Hildur Lundberg.

Först måste jag framhålla, att vad jag här kommer att säga rör bibliotekarien
för de populära biblioteken. Om den vid de vetenskapliga biblioteken
anställde tjänstemannens speciella utbildning och arbete är jag ej kompetent
att yttra mig. Det är alltså om den s. k. »folkbibliotekarien» jag ville säga
några ord.

En amerikansk biblioteksman har i en uppsats om biblioteksstyrelsers arbete
framhållit, att den viktigaste och i många fall svåraste uppgift, som åligger en
sådan institution, är att utvälja en kompetent och passande bibliotekarie. På
dennes lämplighet för sitt arbete beror mera av bibliotekets framgång än
någonting annat av det, som styrelsen har makt att kontrollera. Det är, menar han,
omöjligt att överskatta vikten för ett bibliotek av en god bibliotekarie. I samma
anda finnas många uttalanden av fackmän från olika länder. Och, mena de,
bibliotekarien bör — om biblioteket är under bildande — anställas så tidigt, att
han får inflytande över dess ordnande från början. Helt säkert hade många
bibliotek haft nytta av en sådan anordning icke minst rent ekonomiskt.

Men vad skall man då ställa för anspråk på en kompetent bibliotekarie?

Den första fordran är väl en god allmänbildning, bokkännedom samt kärlek
till böcker och studier. Men därjämte tyckes det mig, att man måste fordra,
att han skall ha någon utbildning för sitt kall, att den som skall sköta ett
bibliotek också vet hur det skall skötas. Detta är väl erkänt, när det gäller de
större biblioteken, men då det blir fråga om de små, så tyckes det mig, som
om detta krav ej trängt vidare djupt i medvetandet här i landet. Man resonerar
som så: »Det måtte väl vara en enkel sak, som vem som helst kan åtaga sig,
att köpa in litet böcker och låna ut dem.» Men även i små förhållanden är
det nog av vikt hur böckerna köpas in och hur de lånas ut, och göres det av
någon, som förstår sin sak, så kan den lilla boksamlingen göras fruktbringande
på ett sätt, som den oinvigde ej drömmer om.

Alltså en utbildad bibliotekarie. Nu kan man väl säga, att möjligheterna
till utbildning här i landet ej äro så stora, men det finnes dock sådana.

I sammanhang med sommarkurserna hålla bibliotekskonsulenterna varje år
en liten teoretisk kurs i biblioteksteknik, visserligen ytterst kort, men som likväl
meddelar kännedom om de modernaste och ändamålsenligaste metoderna för det
mindre bibliotekets skötsel. Det synes mig som skulle denna lilla kurs böra
anses som en obligatorisk kompetensfordran för de små bibliotekens vårdare.
Ja, jag tycker, att denna fordran är så viktig, att därest ingen utbildad person
finnes att tillgå, biblioteksstyrelsen skulle fordra och bekosta vederbörandes
genomgående av en sådan kurs.

Den har också den förtjänsten att sätta vederbörande i personlig beröring
med bibliotekskonsulenterna, vilket icke är utan betydelse. Och om än kursen
är knapp, så väcker den intresse för arbetet och lägger grunden, som sedan
måste påbyggas genom studier av bibliotektekniska arbeten samt om möjligt också
genom någon tids praktiskt arbete vid ett bibliotek.

Längre bibliotekskurser ha också förekommit under de senare åren och
sådana komma väl även framdeles att anordnas, även om det icke här på länge
kan bli fråga om någon ständig biblioteksskola.

Men ingen får inbilla sig, att någon kurs, även om den är aldrig så lång
och väl anordnad, ger någon garanti för en persons lämplighet som bibliotekarie.
Den är endast en nödvändig utbildning för den, som på annat sätt duger till
kallet.

De personliga anlagen spela nämligen här en mycket framstående roll, ja,
ha en så stor betydelse, att en tysk biblioteksman ger företrädet åt den, som
äger de erforderliga personliga egenskaperna, även om han har mindre kunskap
i det tekniska arbetet, utan vilken kunskap han dock ej kan tänka sig en
bibliotekarie.

Det är dessa personliga egenskaper, som framträda i det praktiska arbetet,
och därför är det, som jag förut framhållit, av stor vikt, att en blivande
bibliotekarie någon tid haft praktiskt arbete vid ett bibliotek.

Det är nämligen icke alls tillräckligt med en om än aldrig så stor entusiasm
för saken — sådan måste alltid finnas, men som en amerikansk barnbibliotekarie
säger rent ut: »Om den inte är parad med sunt förnuft och kunskaper, gör
den omätlig skada.»

Bibliotekarien måste vara klok och förstå den särskilda uppgift, som åligger
det bibliotek han förestår, de ekonomiska resurser, över vilka det förfogar,
dess speciella verksamhetsområde, de besökandes behov vid valet av litteratur.
Ett litet bibliotek får icke ordnas med hela den apparat, som ett stort fordrar,
men det skall icke heller anläggas så, att det snart växer ur de primitiva
anordningarna. Ett bibliotek i en glest bebyggd trakt fordrar andra anordningar
sa val av lokal som utlåninysregler och öppethållande än ett, som ligger i en
folkrik trakt eller i en stad. Olika städer, olika bibliotek i samma stad måste
av omständigheterna ordnas olika, icke minst när det är fråga om bokurval.
Man måste taga hänsyn till om biblioteket uteslutande besökes av äldre eller om
även barn och ungdom hava tillträde, ja kanske äro i majoriteten. Det är omöjligt
att i detaljer genast finna det rätta för varje enstaka bibliotek, det är en sak,
som bibliotekarien endast kan så småningom upptäcka och experimentera sig
fram till, det är något det dagliga arbetet skall lära honom. Men han måste
ha förutsättning att lära sig det, han får icke ha benägenhet för att låta allt gå
i en viss lunk, han måste kunna ändra det, som behöver ändras och icke vara
rädd för besväret.

Han skall vara genomträngd av en känsla av, att han och biblioteket äro
till för allmänhetens skull, icke tvärtom. Ingen skall bliva bibliotekarie av enbart
karlek lill böcker, denna kärlek skall hava alstrat ett begär att låta även andra
bliva delaktiga av den glädje böckerna bereda honom själv. Han skall söka ut
det bästa av litteraturens skatter och ordna dem så, att hans publik bäst och
lättast skall finna vad som passar den — för min del kan jag ej tänka mig ett
bibliotek utan »öppna hyllor». Han skall göra biblioteket till en angenäm

tillflyktsort, och han skall anse det som en kär plikt att icke låta någon gå, utan
att ha funnit, vad han sökt, om det varit möjligt för honom att göra det.

För den skull måste bibliotekarien ha organisationsförmåga och den största
ordning härska på alla områden inom biblioteket, böckerna vara på lämpligaste
sätt uppställda och det finnas praktiskt ordnade och så fullständiga kataloger som
möjligt. Även i små bibliotek är en god katalog av stor betydelse; det är icke
värt att lita på sitt eget minne. Det finns bibliotekarier, som äro som levande
kataloger och mena, att de kunna undvara andra — men det är bra synd om
deras efterträdare. Bibliotekarien bör heller icke själv besvara alla frågor. I
många fall gör han bättre i att lära vederbörande att själv leta reda på vad han
önskar. Jag vet, att man tycker det går långsammare, är besvärligare, men har
man en väl uppställd och lätthanterlig katalog, t. ex. en s. k. ordbokskatalog,
samt goda uppslagsböcker och har något så när gott om tid, så bör man göra
sig besväret att undervisa om deras begagnande. Att bibliotekarien själv skall
ha vana att använda dem, följer väl av sig självt. Bibliotekarien behöver ej
vara som en levande encyklopedi, men han bör veta, var han bäst skall söka
en begärd uppgift. Vi hava nog alla exempel på vilka många olikartade frågor
vi få att besvara. Vi måste inom en liten stund söka litteratur om t. ex. husdjurens
sjukdomar, franska revolutionen, Goethe, Fredrika Bremer, om prästerna
hade peruk på 1700-talet, samfärdsmedlen, timmerflottning, och ibland få vi rätt
så besvärliga nötter att knäcka: om en viss liten amerikansk vikt, som ej står i
något engelskt lexikon, hurudan väderleken var sommaren 1754, när ricinoljan
började användas i Sverige.

Det är ibland icke så lätt, men vi få ej vara rädda för besväret. Bibliotekarien
måste vara tillmötesgående så långt hans förmåga sträcker sig och en
fråga får allt vara bra idiotisk, för att man skall ha rättighet att tillbakavisa den.
En oförsiktig min, ett förhastat ord och vi ha mist en låntagare, som det kanske
hade kunnat bli något av.

Bibliotekarien måste vara psykolog, han måste hava sitt nöje av att studera
människorna och han måste ha starkt sinne för humor. Han lär känna många
olika typer från den gamle pensionerade, något pedantiske mannen, som måste
ha sin rock hängande i närheten av kaminen och ser på termometern, innan han
slår sig ner i läsesalen och vilken liksom den gamla ensamma damen studerar
personhistoria, kalendrar, memoarer och en gången tids kultur, till mors lilla minsta,
som med ej alltid så rena fingrar griper sig an med »Puttes äventyr i
blåbärsskogen» eller den förtjusande »Kattresan». Från alla dessa, som skola ha den
nyaste romanen, den nyss utkomna och omdebatterade boken reserverad för sig,
till dem, som om och om igen läsa Flygare-Carlén och Blanche, Starbäck,
Ridderstad och Fredrika Bremer. Arbetaren, som läser elektricitet och mekanik,
kontoristen, som sysslar med stenografi och handelskorrespondens, den studerande
ungdomen, som söker litteratur till föredrag och uppsatser. Vi känna till de där,
som taga en »allvarlig bok» till söndagen, ibland Funcke, ibland Beskow eller
Söderblom, och den där — ofta en arbetare — som tillbringar timmar med att
välja ut ett arbete i psykologi, etik eller religionshistoria. Vi följa deras läsning
med intresse, ingripande eller på avstånd, allt efter som deras eget uppträdande
så vill.

Det är ofta ett ömtåligt kapitel.

Det har sagts mycket om bibliotekariens pedagogiska uppgift, huru han
skall lära människorna att läsa god litteratur, huru han skall uppfostra deras
smak från den enklare till den mera skolade.

Det tyckes mig, att man icke bör överdriva dessa anspråk eller överskatta
det arbete man här kan göra. I vilket fall som helst måste man alltid gå
ytterst försiktigt tillväga och icke »vara ute i ogjort väder».

Om gamla fru Y. nu älskar att fördriva sina kvällar i sällskap med fru Carlén,
Onkel Adam eller Anna Wahlenberg, så kan hon väl få det, varför söka bringa
henne till förståelse för Heidenstam eller Strindberg, och om pappa Z. tycker
om äventyrsböcker, en lättläst och spännande lektyr, när han kommer trött från
sitt arbete, så varför skall han icke få den? Naturligtvis kan man blanda bort
korten och lägga fram en äventyrlig reseskildring, om det så faller sig. Det
kan hända, att han fortsätter.

I varje fall måste pekpinnen vara mycket osynlig och föras med stor takt
och urskillning. Vuxna människor vilja ej bliva undervisade. Dem som begära
vårt råd och vår hjälp skola vi så gott vi förstå tillmötesgå utan att pracka på
dem vår egen smak och uppfattning. Man kan ge en del objektiva anvisningar,
de subjektiva uttalandena måste ske med det reserverande: »I mitt tycke.»

Vi känna alla till: »Giv mig en god bok! — En rolig bok! — En god bok
åt mamma, åt pappa! — En kärleksroman åt gumman! — Något skojigt!»
Konsten är att veta vad just mamma A. eller pappa B. menar med »en god bok,
en rolig bok».

Smaken är nu så olika. Mamma A. älskar Runa och Anna Wahlenberg,
mamma B. vill ha mera estetisk spis. Pappa X. skall ha Dan eller Engström,
pappa Y. gillar endast Strindberg eller kanske Cooper och Marryat. Och det
gäller som sagt att hålla reda på allt detta. Det händer, att vi med starkt
eftertryck få veta, att »den här boken tyckte mamma inte alls om». Och vi
kunna avläsa precis hur mamma har sagt. Bättre att få höra: »Jag vill ha en
lika bra bok som denna», eller: »Om fröken vill vara snäll söka ut en bok åt
mig, fröken gör det så bra.»

För den litet blyga, som går där och tittar, kunna vi ju alltid söka vara
till hands, göra oss ett ärende åt det hållet — och ingripa i det psykologiska
ögonblicket, när vederbörande kanske missmodig tänker gå sin väg. Förresten
finnes det ju många tillfällen att rekommendera en bok, t. ex. »Här är en ny
bok», visa fram en bok, som man håller på att ställa upp, en som nyss kommit
tillbaka från ett hemlån. Många äro tacksamma för sådana små vinkar — gjorda
med förstånd.

Ett ännu ömtåligare kapitel är väl, när det blir fråga om att varna för en
del böcker, att avråda någon från att ta en bok, vilken man med visshet vet är
fel bok för den personen. Ibland är det mycket lätt att göra vederbörande
uppmärksam på, att han t. ex. tagit ett mycket vetenskapligt torrt arbete i stället
för ett enbart menat till förströelse. Men det finnes svåra fall — och, som
man vet, har man ju alltid en »svart hylla» för en mognare publik. Här gäller
det att gå tillväga med stor takt — och en smula diplomati.

Bibliotekariens pedagogiska uppgift tyckes mig först och främst bäst utövas
genom ett sorgfälligt och för bibliotekets publik anpassat bokurval, som icke skattar
åt dess kanske alltför enkla smak, men icke heller bjuder den sådant, som får
stå oläst på hyllorna. Därjämte bör man då och då visa fram vad man har
genom utställningar, illustrerade boklistor o. d., laga att det nyaste förvärvet är
lätt tillgängligt och — för barnen  — anordna sagostunder och studieklubbar.

Det är på barnen vi i främsta rummet skola inrikta vårt arbete. Av
dem skola vi försöka forma en god bibliotekspublik i hela dess bemärkelse.
För dem skall vårt urval vara allra strängast. En amerikansk bibliotekarie säger,

att man skall laga så, att alla barn före deras 14:de år komme i beröring med
vissa klassiska ungdomsböcker, och att dessa skola finnas i så många felfria väl
och tilltalande bundna exemplar, att något alltid finns till hands.

Barnen kunna vi också lättare direkt påverka, ty de äro mera vana vid att
bli hjälpta. Dock bör man komma ihåg, att de också vilja och böra få välja
sina böcker med ro utan att störas av ovist påträngande. Det berättas om en
alltför nitisk amerikansk barnbibliotekarie, att hon på sitt: »Skall jag icke hjälpa
dig att finna en bok, min lille vän?» — antagligen med en, om också osynlig,
klapp på huvudet — fick till svar: »Jag är inte Er lille vän och jag kan ta
reda på en bok åt mig själv.» — Så hade kanske ej en svensk pojke kommit
sig för att svara, men nog hade han tänkt det.

Vad nu barnbibliotekarien beträffar, så kräves naturligtvis de egenskaper,
som göra henne, eller honom, omtyckt av barnen. Barnbibliotekarier måste
hålla av och förstå barn, icke sänka sig ned till deras ståndpunkt, utan kunna
känna samma glädje som de vid en god och rolig bok avsedd för dem.
Dessutom måste där finnas sinne för rättvisa och förmåga att hålla disciplin.

Denna sistnämnda förmåga får föl resten ej fattas hos någon bibliotekarie.
De många olika elementen äro icke alltid så lätta att komma om säms med.

Lugn är en egenskap, som jag tror måste beaktas. Det finns många anledningar
till misshälligheter med låntagare: icke igenlämnade böcker, förstörda
sådana, man kan ha krävt en låntagare på en bok, som vederbörande anser sig
ha lämnat igen o. s. v. Med lugn kommer man längst, inga stora ord, man
kan ha fel, men i 9 fall av 10 kommer vederbörande tillbaka om en tid och
ber så mycket om ursäkt. Boken låg på en hylla, där han aldrig brukar lägga
lånböcker o. s. v.

Bibliotekarien bör vara praktisk och ha förmåga att göra biblioteket
känt bland allmänheten. Han skall ha blick och intresse för samarbete med
skolor och andra institutioner, som finnas på orten, och kunna se sitt arbete i
sammanhang med allt annat, som bedrives i syfte att sprida kunskap och fostra
människor. Han måste vara fri från partisinne och hava förståelse för olika
människors krav.

Och så ett ord om bibliotekariens ekonomi. Det har ett par gånger framhållits
såsom ideal, att bibliotekarien gjorde sitt arbete utan avlöning och,
om man ser på de arvoden som givas, tyckes det nästan som om detta vore
en mycket allmänt utbredd åsikt. Men nu är förhållandet det, att den som sköter
ett bibliotek lika litet som någon annan kan leva av solsken och vackert väder.
Så enkel och prosaisk tyckes mig frågan vara, och jag vet icke varför vi skola
hölja den i vackra fraser eller varför vi mera än andra måste göra en ursäkt
för, att vi behöva lön för vårt arbete. Min åsikt är, att vi skola ställa våra
fordringar på kallet så, att ingen skall söka sig dit endast för att ha ett arbete
att försörja sig på, men att vi icke heller få göra det till ett yrke, som endast
kan stå öppet för ett fåtal lyckligt lottade, för vilka arbetet är endast en
förströelse. Så skapas ingen god och skicklig kår, så föra vi icke bibliotekssaken
framåt.

Jag vill därmed icke förneka, att det kan finnas undantagsfall, särskilt när
det gäller att väcka förståelse för saken i en oförstående bygd, men detta är
undantag. Det är icke alltid så bra, icke ens för bibliotekets ekonomi, att
anställa en person, därför att man kan få arbetet gratis. En annan bättre
rustad för kallet, men vars ställning ej tillåter honom att göra arbetet för intet,
skulle kanske ordna biblioteket på lämpligare sätt även rent ekonomiskt. Man

kan spara på andra saker, men ej då det gäller att få en lämplig bibliotekarie,
framhåller en amerikansk biblioteksman, och han har säkert rätt.

Bibliotekarien och hans arbete är — även med den inskränkning jag här
gjort — ett så mångsidigt ämne att det visst ej varit mig möjligt, även om det
annars stått i min törmåga, att på en kort stund allsidigt belysa det. Det har
heller inte varit min avsikt. Jag har endast velat framdraga något av det, som
erfarenheten lärt mig under mitt jämförelsevis korta arbete och som de flesta av
de här närvarande funnit före mig, samt några av de egenskaper jag själv skulle
önska mig äga.

Det har talats om bibliotekariens läsning och om hans rekreation. Låtom oss
få vara människor som andra och följa våra individuella tycken.

Bibliotekarien bör ha så mångsidiga intressen som möjligt, men på många
områden måste han inskränka sina kunskaper till titelblad, innehållsförteckningar
och fackmäns omdömen och själv söka koncentrera sig på något ämne, det ger
honom den största tillfredsställ elsen. I stora bibliotek är det en fördel, om
många olika intressen äro representerade bland tjänstemännen.

Biblioteksarbetet är, det kan ej förnekas, ett tröttsamt arbete. Det finnes
bibliotek, där arbetet är planlagt så, att samma person tjänstgör afton efter afton
i låneexpeditionen. Det är enligt min mening synnerligen olämpligt. Åtminstone
ett par aftnar måste vara fria att användas till den rekreation, som arbetet
fordrar, hur mycket glädje och förströelse det än giver i sig själv. Och efter en
välbehövlig semestervila skola vi återvända med stärkta krafter och ny förmåga
att arbeta på att göra oss dugliga till det — icke minst för oss själva — rika
och välsignelsebringande arbete vi ha glädjen att äga.


<chapter name="ÅTGÄRDER FÖR SPRIDANDE AV DANSK OCH NORSK
ORIGINALLITTERATUR  I SVERIGE OCH SVENSK I
DANMARK OCH NORGE.
(Diskussion vid S. A. B:s andra årsmöte.)">
ÅTGÄRDER FÖR SPRIDANDE AV DANSK OCH NORSK
ORIGINALLITTERATUR  I SVERIGE OCH SVENSK I
DANMARK OCH NORGE.
(Diskussion vid S. A. B:s andra årsmöte.)

Inledningsföredrag av Biblioteksamanuensen J. Viktor Johansson.

Det händer ibland, när man vid utlåningsexpeditionen rekommenderar en
dansk eller norsk bok med av kunden önskat innehåll, att han mottar den med
en viss tvekan, först sedan han övertygat sig om att det inte finns någon svensk
framställning i ämnet. Det händer t. o. m. så pass ofta, att man knappast får
någon högre uppskattning av förmågan att handskas med grannfolkens språk och
litteratur. För den kunskapssökande, som tillhör ett litet folk, är det ju av
oerhörd betydelse att ej uteslutande vara hänvisad till skrifter på det egna
språket. Och att ta de arbeten, man behöver, var som helst i den europeiska
litteraturen är ju något, som blott kan bli det fåtal förunnat, som fått högre
skolbildning. Men det vore ju en ej obetydlig vinst, om de tre nordiska folken med
sina närbesläktade språk i största möjliga utsträckning kunde begagna sig av
varandras litteratur. I dessa dagar, då betydelsen av samarbete på ständigt flera
områden de nordiska länderna emellan alltmera börjar inses, behöver man ej

spilla ord på att framhålla vikten av ökade bokliga bytesförbindelser. Men det
kan måhända löna sig att diskutera, i vad mån vi biblioteksmän kunna medverka
till uppnåendet av goda resultat i detta avseende.

Om man betraktar det rent skönlitterära utbytet i Norden, torde vi svenskar
i allmänhet varit mest mottagande. Man får då göra åtminstone ett undantag,
nämligen för Bellman, som kanske aldrig i sitt eget land vunnit den djupa
förståelse som i Danmark. Annars behövs det ju blott en påminnelse om
Oehlenschlägers betydelse för svensk romantik eller Ibsens och Björnsons för nyare svensk
diktning. Först från och med 1890-talets rika poetiska alstring i Sverige kan
man datera ett betydande omslag. Under det att de svenska diktarna från tiden
närmast förut mest lästes i översättning i Danmark, varifrån jag bäst känner
förhållandena inom parentes sagt,Huvudkällan för denna redogörelse är lektor H. Celanders intressanta uppsats »Svenska
språket och litteraturen i Danmark». (Det nya Sverige 1913.) gick man nu direkt till originalen, och det
var ej längre blott de litterärt bildade, som sysslade med svensk litteratur. På
litteraturforskningens och den litterära kritikens område har nämligen Danmark
länge visat Sverige en ej återgäldad uppmärksamhet. Brandes' bok om Tegnér
t. ex. blev epokgörande för Tegnér-forskningen. Ej minst märklig är den blick
för det nationella i vår diktning, som danska kritiker så ofta visat. Den som
kraftigast betonat det svenska i vår romantiska poesi är dansken Valdemar
Vedel, och det bästa, som skrivits om en av våra mest svenska diktare, Fröding,
är av dansken Harald Nielsen. Men, som sagt, på de senaste åren har svensk
diktning också trängt betydligt utanför de litterärt bildades skrå. Särskilt
betydelse fullt är, att skolundervisningen ägnat svenska språket och litteraturen varmt
intresse. I Sverige läses ju också något danska och norska vid våra läroverk,
men då detta skall ske på de för det egna språket och litteraturen ytterst knappt
tillmätta modersmålstimmarna, må man förlåta, om grannländerna få sitta emellan.
Dessutom kontrolleras i Danmark elevernas kunskaper i svenska språket i
studentexamen, något som vi här sakna varje motstycke till. Även den högre
undervisningen verkar i samma riktning. Så t. ex. har en för oss alla välbekant
svenska, doktor Valfrid Palmgren-Munch Petersen, sedan 1914 undervisat i
svenska språket och litteraturen vid Statens Lærerhöjskole; från och med innevarande
år är hon lektor i svenska vid Köpenhamns universitet. Jag vill avsluta min
redogörelse för det litterära utbytet mellan Sverige och Danmark med ett citat
ur ett uttalande, som hon nyligen gjort till tidskriften Nordens Ungdom. »Jag
har», skriver hon, »under mitt arbete städse hos mina danska elever funnit den
bästa resonans för det i vackraste mening svenska hos svenskarna, jag har funnit
det livligaste intresse för svenska språket, ett synnerligen känsligt öra för dess
skönhet (för resten mycket naturligt hos ett så musikaliskt folk som danskarna)
och god förmåga att själva lära behandla språket. Den svenska litteraturen
innehar f. n. i Danmark en rangställning, detta inte endast bland de studerande
utan också bland den stora bildade allmänheten. Det finns väl knappast ett
skolbibliotek i Danmark, som inte till sina klassiska böcker räknar Vapensmeden
och Fribytaren på Östersjön, vilken dansk känner inte och älskar Fröding och
Selma Lagerlöf, och det förefaller mig, som om Bellman och Wennerberg höllos
i större ära i Danmark än i Sverige.» Även om man är på det klara med att
denna entusiastiska skildring är tilltagen med prutmån, få dock vi svenskar en
känsla av att ligga något bakom, särskilt vad beträffar den stora allmänhetens
kännedom om dansk och norsk litteratur. Vi fasthålla vid att det är fråga om

litteratur på originalspråket. Översättningar kan man ingenting bygga på. Dels
beror det ofta pä en tillfällighet, vad som översättes, dels är ju mycket
oöversättligt, t. ex. den mesta lyrik.

I arbetet för ökad ömsesidig spridning av nordisk litteratur böra biblioteken
och särskilt folkbiblioteken, som ju ha rikliga tillfällen att ge den läsande
allmänheten råd och anvisningar, kunna lämna värdefull hjälp. Svenska
folkbibliotek, som sakna dansk-norsk skönlitteratur, böra undersöka, om sådan kan finna
läsare bland deras kunder. Det kan då vara lämpligt att börja med upplagor,
som ha språkliga förklaringar. Ett förträffligt språkligt hjälpmedel har man ju
i Beckmans Dansk-norsk-svensk ordbok (Nst. 1915, pris 3:25). Dessutom
erbjuder Carl Laurins Dansk och norsk läsning (Nst. 1903, pris 3:—) en ypperlig
antologi med språklig och litteraturhistorisk vägledning. I Danmark finns gott
om antologier över svensk litteratur med förträffliga hjälpmedel. Där har man ju
också »en folkelig Vejledning» i V. Rørdams för några år sedan utgivna Svensk
Literatur, en förtjusande liten bok, skada blott att den vanprydes av ett något
fantastiskt handskande med ändelserna i de svenska citaten. För att återgå till
Sverige, så förbereder Modersmålslärarnas förening till utgivning ett häfte
Andersens Eventyr samt Ibsens En folkefiende med inledning och ordförklaringar.
Och Holberg, som alltid varit så populär i Sverige, har man ju i Fahlcrantz'
billighetsupplaga med kommentar och förklaringar av C. R. och Helena Nyblom
(Holberg, Comœdier i urval  1888—90, pris 3:—).

Att dansk-norsk litteratur kan få läsare bland folkbibliotekens publik, vill
jag visa med några siffror här ifrån staden, vars folkbibliotek ha synnerligen
välförsedda samlingar på området. Dicksonska folkbiblioteket, vars hela
bokbestånd vid sista räkningen utgjorde 13,041 band, har ej mindre än 1,000 band
dansk-norsk vitterhet, som flitigt användes. Majornas folkbibliotek har ett
bokbestånd av 3,514 band; av den till 130 band uppgående samlingen dansk-norsk
skönlitteratur u lånades under år 1915 117 band. För Redbergslids folkbibliotek äro
motsvarande siffror 4,500, 140, 72. För Västra Sveriges folkbildningsförbunds
vandringsbibliotek har doktor Aberstén meddelat följande siffror. Biblioteket äger
sedan 1914 10 nummer dansk-norsk skönlitteratur (Holberg, Björnson, Ibsen),
varav 7 nyanskaffades nämnda år. Dessa böcker ha fr. o. m. 1913, då
dansk-norsk litteratur först insattes i biblioteket, varit utlånade härifrån 20 gånger och
på respektive platser, dit bibliotek rekvirerats, sammanlagt lika många gånger.
Doktor Aberstén kommer emellertid, delvis med anledning av det intresse för
saken, som visats av härvarande Nordiska förening, i vars bibliotekskommitté
han medarbetar, att betydligt öka vandringsbibliotekens förråd av dansk-norsk
skönlitteratur.

Något som man ej bör försumma, och det har man på åtskilliga håll ej
heller gjort, är att komplettera bibliotekens vetenskapliga avdelningar med
danska eller norska arbeten i de fall, där svenska framställningar saknas eller äro
underlägsna.

Till sist vill jag i korthet redogöra för de åtgärder att med biblioteken som
hjälpmedel befrämja målet »Nordens andliga och kamratliga enhet», som
vidtagits av den nordiska förening, som i fjol bildades här i staden. Detta
arbete är visserligen ännu i förberedelsens stadium men kan måhända vara av
intresse att lära känna i alla fall.

Redan vid föreningens konstituerande sammanträde väcktes förslag till inrättande
av ett bibliotek. Att grunda något bestående nordiskt bibliotek kunde ej gärna
komma ifråga, så vältörsett som vår stad är i detta avseende. Förutom de

ovan omtalade folkbibliotekens ha vi ju Stadsbibliotekets synnerligen rikhaltiga
samling, som, så ofta tillfälle erbjuder sig, ständigt kompletteras. Man tänkte
då på något slags bokbyte mellan de nordiska föreningarna i Sverige, Norge och
Danmark, vilket emellertid visade sig vara ytterst svårt att organisera. Föreningen
beslöt då att från och med denna höst starta en läsecirkel, vars uppgift skall
vara att genom inköp av nyare dansk, norsk och eventuellt svensk-finsk
skönlitteratur sätta medlemmarna i stånd att följa med den litterära utvecklingen i
Norden. Denna läsecirkel, som organiseras efter mönstret av den franska, som
sedan några år tillbaka finns här i staden, anknytes på det närmaste till
Göteborgs stadsbibliotek. Böckerna förvaras och expedieras där, och en av
bibliotekets tjänstemän skall vara cirkelns bibliotekarie. Som vederlag för detta får
biblioteket behålla böckerna, då de tillräckligt länge vandrat omkring bland
cirkelns medlemmar. På liknande sätt organiserade läsecirklar borde kunna inrättas
på flera platser, där tillräckligt intresse förefinnes; de gagna ej blott sina
medlemmar utan  få genom att anknytas till ett Libliotek ett mera bestående värde.

Men Nordisk förening vill också söka få ut danska och norska böcker i
Sverige och svenska i Danmark och Norge till vidare kretsar genom folk- och
skolbibliotek, studiecirklar o. d. och har vidtag t åtgärder för att söka förmå
nordiska förläggare att till betydligt reducerade priser tillhandahålla hågade
bibliotek lämpliga böcker genom föreningens formed ing. Resultater av dessa försök
kan jag dock ej nu redogöra för. I varje fall böra de nordiska föreningarna
i respektive länder ha en tacksam uppgift i att tillhandagå med råd och
upplysningar vid bokurval.

Jag har av naturliga skäl mest talat om vad vi borde kunna göra här i
Sverige för att genom biblioteken arbeta för vinnande av ökad kännedom om
våra grannar. Den kommande diskussionen skall utan tvivel på många punkter
komplettera min framställning.

*

Seminarieadj. Anna Sörensen omnämnde, att läsecirklar med norsk-dansk
litteratur på flera håll bildats åren 1903 och följande med central ledning från
Uppsala, men att rörelsen avstannat med år  1905.

Skriftställaren Pehr Johnsson påpekade betydelsen av spridningen till
bibliotek och studiecirklar av en sådan tidskrift som Bogvennen, genom vilken de breda
lagren kunde lära känna danska och norska författare.

Bibliotekar Deøssing menade, att de bildade klasserna i Danmark nog kunde
läsa och ofta också läste svensk litteratur, men att man i de breda lagren märkte
mycket litet härav. Folkhögskolorna hade gjort mycket för att utbreda kärleken
till svensk kultur, men man hade gjort för litet för att föra fram folket till
förståelsen av svenska språket.

Biblioteken hade här en stor insats att göra. Vid exempelvis Köpenhamns
folkbibliotek och Århus stadsbibliotek hade man också nedlagt mycket arbete
på att följa med den svenska litteraturen. I den danska katalog över barnböcker,
som utgivits, hade även upptagits åtskilliga svenska böcker.

Bland önskemål nämnde talaren till sist utgivandet på danskt förlag av fullständiga
upplagor av svenska arbeten med g losförteckningar samt utarbetandet
av en kort ordlista upptagande de för varje särskilt språk egendomliga orden
och uttrycken.

Bibliotekar Kildal hade gjort den erfarenheten, att i de norska biblioteken
svensk litteratur i skilda ämnen anlitades synnerligen flitigt, vilket till stor del

fann sin förklaring i, att svenska arbeten placerades på hyllorna bland de norska
och danska och ej tillsamman med arbeten på främmande språk. Den norska
statskatalogen för folkbibliotek upptog också åtskilliga svenska arbeten. Han
påpekade betydelsen av att tidskrifterna omnämnde även litteratur från andra
skandinaviska länder, varför förläggarna borde sända recensionsexemplar till dessa.
Men det personliga intresset hos landets biblioteksfolk betydde kanske mer än
allt annat för denna fråga.

Bibliotekarie Nilsson framhöll som önskvärt, att bibliotekstidskrifterna då och då
behandlade författare även från de övriga nordiska folken, och biblioteksföreningarna
i de särskilda länderna borde göra vad de kunde för att även grannländernas
bibliotek skulle kunna erhålla största möjliga rabatt vid bokinköp.

Överbibliotekarien Wåhlin meddelade, att ett par danska och norska
förlagvisat sig villiga att lämna avsevärd rabatt åt bibliotek, som rekvirerade böcker
genom Nordisk förening i Göteborg.Definitiv överenskommelse med förlagen i fråga träffades under hösten 1916. Se Bibl.-bl.
1916, s. 175.

Fil. d:r Hjelmqvist framhöll, att när den svenska katalogen för folk- och
skolbibliotek ej upptog danska eller norska arbeten, berodde detta endast därpå,
att genom en dylik från många synpunkter önskvärd utvidgning av planen
det redan dessförutan synnerligen omfattande och krävande arbetet skulle
ytterligare avsevärt fördröjts.

Det fanns emellertid andra svenska av privata utgivna bokförteckningar, som
även innehöllo anvisningar om danska och norska arbeten. Det hade också i
enstaka fall inträffat, att bibliotek önskat genom Folkbildningsförbundets försorg
erhålla arbeten på de andra skandinaviska språken, varvid man hittills kunnat
lämna samma rabatt som på svenska böcker, 20 %.

Biblioteksbladet hade också för avsikt att om möjligt för framtiden införa
årsöversikter över dansk och norsk litteratur.

Efter ett par repliker av prof. Steenberg och bibliotekar Kildal var
debatten slut.


<chapter name="SEMINARIERNAS BIBLIOTEK OCH DERAS UPPGIFT.
(Diskussion vid S. A. B:s andra årsmöte.)">
SEMINARIERNAS BIBLIOTEK OCH DERAS UPPGIFT.
(Diskussion vid S. A. B:s andra årsmöte.)

Inledningsföredrag av Seminarieadjunkten K. H. E. Ågren.

Enligt den nya stadgan av 1914 skall det vid varje folkskoleseminarium finnas
ett bibliotek. De anslag, som seminarierna fått för detta ändamål, ha utgått
något olika. Då de boksamlingar, som förut funnits, i regel ha varit mycket
obetydliga, ha vid inredningen av nya seminariebyggnader i t. ex. Göteborg och
Falun beviljats medel till nyanskaffning av böcker under ett gemensamt anslag
till materiel. Vid 1913 års riksdag fingo övriga seminarier ett anslag för en
gång på 2,500 kr. till boksamlingen. Samtidigt beräknades för böcker och
materiel ett årsanslag av 1,500 kr., varav på böcker c:a 600 kr., men detta ingår
i den stora gemensamma materielkassan, som inrymmer uppvärmning och
belysning m. m. Biblioteket kan därför komma att bli styvmoderligt behandlat, t. ex.

därigenom att en rektor så intresserar sig för den naturvetenskapliga materielen,
att mycket litet återstår till biblioteket. Å andra sidan kan det ju ha sina
fördelar ur bibliotekets synpunkt att ha en marginal, men på det hela taget vore
det bättre att veta, vad man hade att röra sig med.

Det skulle då bl. a. vara lättare att göra inköpen mera planmässigt. Vid
genomläsning av de förteckningar på nyförvärv, som finnas i seminariernas
årsredogörelser, kan man inte undgå att ibland ställa sig frågande. I viss mån
måste ju åsikterna skifta om böckers lämplighet för ett specialbibliotek som detta.
Men ur principiell synpunkt är det en sak, som jag anser vara oriktig. Det är
inköpet av dyrbara arbeten, t. ex. på 100 kr., som inte kunna beräknas komma
till användning annat än för en enskild lärare. Att biblioteket tillgodoser lärarens
behov och önskningar i fråga om fortsatta studier i sitt ämne är av synnerligen
stor vikt, bl. a. av det skälet att det återverkar på undervisningen vid seminariet.
Men när medlen äro begränsade, är en viss återhållsamhet nödvändig, för att
inte eleverna bara skola få de smulor, som bli över.

Svårigheten att tillgodose dessa eller liknande olika krav, som dock naturligen
inte alltid äro varandra motsatta, finns ju inte endast för seminariebiblioteken,
men det är ett par speciella drag hos dessa, som äro att ta hänsyn till. Eleverna
äro vid inträdet på seminariet tämligen ovana att använda böcker, och man
önskar, att de under dessa fyra år skola lära sig att bedriva studier, d. v. s.
inte endast inlära vissa pensa. Detta har tagit sig uttryck bl. a. i stadgans
bestämmelser om s. k. enskilt arbete, d. v. s. specialisering på något område.
Att alla eleverna skulle komma något längre på den vägen är nog för mycket
begärt, men obestridligt är ett gott bibliotek åtminstone inom de humanistiska
ämnena ett mycket viktigt hjälpmedel. Fördenskull och för att arbetet i övrigt
vid seminariet skall få sin rätta karaktär, bör vid inköp största hänsyn tagas till
elevernas behov.

För elevernas enskilda studiearbete är ett nära samarbete mellan bibliotekarien
och de övriga lärarna nödvändigt. Dessa måste ta kännedom om bibliotekets
möjligheter inom deras fack, ta hänsyn därtill vid utdelande av uppgifter åt
eleverna och hjälpa bibliotekarien att ge dem anvisning på lämplig litteratur och
att vid behov komplettera ifrågavarande avdelning inom biblioteket. Ett resultat
av dylikt samarbete bör bli en ämneskatalog. För seminariets arbete är denna
mycket värdefull. Härvid böra eleverna också kunna hjälpa till. Den bör
hänvisa ej blott till seminariets eget bibliotek utan även till den litteratur, som
för övrigt finns, t. ex. på stadens andra bibliotek. Den bör ha det rent praktiska
syftet att hjälpa eleverna i deras arbete. Man behöver nog inte vara rädd, att
deras själv verksamhet och vana att på egen hand begagna en boksamling genom
detta skulle oförmånligt påverkas.

Denna vana att använda böcker är ju tyvärr inte precis medfödd. Visserligen
erfar man vid arbetet på ett seminariebibliotek ofta den uppmuntran, som ligger
i att biblioteket har trogna kunder, som förstå att dra nytta av dess tillgångar.
Men å andra sidan konstaterar man som vanligt, att det är sorgligt svart att
bibringa bokkultur. Det gäller hanteringen av böckerna, det gäller ordningen
o. s. v. Det behövs ett systematiskt arbete, och det finns ju större möjlighet vid
en läroanstalt att låta kundkretsen åtminstone veta det rätta. Redan innan
eleverna i första klassen få börja begagna biblioteket, kan man använda en
lektion till demonstration, så att de också från början få klart för sig, vad
biblioteket har att bjuda dem. En del försmå sedan ändå hjälpen av olika orsaker.
Av årsredogörelserna att döma ställer sig lånefrekvensen mycket olika vid olika

seminarier, t. ex. vid ett seminarium 2 1/2 bok, vid ett annat 25 böcker i medeltal
pr elev och läsår. Utom på själva boksamlingen beror detta i mycket hög grad
på de yttre anordningarna. Vid Göteborgs seminarium har en klass 2 trappor
upp att gå från sitt klassrum för att komma till biblioteket, och denna klass har
alltid minsta antalet lån. Detta är egentligen löjligt, men ur flera synpunkter är
det en given fördel, att biblioteket ligger mycket lätt tillgängligt för lärare och
elever, varför man får hoppas, att detta inte förbises vid nybyggnader. Vid
en del seminarier finnas för närvarande inga lokaler alls för biblioteket, utan
böckerna äro placerade i skåp eller hyllor, som kanske t. o. m. stå i olika rum.
Man har försökt att låta eleverna använda kollegierummet på e. m. som läsrum,
men det befanns, som det heter i en årsredogörelse, att »eleverna på grund av
den starka arbetsbelastningen i rätt ringa utsträckning kunde begagna sig av
dessa tillfällen». Man tar säkerligen inte fel, om man anser detta vara en
förskönande omskrivning. Ett läsrum, där eleven känner sig som fri studerande,
är naturligtvis nödvändigt vid alla seminarier. Bäst är, om eleverna liksom
lärarna kunna ständigt ha tillgång till hela biblioteket, ej endast till en
referensavdelning, och att de kunna få boklån dagligen. Men en sådan anordning
kräver hjälp av eleverna själva. Deras tid är emellertid under de fyra åren vid
seminariet strängt upptagen, så att detta deras hjälparbete är svårt att ordna.

Emellertid har man ju avsett, att seminariets elever inte blott för egen del
under studietiden skola begagna bibliotek, utan de skola intresseras för
bibliotekssaken och göras skickliga att sköta ett skolbibliotek åtminstone. Härför åligger
det bl. a. läraren i modersmålet att lämna en orientering i barn- och
ungdomslitteraturen. I den nya stadgan föreskrives även en kort kurs i biblioteksskötsel
i fjärde klassen på tid utom timplanen. Det framgår av årsredogörelserna, att
denna kurs i regel givits på vårterminen och förmodligen då vid slutet av denna.
Detta är ur flera synpunkter olämpligt. Elevernas tid är strax före folkskollärarexamen
strängt upptagen. Redan därför bör den förläggas till höstterminen, och
helst tidigt, därför att då kunna eleverna få något mera tillfälle att under året
praktiskt använda de givna anvisningarna. Hur pass fullständig denna kurs skall
kunna göras, i fråga om den teoretiska delen och i fråga, om de praktiska
övningarna, beror på bibliotekariens intresse och förmåga. Åtminstone. många
bibliotekarier ha stark känsla av att deras kompetens att handleda eleverna på detta
område är mycket ringa. Det kan visserligen inte vara fråga om att göra
eleverna i detalj hemmastadda i den moderna bibliotekstekniken, i olika
klassificeringssystem o. s. v., men bibliotekarien bör åtminstone kunna ha seminariets
bibliotek föredömligt ordnat. Givetvis gör han emellertid omedelbart den
erfarenheten, att det inte är en lätt sak att göra sin plikt härvidlag, samtidigt som
han har sin övriga tjänstgöring att sköta. Det ena måste bli lidande, åtminstone
under bibliotekets grundläggningsår. Och mycket arbete är t. o. m. bortkastad
möda, därför att vi seminariebibliotekarier i allmänhet ännu inte ha nödig
kompetens.

Seminarieadj. Elisabet Eurén framhöll behovet av en kurs i biblioteksteknik
för seminariernas bibliotekarier. Därefter meddelade hon en del
erfarenheter från arbetet i Stockholms folkskoleseminariums bibliotek. Med
fördel hade man använt metoden att låta eleverna hjälpa till i biblioteket. Varje
vecka hade en elev i första klassen och en i studentavdelningen av fjärde
klassen fått tjänstgöra som »amanuenser». De förra fingo hand om själva

skrivarbetet vid utlåningen, under det att de senare under bibliotekariens uppsikt
fingo hjälpa sina kamrater att finna de böcker de behövde och fingo sätta upp
återlämnade arbeten. Man lämnade eleverna den mest absoluta frihet och hade
haft uteslutande goda erfarenheter härav. Blott en enda bok hade kommit bort
under förra året. Hon framhöll den stora betydelsen av intimt samarbete mellan
seminariets bibliotekarie och dess övriga lärare. Först på detta sätt kunde man
fullständigt utnyttja bibliotekets resurser.

En viktig sak vore slutligen, att biblioteket finge ett fast anslag om minst
600 kr., så att ej som nu vissa år ingenting blev över till böcker, emedan kol
och lyse slukade alla disponibla medel.

Prof. Steenberg framhöll seminariebibliotekens betydelse som en skola för
blivande bibliotekarier vid sidan av deras direkta uppgift att tjäna undervisningen
i seminariet. Man hade här en utmärkt möjlighet att skapa dugliga folkbibliotekarier.
Ännu gynnsammare skulle emellertid förhållandena bli, då man finge
ett enhetligt klassificerings- och numreringssystem för folkbiblioteken, som då
borde tillämpas även i seminarierna.

Seminaiieadj. Anna Sörensen påpekade, att det överhuvudtaget var en
utmärkande egenskap för den nya seminariestadgan, att den krävde, att undervisningen
lades så, att den förde till självständigt arbete. Detta gällde även om seminariebibliotekens
organisation. Det gällde ej att ordna dessa så, att de sedan kunde i
detalj kopieras i folkbiblioteken, utan att ge eleverna den inblick i
biblioteksarbetets karaktär och metoder, att de sedan kunde, då de kommo ut, skapa
bibliotek, lämpade för de särskilda krav, som ställdes på dem. Ännu hade man
dock ej överallt fått klart för sig, att biblioteksarbetet har mycket mer att betyda
för eleverna än åtskillig detaljkunskap, som nu tar lång tid till ringa nytta.

Fil. d:r Hjelmqvist underströk, att den nya ordningen i våra svenska
seminarier tagit sikte på bibliotekets uppgift som förskola för blivande folk- och
skolbibliotekarier. Ej minst gällde detta övningsskolans lilla bibliotek, som även
är avsett att tjänstgöra som övningsskola för seminaristernas utbildning i
biblioteksavseende.



HEMBYGDSLITTERATUR I BIBLIOTEKEN.
Av skriftställaren Pehr Johnsson.

Det är med glädje och tillfredsställelse man under senare år sett, att kärleken
till hemmet och hembygden växer sig allt starkare. De hembygdskurser,
som här och var i landet anordnats, ha i regel varit talrikt besökta, och
inom det mera ideella föreningslivet anordnar man icke sällan hembygds- och
landskapsaftnar, likaledes med gott resultat. I förbigående må emellertid sägas,
att de s. k. hembygdsfesterna mångenstädes i landet dragits ned till ett lägre
plan än det, varpå de egentligen borde stå. Meningen med en hembygdsfest
är, enligt vårt förmenande, att på en viss dag samlas på en centralt belägen
plats, där föredrag hållas, i vilka traktens historia, kulturella utveckling,
jordbruk o. d. beröras. Men denna fest bör icke, som nu så ofta sker, ensamt
beröra en socken eller en by, utan allra minst ett helt härad, samt för övrigt
vara anordnad i större skala och efter ett väl valt program. De stora mötena
på Mösseberg, Ransäter, Hässleholm och flera andra platser i landet peka i den
riktning, i vilken hembygdsfesterna böra gå.

Föreläsningsföreningarna välja också med förkärlek sådana ämnen, som
beröra hembygdens naturförhållanden, historia och minnen. Den, som skriver
detta, har ofta varit i tillfälle att föreläsa över dylika ämnen och har därvid funnit, att
inga andra åhörts med sådant intresse eller dragit så mycket folk som de.
Man kan alltså tydligt se, att hembygdskärleken icke är ett vackert talesätt
enbart, utan den bottnar djupt i den svenska folksjälen. Men för att den skall
hållas varm och verksam fordras, att den underhålles, att den får näring. Ett
medel härför, som är värt särskilt beaktande, är, att man inom våra kommun-,
folk- och föreläsningsbibliotek skaffar sig litteratur rörande hembygden.

Först må påpekas ett par arbeten, som innehålla en allmän översikt över
ämnet, båda från de senaste åren: det ena »Hembygdskunskap» av A. Stef.
Gustafsson (pris 1:50), det andra en verdandiskrift med titel »Om hembygdsforskning»,
författad av läraren N. Edberg i Ängelholm (pris 0:30). Den senare
skriften är mindre än den förra men något annorlunda till sin läggning och
kan därför i viss mån komplettera denna. Bäggedera borde finnas i varje
bibliotek.

Erkännas måste, att man mångenstädes vid bokanskaffningen tager behörig
hänsyn till hembygdslitteraturen, men a andra sidan har jag varit i tillfälle att
se, att t. o. m. bibliotek i kommuner, som ha sin egen sockenkrönika i tryck
utgiven, saknat denna. Sådant är beklagligt. Biblioteksstyrelserna böra taga
hänsyn till arbeten först och främst rörande den egna socknen och den egna
bygden, om sådana finnas och äro åtkomliga, men jämväl till dem, som beröra
länet och provinsen i dess helhet eller andra delar därav. Om de flesta av våra
landskap har mångt och mycket blivit skrivet. »Skånsk bibliografi», utgiven av O.
Cappelin (pris 5:—) och »Gotländsk bibliografi» av V. Molér (pris 4:—) bära
vittne om vilken rik litteratur dessa båda provinserna ha, liksom den bokförteckning,
som ingick i Biblioteksbladets första årgång, h. 3, visar det samma beträffande
Halland. Och med de flesta övriga landskap förhåller det sig på liknande sätt.Det i dagarna utkommande andra häftet av grundkatalogen för folk- och skolbibliotek
innehåller s. 234—247 en förteckning över ortslitteratur. Red.
Hembygdsforskningen är stadd i ständig utveckling. I flera av våra landskap
finnas fornminnesföreningar, vilkas syfte är att väcka intresse för samlandet och
bevarandet av minnen från gångna tider och vilkas publikationer innehålla
värdefulla bidrag till landskapets historia. Våra gamla kyrkliga minnesmärken
undersökas, uppmätas och förtecknas. Städernas minnesvärda byggnader avbildas och
beskrivas. Våra märkligare slott och herregårdar skildras i ord och bild.
Allmogens gamla byggnadsskick studeras med nyvaknat intresse. Med all iver pågår
insamlingen av upplysningar angående fäderneärvda seder och bruk, folktro och
sägner, också den en viktig gren av »hembygdsforskningen». Slutligen må även
erinras om den livaktiga verksamheten för bevarandet av våra naturminnesmärken.

Lika mångsidig som hembygdslitteraturen är, lika mångsidigt bör den också
vara representerad i biblioteken. Man bör där icke hålla enbart på den rent
geografiska eller beskrivande litteraturen, utan man bör också skaffa dit sådant,
som berör socknens, bygdens eller provinsens folktro och kulturella utveckling.
Vidare bör man inköpa de skönlitterära arbeten av olika slag, som be öra en bygd,
historiska berättelser med händelserna förlagda till trakten, dikter med motiv från
denna och berättelser från vår egen tid med lokalt intresse. I fråga om de historiska
romanerna vill jag endast erinra om vad C. Aug. Cederborg har betytt för
Göingebygden i Skåne. Hans bekanta snapphaneskildringar, som äro förlagda till denna
trakt, ha där väckt sådan uppmärksamhet, att de samtliga torde vara införliyade med



de flesta offentliga bibliotek i den bygden. Sådana romantiserade skildringar
ur hembygdens historia bidraga till att giva studiet av denna ökat intresse. Man
får bilderna mera levande framför sig, och ämnet blir icke så torrt som i de
vanliga historiska framställningarna. Å andra sidan äro dessa naturligtvis att
förorda för den, som vill ha mera exakta uppgifter och klarare utredning.
Någon större risk torde ej finnas, att bibliotekets låntagare ej skola kunna skilja på
en romantiserad skildring ur vår svenska historia och den mera vetenskapliga
utredningen hos exempelvis Fryxell, Carlson, Grimberg etc., och nog äro de
historiska romanerna och novellerna betydligt att föredraga framför den Nick-Carter-
och detektivlitteratur, som för närvarande håller på att översvämma den svenska
bokmarknaden, och vars åtgång nogsamt pekar på att smaken är i betydligt sjunkande.

Man bör icke heller försumma att skaffa sig de naturvetenskapliga avhandlingar,
som utgivits angående en viss bygd, exempelvis de geologiska, framför allt
Sveriges geologiska undersöknings skrifter. Mera än en har för den, som skriver
detta, berättat, att han büvit så fängslad av detta ämne, att han skaffat sig det
ena arbetet efter det andra för allvarligt studium.

Inom våra studiecirkelbibliotek bör man icke heller försumma hembygdslitteraturen.
I en hel del studiecirklar, tillhörande Sveriges blåbandsförening, har man
under senast förflutna året haft hembygdskunskap som ämne på sitt program.
Man har för studiet av detta inköpt en del arbeten rörande hembygden, som
man flitigt läst och diskuterat vid mötena. I samband därmed har man
anordnat en eller flera hembygdsaftnar, då föredrag i dessa ämnen blivit hållna, oftast
åtföljda av skioptikonbilder, som man understundom hyrt från Svenska
turistföreningen, vilken för en ringa penning utlånar sådana. Vid dessa
hembygdsaftnar har allmänheten inbjudits att närvara.

I samband med studiet av hembygdskunskap har också Blekinge blåbandsförbunds
studiecirklar upptagit hembygdsforskningen på sitt program. Vid en
hembygdskurs i Rödeby sistliden höst beslutade man nämligen, att medlemmarna
av varje studiecirkel skulle anteckna alla de folksägner, som av de gamla
berättades, samt seder och bruk i dessa trakter, för att sedan överlämna dem i ordnat
skick till studieledaren. Originaluppteckningarna skulle förvaras i förbundets
arkiv och avskrift göras för folkminnesföreningens i Lund räkning. Saken är
värd att upptagas även på andra håll, ty om icke dylika uppteckningar nu göras,
skola våra folkminnen med det nuvarande släktet helt säkert komma att
försvinna.Råd och anvisningar för dylika insamlingar lämnas i lidskriften Folkminnen och
folktankar, som på det livligaste rekommenderas åt folkbiblioteken. Red.

Slutligen må sägas några ord om vandringsbiblioteken. Under senare år ha
Folkbildningsförbundet, Svenska sällskapet för nykterhet och folkuppfostran,
Centralorganisationen för populärvetenskapliga föreläsningar i Lund, Västra Sveriges
folkbildningstorbund samt andra institutioner utsänt sådana. Man borde därvidlag ej
försumma att upprätta bibliotek innehållande hembygdslitteratur. Som det framgår av
den i Biblioteksbladet (1916, s. 152) offentliggjorda berättelsen över b blioteksmötet i
Göteborg sistliden sommar, har också prof. Knut Kjellberg å det förstnämnda
förbundets vägnarLiknande erbjudande har gjorts från förmedlingsanstalterna i Lund och Göteborg. förklarat, att man med nöje skulle sammansätta dylika bibliotek
landskapsvis. Han tillade visserligen vid privat samtal med den som skriver
detta, att hittills ingen nämnvärd efterfrågan i berörda avseende låtit sig förnimma,
men min fulla och fasta övertygelse är, att om man ute i landet hade vetskap

om att dylika bibliotek stode att erhålla, man säkerligen skulle från många håll
skynda sig att rekvirera dem. Väl kunde det synas önskvärt, att man inom
föreläsningsföreningen eller studiecirkeln själv förskaffade sig ett sådant bibliotek,
men penningetillgången inom dessa är ju i regel knapp och det är därför ganska
säkert, att man pä åtskilliga håll hellre väljer utvägen att för en ringa penning
erhålla ett dylikt bibliotek till låns.

I alla händelser bör man inom de offentliga biblioteken, små som stora,
förskaffa sig litteratur rörande hembygden. Därigenom skall hembygdsintresset
erhålla ytterligare näring, växa sig starkare, slå djupare rötter och en
fosterlandskärlek därav spira, som har löfte med sig för framtiden.



VÄSTERÅS LÄROVERKSBIBLIOTEKS NYBYGGNAD.
Av Lektor Samuel Landtmanson.

Allt sedan mitten av förra århundradet har Västerås läroverksbibliotek varit
inrymt i själva läroverksbyggnaden. Det  är en ganska vacker lokal, som
här rymmer de värdefulla  bokskatterna, men den är behäftad med vissa
stora olägenheter, av vilka den främsta är den, att den är ganska eldfarlig. Det
har därför länge varit ett önskemal att få en ny bibliotekslokal, där det dyrbara
biblioteket kunde med större trygghet förvaras. Detta önskemål håller nu på att


DEN GAMLA LEKTORSGÅRDEN OCH BIBLIOTEKSBYGGNADEN.



förverkligas: en ny biblioteksbyggnad står redan färdig, väntande på att få
emottaga boksamlingen, och under år 1917 hoppas man, att murarna hunnit torka,
så att inflyttningen kan verkställas.

Den nya biblioteksbyggnaden är ritad av arkitekten E. Hahr. Den är belägen
invid skolan. Här ligger i en gammal trädgård med höga, lummiga träd,
den sista av de forna »lektorsgårdarna», senast bebodd av den gamle lektor D.
A. Sundén. Arkitekten har velat bevara detta gamla minne, och nu står det
gamla trähuset kvar, pietetsfullt restaurerat och medelst en gång hopbyggt med
det nya bokmagasinet, ett tvåvånings stenhus. Planen är, såsom synes,
synnerligen originell, men arkitekten har härmed trollat fram ett synnerligen vackert
och pittoreskt stadsparti mitt inne i den stämningsfullaste delen av den gamla
Mälarstaden. Det »Sundénska huset» kommer att apteras till läsesalar, under det
att de dyrbara bokskatterna huvudsakligen skola förvaras i stenhuset, där alla
åtgärder äro vidtagna för att böckerna må bli så väl skyddade som möjligt. I
förbindelsegången, vilken genom en järnplåtsbeslagen massiv ekdörr skiljes från
trähuset, blir bibliotekariens arbetsrum. En likadan dörr för in till bokmagasinet,
där böckerna komma att fördelas på två våningar, varjämte utrymme för
en del mindre värdefull litteratur kan beredas på vinden. Genom de höga och
smala fönstren, som gå genom båda våningarna, släppes in ljus i mellanrummen
mellan de på tvären placerade hyllorna. För övrigt placeras hyllor utmed
väggarna överallt, där det finnes plats. Lokalerna skola upplysas med elektriskt
ljus och uppvärmas genom en värmeledning.

Byggandet av det nya bibliotekshuset har möjliggjorts dels därigenom, att
Kungl. Maj:t på härom gjord framställning av Domkapitlet medgivit, att stiftets
byggnadskassa (o. 25,000 kr.) måtte få för ändamålet disponeras, dels ock
därigenom, att ur läroverkets byggnadsfond anslagits 10,000 kr. för samma
ändamål.


<chapter name="STOCKHOLMS ARBETAREBIBLIOTEK.
1892—1917.">
STOCKHOLMS ARBETAREBIBLIOTEK.
1892—1917.
Söndagen den 21 januari firades på Högre realläroverket i Stockholm med
en vacker och högtidlig fest en märkesdag i en betydelsefull kulturgärning:
Stockholms arbetarebiblioteks tjugofemarsjubileum. Med anledning av jubileet
utgavs tillika en innehållsrik och intressant minnesskrift,Stockholms arbetarebibliotek 1892—1917. Minnesskrift utgiven till 25-årsdagen, red. av
Fredrik Nilsson. 96 s. Ill., portr. 1:—. varifrån nedanstående
redogörelse är hämtad.

Den 4 dec. 1891 konstituerades Stockholms arbetarebiblioteksförbund och den
5 jan. 1892 öppnades dess första bibliotekslokal, ett högst anspråkslöst f. d.
brödmagasin i Staden mellan broarna. »Någon naturlig belysning fanns inte i
lokalen annat än genom gatudörren. Med städning och uppvärmning var det ytterst
skralt. Allt sköttes av styrelsemedlemmarna i tur, och det hände ofta att, när
man kom till lokalen med ändan i halsen — för man hade ju alla annat att
sköta — så var det inte tid med eldning. Eller ock var man för opraktisk och
kaminen för dålig. Det första hyllfacket, som skulle mottaga de från olika
lokaler levererade småbiblioteken, var en kvarglömd brödhylla», så skildrar en av
dem, som var med om starten, den föga hoppingivande begynnelsen. Men
optimisterna fingo rätt. Biblioteket blev flitigt använt, och om ett par år flyttades


Interiör från Stockholms arbetarebiblioteks huvudavdelnings läsrum efter utvidgningen 1907.


det till bättre lokal. I fem års tid stannade man kvar i Staden mellan broarna.
för att biblioteket skulle vara lika lätt — man skulle vara frestad att säga lika
svårt — tillgängligt för Norrmalms och Södermalms arbetare. I början av 1897

upprättades emellertid en filial på Söder, och på hösten samma år flyttades
huvudavdelningen till Norrmalm, där den efter fyra år eller hösten 1901 fick
sin lokal i det nya Folkets hus vid Barnhusgatan i sex särskilt för
ändamålet inredda rum. Efter en några år senare företagen grundlig omändring
och utvidgning fick bibliotekslokalen sitt nuvarande skick: ett par vackert inredda
läsrum, som tillsammans rymma ett 50-tal besökande samtidigt, en jämförelsevis
rymlig expeditionslokal, ett styrelse- och bibliotekarierum och ett bokmagasin,
som dock numera har det stora felet, att det är alldeles för litet.

Omkring huvudbiblioteket på Norr och filialbiblioteket på Söder har så
småningom vuxit upp en krets grenbibliotek i de stockholmska förstäderna, och
efter 1906 ha från arbetarebiblioteket även utsänts vandringsbibliotek, som sökt sin
väg ända upp till Porjusfallet i norr och till de sydligaste delarna av Skåne i söder.

Bibliotekslokalens historia, som ovan skisserats i korta drag, bär redan vittne
om den alltjämt stigande betydelse, som biblioteket fått i den stockholmska
arbetareklassens liv. Ett ännu mer pregnant uttryck för detta är följande
sammandrag av Stockholms arbetarebiblioteks bokutlåning under det gångna
kvartseklet.

Första arbetsåret 1892 utlämnades 3.003 boklån.
Under 5-årsperioden 1892—1896 utgingo 35,473 boklån
Under 5-årsperioden 1897—1901          »       156,278      »
Under 5-årsperioden 1902—1906        »      367,840      »
Under 5-årsperioden 1907—1911        »      672,560      »
För de sista 5 åren:        år 1912        »        78,200      »
» 1913        »        74,648      »
» 1914        »        75,088      »
» 1915        »        81,215      »
» 1916        »        84,320      »
————
För de 25 åren blir alltså summan 1,625,622 boklån.

Ett starkt uppsving tog utlåningen år 1907, då låneavgiften borttogs för
föreningsmedlemmar, något som möjliggjordes bl. a. genom en betydlig höjning av
föreningarnas kvartalskontingenter. Höjdpunkten i utlåningen nåddes
storstrejksåret 1909, då biblioteket lämnade ut 173,556 boklån, men i sina följder kom
storstrejken att få en menlig inverkan på bibliotekets användande. Över 10,000
medlemmar förlorades av biblioteksförbundet, dels genom de många upplösta
fackföreningarna, dels genom manfallet i de kvarlevande. Året efter storstrejken
inträdde ett starkt fall i utlåningssiffran, vilken därefter alltjämt fortfor att sjunka
t. o. m. 1913. Lånetalets sjunkande, till vilket man för övrigt finner motsvarighet
i många andra bibliotek vid denna tid, har till en del berott på en under
dessa år vidtagen utsträckning av lånetiden, men framför allt står det i samband
med  utgivandet av 25-öresböckerna och med de oerhört tilltagande biografbesöken.

I fråga om låntagarna har man i Stockholms arbetarebibliotek, liksom i
andra folkbibliotek, gjort den erfarenheten, att arbetstidens längd spelar en högst
viktig roli, när det gäller intresset för läsning. Arbetare med långt utsträckt
eller oregelbunden arbetstid äro inga flitiga boklånare, de läsa sporadiskt, och
då mest för att vinna? förströelse, medan däremot inom fack med någorlunda
normal arbetsdag, t. ex. inom metallindustrin, läsningen idkas mera till nytta
och självundervisning än till blott och bart tidsfördriv. I övrigt innehåller
minnesskriften flera roande och karakteristiska interiörer från bokutlåningen, som
utrymmet ej tillåter oss att här återge.

Arbetarebiblioteket i Stockholm började utan någon som helst grundfond,
och dess verksamhet fortsattes flera år utan att erhålla vare sig något
kommunalt anslag eller någon donation. Det var helt och hållet
föreningsmedlemmarnas egna bidrag, som bragte biblioteket till
stånd och utvecklade det. Enligt de äldsta stadgarna stego föreningskontingenterna
endast till 1 kr. pr kvartal för varje 100-tal medlemmar. I övrigt var man hänvisad till
inkomsten av låneavgifterna. Redan 1893 höjdes emellertid kvartalsavgiften från de
till förbundet anslutna föreningarna. För närvarande utgår den efter den ovannämnda,
i samband med borttagandet av låneavgiften för föreningsmedlemmar vidtagna höjningen
till 10 öre pr medlem.

Först 1901 erhöll Stockholms arbetarebiblioteksförbund understöd av kommunen
till sin verksamhet. Från början uppgick anslaget endast till det ganska anspråkslösa
beloppet av 1,500 kr., men har sedermera efter hand ökats och utgår från och med
år 1911 med 12,000 kr. Från en enskild person kom i början av år 1906 en gåva
på 2,000 kr., ett exempel som sedermera efterföljts även av andra. Under en kortare
tid har förbundet haft statsunderstöd till sin vandringsbiblioteksverksamhet.

Bibliotekets stat slutade det första året på 601:56 kr. År 1915 hade
utgifterna stigit till 25,128:83 kr. Förbundets löne- och arvodeskonto uppgår för
närvarande till c:a 9,000 kr., i hyror för de lokaler, huvudbiblioteket och
filialerna disponera, betalas sammanlagt 5,600 kr., varjämte värme, belysning,
städning och andra lokalkostnader gå till c:a 1,600 kr. Bokförrådets underhåll och
ökning beräknas normalt kosta c:a 5,000 kr. pr år, varjämte läslokalerna draga
en årlig utgift av omkring 600 kr.

Sammanlagt hava kostnaderna för Stockholms arbetarebibliotek under de
gångna åren gått till c:a 342,700 kr.; härav ha i statsbidrag erhållits 5,500 kr.
och i anslag från Stockholms stad sedan år 1901 123,500. Så gott som allt
det övriga har bestritts av arbetarna själva och deras organisationer.

Det är inte för mycket att man slutar denna redogörelse med en särskild
honnör för den person, som mer än någon annan har arbetat för Stockholms
arbetarebibliotek, för dess bibliotekarie Fredrik Nilsson. Sedan november 1894
har han varit förbundets bibliotekarie, efter 1902 avlönad så, att han. helt kan
ägna sig åt denna uppgift. Det arbete han utfört som ledare av Stockholms
arbetarebibliotek har haft betydelse ej blott för hans eget bibliotek. I mycket
haf han varit en av banbrytarna för den folkliga biblioteksverksamheten i vårt
land. Särskilt kan det i detta sammanhang förtjäna att framhållas, att han var
den förste, som i vårt land tillämpade det browneska i flera avseenden synnerligen
praktiska utlåningssystemet, som han lärt känna på en studieresa till Kristiania 1903.
F. H.


Bibliotekarie Fredrik Nilsson.




BIBLIOTEKSNOTISER
De allmänna läroverkens bibliotek och dessas betydelse för undervisningen. I en
synnerligen intressant uppsats i Svensk tidskrift (1916, h. 8, s. 533 ff.) går professor Martin
P. Nilsson in i en kritik av »Våra läroverk med hänsyn till universitetens krav», där han
starkt framhåller den centrala plats läroverksbiblioteket borde intaga i skolundervisningen. En
nödvändig förutsättning för universitetsstudier är, att man redan under skolåren lär sig den
vetenskapliga metodens princip, som är helt enkelt »att skilja på huvudsak och bisak och fatta
och förstå, i vilket inbördes sammanhang stoffets detaljer stå». Det kräves framförallt
självverksamhet av eleverna.

I den elementära läroboken ligger alltid en fara för en andlig förträngning av horisonten, och
med den  ensidiga pluggläsningen följer en motsvarande oförmåga att verkligen använda böcker.

»Var och en kommer i livet att stå inför uppgiften att sätta sig in i en sak. Skolbokens
dogmatiska satser svika. Man har intet annat att göra än att läsa olika framställningar och
ur dem bilda sig ett omdöme, men för en sådan uppgift måste man kunna handskas med
böcker och med det skrivna ordet, ej som lärosatser utan som material, som är underkastat
förståndets kritiska granskning.» Dylika uppgifter ställa ej skolorna; men de ha samma
betydelse för de humanistiska studierna som experimentet för realgymnasiet.

»Det viktigaste hjälpmedlet för att fylla denna uppgift skulle skolbiblioteket bjuda. Där
skulle de unga lara sig att förstå något av det andliga arbete, på vilket den dogmatiska
skolkursen är byggd, där skulle de lara att hantera böcker, liksom de i laboratoriet lara sig att
hantera apparater och stoffer. Jag har försökt få upplysningar om skolbibliotekens nuvarande
tillstånd; de ha varit magra, och det lilla jag fått veta har ej varit uppmuntrande. Att
skolbiblioteken skulle fylla ett behov, därom kan man övertyga sig bära genom att se på
eftermiddagspubliken på universitetsbiblioteket. Vi ha i våra dagar en stark biblioteksrörelse,
folkbibliotek upprättas runt omkrir g i landet, och vi ha fått en särskild avdelning i
Ecklesiastikdepartementet, som sörjer för dem. Det äi dubbelt underligt, att man då gjort så litet för
skolbiblioteken; där gäller det ju dock en ungdom, som framför andra skall ägna sig åt andligt
arbete. Man må ej mena, att skolbiblioteken skulle ställa sig för dyra. Kostnadsfrågan får
ej skjuta tillbaka en sak av en sådan betydelse. Och ett skolbibliotek med uppslags- och
referensböcker och ett urval av lämpliga standardverk i olika ämnen, som vore tillgängligt några
timmar varje eftermiddag, skulle säkert ej ställa sig dyrare än de präktiga och välutrustade
laboratorier för fysik, kemi och biologi, åt vilka realgymnasierna kunna glädja sig.»

Jämtlands bibliotek i Östersund. Stadsfullmäktige i Östersund ha för år 1917 beviljat
ett anslag om 500 kr. åt amanuensen vid Jämtlands bibliotek mot villkor, att läsesalen hålles
öppen vardagar kl. 5—9 e. m. och söndagar kl. 1—4 e. m. Helgdagar, de stora helgaftnarna
samt juli månad hålles biblioteket stängt. Utlåningstiden är ännu icke utsträckt, delvis av
ekonomiska skäl, emedan bokmagasinet måste hållas uppvärmt de tider, då låneexpeditionen är
öppen. I väntrummet har anordnats ett litet särskilt bibliotek med öppna hyllor för barn.
Ang. Jämtlands bibliotek jfr Bibl.-bl. 1916, s. 210.

Kungliga biblioteket. Till andre bioliotekarie har utnämnts biblioteksamanuensen
S. Hallberg.

Örebro läns föreläsningsförbund har under höstterminen 1916 förmedlat 196
föreläsningar och 5 konserter. Under sistlidne vårtermin förmedlades 206 föreläsningar och 11
konserter, vadan hela antalet föreläsningar och konserter under 1916 är 418. Serieföreläsningar
och praktiska kurser ha icke förekommit något nämnvärt, utan har detta varit nästan uteslutande
sporadiska föreläsningar. Ett stort rum intages av reseskildringar ill. med skioptikonbilder.
Hammars- och Lerbäcksföreningarna ha ej erhållit kommunalanslag för 1917. Den förstnämnda
lägger därför nu ner sin verksamhet, medan den sistnämnda söker i någon mån hålla verksamheten
uppe även nästa år. Nya föraningar ha tillkommit i Frövi, Lindesbergs landsförsamling och
inom Ljusnarsberg. Högsta antalet förmedlade föreläsningar under 1916 kommer på Bofors.
Örebro, Kumla, Nora, Halisberg, Askersund, Linde och Kopparberg med respektive 23, 22, 22.
20, 17, 15, 14 och 13. Vissa föreningar ha ock skaffat sig föreläsare utan förbundets
förmedling.

I början av innevarande vårtermin kommer en lärarinna vid statens skolköksseminarium i
Stockholm, Fröken Elsa Elmén, att hålla demonstrationskurser för framställning av billig och närande
föda, på några platser bl. a. i Örebro, Hallsberg, Striberg och Kläcka Lerberg. En utförligare sådan
kurs omfattar minst 2 dagar, en mera sammanträngd avser endast en dag. Direkt hänsyftning
på dyrtidsproblemet ha ock de föreläsningar, Dir. Gustaf Lind kommer att hålla om
köksväxternas odling och användning.

Den 27 sistl. jan. hade förbundet till ett möte i Örebro inbjudit övriga folkbildningsintresserade
i länet, särskilt biblioteks förestånd are och ledare av nykterhetsorganisationernas
studie- och biblioteksverksamhet. Mellan 30 och 40 personer hade infunnit sig.
Sammankomsten upptogs utom av förbundets enskilda angelägenheter av en livlig diskussion om
samverkan mellan föreläsningar och bibliotek. Diskussionen inleddes av prof. Knut Kjellberg och
d:r F. Hjelmqvist, varjämte föreläsningskonsulenten N. Lundahl hade ett längre anförande.

En räkenskapsbok för folk- och skolbibliotek. Bergvalls förlag har nyligen utsänt en
av folkskolläraren Aug. Friberg i Norberg utarbetad enligt amerikanska kolumnsystemet
uppställd räkenskcpsbok, som med sin enkla och överskådliga uppställning bör kunna bli till
nytta i folk- och skolbiblioteken, så mycket mera som den är uppgjord i närmaste
överensstämmelse med formuläret till den redogöielse, som skall insändasa vid ansökan om statsbidrag
för dylika bibliotek. Priset är 12 öre pr ark eller vid rekvisition av minst 25 ark 10 öre pr ark.

Litteratur rörande egna-hems- och emigrationsfrågor. Nationalföreningen mot
emigration erbjuder bibliotek, som direkt vänder sig till föreningen, Birgerjarlsgatan 29, Stockholm,
att erhålla följande arbeten för tillsamman 5 kr.: Den svenska egnahemsrörelsen; handbok,
utgiven av Nationalföreningen mot emigration. — Broschyrer utg. av Nationalföreningen mot
emigration 2—8:2. Brusewitz o. Tunberg, Statens domäner och deras förvaltning; 3. Molin,
Svensk egnahemspolitik; 4. Åmark, Utvandring och näringsliv i Norrland; 5. Molin, Hur
svensk-amerikanerna bo; 6. Molin, Några drag av kolonisationen i Canada; 7. Bergholm,
Räntegårdsinstitut och kolonisationsbolag i Preussen; 8. Thörnberg, Levnadsstandard och
sparkraft med särskild hänsyn till den svenska befolkningen i Chicago. Bokhandelspriset för dessa
arbeten är tills. 11  kr.



LITTERATUR
A. Skrifter med allmänt och blandat innehåll.
Österling, Anders. Tidsstämningar. Ett urval studier, artiklar och
resebrev 1911—1916. A. B. 1916. 250 s. 3:50.

Under ovanstående titel har förf. sammanfört dels ett urval litterära studier och karakteristiker
dels ett knippe resebrev. Som reseskildrare tillhör Ö. våra allra bästa särskilt i fråga om
konsten att ge stämningen, doften från den mark, där han vilat ut på färdevägen. De litterära
essayerna här äro värdefulla, men det egentligen nya är de 'tid stämningar', som under den
gemensamma titeln »Vapen och ideer» ge ett stycke av vår egen kämpande och upprörda tid
sedd av ett i bästa mening objektivt och dock pa samma gång djupt och varmt kännande
diktartemperament. M. F.

B. Teologi.
Jfr nedan arbetena om Ekman, Luther och Reuterdahl på J.

Bettex, F[rédéric]. Naturvetenskap och kristendom. Övs. [fr. ty.] av
Hanna Östberg. 3 uppl. Lb. 1915. 383 s. Portr. 2:75.

Den nu bortgångne förf. bar utövat en mycket omfattande apologetisk skriftställarverksamhet,
och hans arbeten ha erhållit vidsträckt spridning. Grundligt hemmastadd på det
naturvetenskapliga området — han är mer naturvetenskapsman än teolog — går han kanske icke
alltid på djupet i sin apologetik för kristendomen. En stor uppgift visar han sig emellertid ha
fyllt genom sina arbeten. E. M. R.

Dennert, E[berhard]. Finns det ett liv efter döden: Ett svar från
naturvetenskaplig och filosofisk ståndpunkt. Övs. [fr. ty.] av Henning Sjögren.
Gle. 1915. 135 s. Portr. 1:25.

Att i Tyskland, författarens hemland, denna fråga ständigt och jämt återkommer i dessa
dagar, även där intresset förut ej var stort, är ej att undra över. Förf. går ej in på de kristna
troslivet och det svar den kristna tron giver på frågan, ehuru han intager en kristen ståndpunkt.
Hans intresse är att framhålla, huru han just som naturforskare och med utgångspunkt från
naturvetenskapen känner sig tvingad att jakande besvara den uppställda frågan. Dennert intar
här samma position som den store engelske fysikern sir Oliver Lodge. E. M. R.

Harnack, Adolf. Hvad vi hafva att lara och icke lära af den romerska
kyrkan. Föredrag. Övs. af Henning Sjögren. Ask. 1916. 29 s. (Sv. kyrkoförb.
skriftser. 26.) 0:55.

Föredraget ligger flera år tillbaka i tiden, men har alltjämt bibehållit sin aktualitet. Det
har nog varit ett fel hos protestantismen, att den alltför litet studerat den katolska kyrkan, av
vilken den har åtskilligt att lara. Det märker man, när man läser Harnacks framställning.
Man känner sig dock frestad att på mer än en punkt i densamma sätta ett frågetecken.
Fördjupande i det arv Luther och reformationen lämnat oss är vad som först och sist är av
nöden. E. M. R.

Herner, Sven. Vår bibel. Förklarande inledning. Gle. 1916. 85 s. Ill.,
kart. Inb. 1:60.

Ett arbete av detta slag ha vi länge behövt. Förefintliga framställningar äro i mångt och
mycket antikverade, och de isagogiska uppgifterna i Kerners Israels historia och Staves Jesu

liv torde — åtminstone för gymnasiets behov — vara alltför summariska. Av bokens titel
kunde man ju ha väntat något mera om vad jag skulle vilja kalla bibelns innersida, men
tydligen har författaren med avsikt begränsat uppgiften till att föra läsaren in i de heliga
skrifternas komposition och historiska tillblivelse. Icke minst värdefull är den relativt utförliga
behandlingen av gamla och nya testamentets text. Boken bör med fördel kunna användas ej
blott vid läroverk och seminarier utan jämväl för folk kolans överbyggnad. Säkert skall den
också lyckas skingra det mörker, som på så många håll råder just i fråga om »vår bibel». H. W.

Holmquist, Hjalmar. Engelsk högkyrka, lågkyrka, frikyrka (anglikanism,
puritanism, kongregationalism) i deras historiska tillkomst 1559—1689. Lb.
1916. 234 s. Litt. 3:25.

Allt för litet har den kyrkohistoriska forskningen i vårt land sysslat med den engelska
kyrkohistorien. Ett verkligt behov fyller därför prof. Holmquist med sitt arbete, och han gör
det på ett sätt, som motsvarar högt uppdrivna anspråk. Arbetet torde, jämfört med utländska
framställningar av samma ämne beteckna ett verkligt framsteg i flera hänseenden. E. M. R.

Luther, Martin. Om en kristen människas frihet jämte ett sändebrev till
påven Leo X. Övs. [fr. lat.] jämte inledning av Gustaf Norrman. Lb. 1916.
111 s. 1:50.

Icke minst med hänsyn till det stundande reformationsjubileet hälsar man med glädje
utgivandet av en ny svensk översättning av Luthers från rent religiös synpunkt kanske allra
förnämsta reformationsskrift, traktaten om en kristen människas frihet. Bifogat är Luthers ryktbara
sändebrev till påven. Bagge skrifterna voro avsedda att tillskickas påven med anledning av åen
förestående bannlysningen. Utgivaren förutskickar en upplysande orientering över den
historiska situation, ur vilken de nämnda skrifterna framgått. E. M. R.

»Med Jesus fram bland de skaror unga!» Föredrag från de kyrkliga
ungdomskurserna sommaren 1915. Diak. 1915. 203 s. 1:75.

Innehåller bl. a. dels rent religiösa föredrag, t. ex. av ärkebiskop N. Söderblom,
biskoparna G. Billing och J. A. Eklund samt kyrkoherde C. Törner, dels föredrag om
församlingen och om församlingsarbete. Srn.

Richter, Erland. I missionärens spår. Intryck och iakttagelser under en
resa i Frälsningsarméns tjänst genom Indien, Japan och Korea.
Frälsningsarmén 1915. 359 s. Portr. Inb. 2:75.

Förf. skildrar på ett raskt, varmhjärtat sätt Frälsningsarméns missionsarbete i Indien, Japan
och Korea. Även om stil och innehåll någon gång pa ett störande sätt påminna om bokens
uppgift att göra propaganda för Frälsningsarméns missionsverksamhet, erb uder arbetet åtskilligt
av intresse öcksa för dem, som stå kritiska gentemot arméns verksamhet, så t. ex. den
medryckande skildringen av försöken att omskapa rö vars tamm ärna i Indien. Srn.

Silén, Elin, [f. Nordin]. Såningsman på Guds rikes åker.
Lefnadsteckningar. Diak. 1915. 196 s. 1:75.

Intresseväckande, uppfordrande teckningar av Peter Fjellstedt, »missionens härold» i vår
kyrka, Adoniram Judson, Birmas apostel, Hudson Taylor, Kina Inlandsmissionens grundläggare.
och Georg Pilkington, den missionär, som givit Uganda dess första bibel, första psalmbok,
grammatik, lexikon m. m. Srn.

Sjögren, Henning. Dödens problem och det tillkommande livet. En
undersökning från filosofisk och teologisk ståndpunkt i anslutning till E. Dennerts
skrift: »Finns det ett liv efter döden?» Gle. 1915. 121 s. 1:25.

S. behandlar sitt ämne från filosofisk och teologisk synpunkt. Med rätta polemiserar
han mot att den nyare teologien så starkt skjutit evighetsfrågorna i bakgrunden. Mot förf:s
egen spekulativa teologi torde nog mer än en befogad anmärkning kunna göras. Berömvärd
är emellertid i varje fall hans strävan att väcka intresse för sitt ämne, och i det avseendet
fyller boken sitt ändamål. E. M. R.



Söderberg, E[rik] N[atanael]. Den kristna psalmen. Historisk öfversikt.
Nst. 1916. 288 s. Ill., portr. 6:—.

Med tillgodogörande av de senaste tidernas forskning gives här en ypperlig skildring av den
kristna psalmens historia. De olika kyrkohistoriska periodernas karaktär och psalmdiktning
framställas i korta drag, på samma gång som vi få klart formade bilder av de enskilda andliga
diktarnas inre gestalt och se hur deras psalmer sprungit fram ur såväl tidsförhållandena som
ur författarens personlighet och upplevelser. I ljuset från diktarens historia få våra gamla, för
oss välbekanta psalmer nytt liv och ny kraft och tala till oss på ett mera omedelbart sätt än
förr. Även de psalmer, som man önskat genom en psalmboksrevision införliva med vår
psalmbok, komma oss på detta sätt närmare. Arbetets värde ökas genom porträttbilder av de
förnämsta psalmsångarna. L. T.

C. Filosofi.
Ahlberg, Alf. Viljans frihet från transcendentalfilosofiens ståndpunkt. A. B.
1915. 98 s. 3:—.

Licentiat Ahlberg utreder på ett klart och koncist sätt, i vilken mening transcendentalfilosofer,
sådana som Kant, Fichte, Munsterberg, Hans Larsson m. fl., hävda en viljans frihet.
De vänta icke en frihet i betydelse av några luckor i eller genombrott av den kausala
ordningen; som psykologiska objekt äro tankar, känslor och viljehandlingar lika determinerade
som planeternas rörelser; utan de gå tillbaka till den omedelbara viljehandlingen eller hellre
till den jaghandling, som de mena vara en nödvändig förutsättning för allt medvetenhetsliv och
påstå om denna, att den är fri, att den icke är objekt eller bör förstås som objekt i en
kausalkedja. M. J.

Holmberg, Teodor. Levnadsboken för den unge mannen och medborgaren.
Lb. 1915. 120 s. Ill., portr. Inb. 0:50.

Denna skrift, som närmast är avsedd för de värnpliktiga, innehåller manande, väckande
ord om ungdomens karaktärsdaning, nykterhet, nöjesliv, sparsamhet m. m., kortfattade
upplysningar om konungadöme, riksdag och skatter samt sånger för rekryt-  och
ungdomsskolor. E. G.

Ku Hung-Ming. Det goda medborgarskapets religion och andra essayer.
Övs. [fr. eng.] av Signe Taube, f. Wennerberg. Med ett företal av Harald
Svanberg. H. G. 1916. 149 s. 2:75.

Den kinesiske förf. ger en både kvick och målande skildring av »den äkte kinesen», av
vilken vi i hans tanke ha mycket att lära, särskilt nu, då Europas kultur gjort »bankrutt».
Ku Hung-Ming ser världskrigets orsak ej blott i den tyska militarismen, utan även i
kommersialismen, som han finner starkast representerad av England, något som väl är orättvist, om
man blott tänker på 1914 års händelser, men blir förklarligt, om man erinrar sig opiumkriget
mot Kina o. d. I Kina tå i varje fall penningens män ej ens umgås med det förnämsta
ståndets representanter, de lärda, »mandarinerna», än mindre bilda några överhus eller bekläda
höga statsämbeten, penningen medför intet som helst anseende, och om krigarna säger det
kinesiska ordspråket: »Gott järn göres ej till spikar, goda människor bli ej soldater.» Ku
Hung-Ming försvarar lidelsefullt sitt eget lands civilisation; för västerns egendomligaste idéer,
person-lighetsnlosofien och utvecklingsläran, är han däremot, naturligt nog, främmande.
Översättningen är utmärkt. H. Sg.

D. Uppfostran.
Bexell, Joh[anne]s. Den tyska folkskolan. Anteckningar från en
studieresa sommaren 1914. Gle. 1916. 86 s. 1:—.

Vårt svenska skolväsen, såväl det lägre som det högre, utgör som bekant i allt väsentligt
en avbild av Tysklands undervisningsväsen. Om man än måste finna denna ensidigt
germaniserande tendens — med ty åtföljande förbiseende av allt det värdefulla, som särskilt den

anglosachsiska världen frambragt på skolans område — mindre lycklig, så måste å andra sidan
erkännas, att vi alltjämt ha synnerligen mycket att lara av de tyska skolmännen. Särskilt
måste man högt uppskatta den planmässighet och energi, varmed det arbetas i tyska skolor av
alla arter, och den gemytlighet, som — särskilt i Sydtyskland — är rådande vid
småbarnsundervisningen. B:s bok ger en klar och översiktlig bild av tyska folkskoleförhållanden,
alltjämt under jämförelse med motsvarande svenska förhållanden. Särskilt värdefullt är, att förf.
ej — som de flesta resenärer — stannat i storstäderna utan ägnat den övervägande delen av
sina studier åt landsbygdens skolor. L. L.

Setterberg, Gösta. Matematikundervisningen i folkskolan. Metodiska råd.
Nst. 1916. 59 s. (Handledn, f. undervisn. i barndomsskolan, utg. av Frans
v. Schéele 3.) 1:30.

Matematiken har alltid varit ett av våra barndomsskolors mest omhuldade ämnen, och
otaliga äro också handledningarna på området. Vad som fördelaktigt skiljer S:s bok från en
mängd dylika arbeten, är en högst tilltalande hänsyn till vad som verkligen är möjligt att lara
småbarn utan att tvinga dem till mekanisk användning av oförstådda regler. Boken
rekommenderas våra barnalärare i matematik till allvarligt begrundande. L. L.

E. Språkvetenskap.
Björkelund, G[ottfrid], o. Danielsson, S[vante] B[rynolf] T[eodor].
Tysk läsebok för realskolor och kommunala mellanskolor. Gle. 1916. 188 s.
Ill., portr., kart. Inb. 1:90.

Synnerligen väl valda läsestycken, som giva lärjungen god kunskap om Tyskland och
tyskarna. Avdelningen »Aus dem Weltkriege 1914—1916» förtjänar en särskild honnör såsom på
ett förträffligt sätt belysande förhållanden och stämningar i Tyskland under världskriget.
Utgivarna ha ej gjort sig skyldiga till något oneutralt partitagande. Även den tyska krigshumorn
har fått vara med pä ett horn. Anmärkningarna äro lärorika och, såvitt jag hunnit kontrollera,
fullt korrekta. Utstyrseln trevlig. T. H.

— Ordlista till tysk läsebok. Gle. 1916. 129 s. 1:75.

En omsorgsfullt utarbetad ordförklaring till samma författares tyska läsebok. Ordförklaringarna
äro ordnade efter styckena. Nödiga uttalsuppgifter meddelas. En alfabetiskt ordnad
ordlista är bifogad. T. H.

Hildinger, Alf. Lärobok i tyska för äldre nybörjare. A. B. 1916. 73 s. 1:75.

Den lilla skriften, som först och främst är avsedd för folkskoleseminarierna, men som med
fördel torde kunna användas även vid andra läroanstalter, där lärjungar, som nått en viss
mognad, skola inhämta grunderna i tyska språket, innehåller prosaiska och versifierade läsestycken,
smärre skrivövningar och en ytterst kortfattad grammatik. I den sistnämnda har förf. på ett
lyckligt sätt förstått att utvälja de grammatiska fakta, som nybörjaren behöver känna för att
kunna förstå lättare texter och översätta enklare skrivövningar. — Ett par detaljanmärkningar:
S. 10 f. Fraserna: »Er greift [i st. f. ergreift] den Bleistift», »Ich greite den schwarzen Rock»
o. s. v. äro dålig tyska. — S. 36, r. 20 uppifr, (i Goethe's Legende vom Hufeisen) står — väl
genom tryckfel — einem jedem i st. f. einem jeden (så t. ex. i Weimanappl. och jubileumsuppl.
av Goethe's skrifter; jfr t. ex. Wessely, Grammat.sch-stilistisches Wörterbuch der deutschen
Sprache, 2 Aufl., 86). T. H.

Richter Velander, Jenny. Metodiska anvisningar för undervisningen i
svenska språket till tjänst för hem och skola. Nst. 1916. 95 s. 1:—.

Fru R. V. bar i detta arbete, som väsentligen handlar om modersmålsundervisningen i
småskolan och folkskolan, givit många värdefulla råd och anvisningar. Hon har påtagligen en
god kännedom om barnets psykologi, stor lärareerfarenhet och ett utpräglat sinne för att
undervisningen bör vara roande, framställningen är livlig och fängslande, ibland kryddad av
små anekdoter, stundom något ovårdad (jfr t. ex. »vid brevskrivning visar sig ofta svårigheter»
[s. 92]). S. 85 och ff. har förf. meddelat en förteckning på »fel», samlade ur  skoluppsatser.
Åtskilliga av dessa »fel» torde emellertid kunna försvaras. S. 20, 25 o. s. v. hänvisar förf. till
en språklära (en lärobok), vars namn icke nämnes. Hon åsyftar sitt arbete, »Det svenska
språkets byggnad» (jfr Bibl.-bl. 1916, s. 179), som naturligtvis bort citeras på vanligt sätt. T. H.

Sahlgren, Jöran. Vad skall villan heta? Några råd för jord- och
villaägare. Gle. 1916. 54 s. Ill. 1:50.

Det smakfullt utstyrda häftet omfattar fem kapitel, av vilka i synnerhet det första »Moderna
ortnamn» och de båda sista »Namnändringar» och »Anvisningar på nya villanamn» innehålla
många värdefulla upplysningar och anvisningar, som vittna om författarens sunda omdöme och
stora insikter på ortnamnsforskningens område. Framställningen är ledig och allmänfattlig. —
I kapitlen 2 och 3 har förf. angripit vissa uttalanden om ortnamnsgivmng av prof. Noreen och
lic. Nordenstreng. T. H.

F. Litteraturhistoria.
Jfr nedan arbetena om Fröding på J.

Lidforss, Bengt. Ur Bengt Lidforss' kvarlåtenskap. Litterära uppsatser
och recensioner. 2 uppl. Framt. 1916. 268 s. (Omsl.-titel: Litteraturkritik.) 3:—.

Till sin vetenskapliga utbildning var Bengt Lidforss som bekant botanist; men vid sidan
av sin verksamhet som naturforskare utövade han även ett betydande författarskap på andra
områden, särskilt litteraturkritikens. Tack vare sin ovanliga begåvning och sin skarpa blick
lyckades han även här åstadkomma saker av mindre vanligt intresse, om också hans omdömen i
allmänhet minst av allt kunna kallas objektiva. Vid bedömandet av litteratur utgick han fullt
medvetet och med den största konsekvens från sin egen starkt radikala allmänaskådning och
värdesatte därefter de verk, som han hade under sina ögon. Ett genomgående drag i hans
kritik är även hans markerade antisemitism, som kom honom att gång efter annan rikta skarpa
angrepp mot Oscar Levertin och den riktning, som han rtpresenteiade. Den som läser
Lidforss' kritik bör ständigt erinra sig, att vad han läser mindre är kritik än polemik, och de av
författaren fällda omdömena kunna därför icke göra anspråk på att godsagas som giltiga eller
rättvisa.

I den essaysamling, varom här är fråga, finnas samlade en hel del uppsatser av större eller
mindre omfång, berörande olika författare och olika arbeten. Med stark sympati behandlar
Lidforss bland annat en del skånska skalder — han lägger över huvud taget en mycket stor vikt
på skillnaden mellan Skåne och det han kallar Uppsverige och den uppsvenska kritiken —,
särskilt Vilhelm Ekelund och Anders Österling. Mindre väl behandlar han däremot
Heidenstam, vilken liksom även flera andra av de mera framträdande diktarna från sekelskiftet får
uppbära ganska hårda hi gg. För den sedermera till andra åskådningar omvände proletärpoeten
Leon Larsson hyser han stor beundran, och David Sprengels essayer liksom även hans bok
Från det moderna Danmark möter han med varmt erkännande. En uppsats, som kan påräkna
särskilt intresse, är den 1895 skrivna studien över Strindberg som naturforskare. Lidforss
uppvisar här med den kritiskt anlagde vetenskapsmannens säkra överlägsenhet, hur löslig,
förvirrad och osammanhängande hela den strindbergska s. k. naturforskningen är och påpekar, att
Strindbergs många hypoteser i regel vilade på den mest fullständiga obekant kap med även de
enklaste naturvetenskapliga fakta. För vidare belysning av förhållandet mellan Strindberg och
Lidforss kan jämföras Adolf Paul, Strindbergsminnen och brev, Sthlm 1915, kap. 9, där just
Lidforss' omdöme om Strindbergs naturvetenskapliga fantasterier beröras (Jfr Bibl.-bl. 1916,
s. 137.)

Som helhet sett har L:s bok betydelse väsentligen för större bibliotek, som lägga an på
att med något så när stor fullständighet samla de senare årens litteraturkritiska produktion.
För bibliotek med mera begränsade möjligheter torde den däremot knappast lämpa sig. O. W—n.

Söderhjelm, Werner. Utklipp om böcker. A. B. 1916. 379 s. 6:50.

Prof. Werner Söderhjelm har länge varit flitigt verksam som kritiker av modern litteratur;
med särskild förkärlek har han härvid — helt naurligt, då man erinrar sig hans allmänna
studieriktning — fäst sig vid den franska litteraturen, men även både tysk och svensk diktning

ha varit föremål för hans intresse. I den volym, som nu offentliggjorts, har han sammanställt
ett stort antal större och mindre essayer och recensioner, skrivna vid skilda tillfällen under de
senaste tvenne decennierna. Överallt framträda på en gång vetenskapsmannens kritiska
noggrannhet och den finbildade essayistens säkra omdöme och odlade smak. Det är icke lätt att
bland bokens många lärorika och intressanta studier framhålla någon som särskilt läsvärd, men
skulle man vilja giva någon den främsta platsen så vore det uppsatsen om Gaston Paris, den
romanska filologiens store nydanare, till vilken författaren själv stått i nära vänskapsförhållande.
Flera artiklar äro ägnade Anatole France, för vilkens hela personlighet författaren hyser en
livlig beundran. Bland andra litterära personligheter, som passera revy, må nämnas Taine —
en utförlig artikel om första bandet av hans korrespondens, utgivet 1902 —, Zola, Paul Bourget.
Maupassant, Marcel Prévost, Alfred de Musset m. fl. Ett akuellt intresse har uppsatsen om
Elsass-Lothringen i nyare fransk skönlitteratur, i vilken man finner hur livligt tanken på de år
1871 förlorade provinsernas problem under senare år sysselsatt den franska opinionen. Deri
hos oss föga kända provençalska diktningen och dess mästare, den för några år sedan med
nobelpriset belönade Frédéric Mistral, skildras i en annan studie, delvis på grundval av
personliga minnen. Även åt den förste nobelpristagaren, akademikern Sully Prudhomme, har
författaren ägnat en uppsats.

Ds partier av boken, som behandla ämnen ur icke-fransk litteratur, äro av mindre
intresse. Författaren äger visserligen också där stor sakkännedom, men hans sympatier ligga pa
ett annat håll, varigenom hans omdömen ibland få en kanske något omotiverad skärpa. —
Boken är emellertid i sin helhet en utmärkt läsning för varje litteraturintresserad och bör
givetvis anskaffas till bibliotek, som i någon större utsträckning simia modern
skönlitteratur. O. W—n.

Söderhjelm, Werner. Åboromantiken och dess samband med utländska
idéströmningar. A. B. 1915. 208 s. 3:50.

Författaren till föreliggande arbete, professor i litteraturhistoria vid Helsingfors universitet,
har sökt att i populär form framställa huvudlinjerna i den finländska skönlitteraturens
utveckling under de sista decennierna av det adertonde och de första av det nittonde
århundradet. De synpunkter, som härvid lett honom, äro i väsentlig grad desamma som de, vilka äro
de bestämmande i Anton Blancks avhandling om den nordiska renässansen i det adertonde
århundradets litteratur. Söderhjelm behandlar de viktiga uppslag, som kommo från
Montesquieu och Rousseau samt kombinerar dessa med den strömning, som utgick från den store tyske
kulturanalytikern och filosofen Herder. Det intressantaste partiet i hans skildring berör den.
utmärkte finländske vetenskapsmannen Porthan och dennes verksamhet för studiet av Finlands
historia, folklitteratur och etnografi. Från de initiativ, som gåvos av Porthan, utgick sedan
hela den finsk-nationella rörelsen, vilkens förgreningar sträcka sig hela århundradet igenom.
Intressant är att iakttaga, hurusom den i Finland framväxande avogheten mot Sverige går
hand i hand med denna av specifikt finländsk nationalkänsla präglade strömning. Det
svenska kulturelementet i Finland betraktades som en mot de finska intressena fientlig makt, från
vilken man i möjligaste mån ville befria sig, och som en motsats mot det tidigare
svenska förtrycket talas det med entusiasm om »vår frihet och välstånd under Alexander». (Se
härom särskilt s. 148—151 och 174—175!) Dessa tänkesätt vunno med tiden en vidsträckt
utbredning; förf. påvisar bl. a. (s. 194), bur de satt märke även hos Runeberg i en ganska kuriös
inadvertens i en blaad Fänrik Stål-dikterna, nämligen Fältmarskalken. — — Ett värdefullt
parti av boken, som varje uppmärksam läsare med största noggrannhet bör studera, är
inledningskapitlet med dess särdeles nyttiga, om också kortfattade antydningar om
litteraturhistoriens metodik; allmänhetens uppfattning av hithörande frågor är i allmänhet så förvirrad,
att varje handledning bör mottagas med stor tacksamhet av varje intresserad. O. W—n.

G. Skönlitteratur.
Berg, Bengt. En german. Berättelse från den nya tiden. 6 uppl. Nst.
1916. 230 s. 4:50.

En aktuell tidsskildring och en tendensroman. Den är icke opartisk, men den är skriven
med lidelsefull hänförelse för sin idé, för ett folk och en ras. Förf. har levat länge i
Tyskland, där han haft sin verksamhet, han har skarpsynt och klarvaken iakttagit nationen, sökt
tränga in i dess karaktär, livsintressen, strävanden och ideal och han har fattat kärlek till den.
Denna kärlek bestämmer bokens tendens. Tyskland är för honom inbegreppet av den

germanska rasens kraft och livsduglighet, en ung folkpsyke under bildning. I sitt försök att för oss
klargöra, vad Tyskland är och vill, genomtränges förf. till den grad av det tyska livet, att han
känner som en tysk. Han gläder sig över att vårt folk är av samma ras, fast vi varit
försumliga i odlingen av några av dess viktigaste egenskaper, och han intar uteslutande krtisk
position mot dess fiender. Men inför krigets meningslösa grymhet mot människorna tvingas han
till sist att, utan undantag åt något håll, medgiva, att den måttlösa olyckans orsak endast varit
maktlystnad. Själva händelsen i boken intar en sekundär plats och går huvudsakligen ut på
att lämna ett efterföljansvärt exempel att från världsmedlidandets synpunkt mäta den privata
smärtan. Stilen är i hög grad impulsiv och medryckande. Boken är raskt skriven utan onödiga
fyllnadsord. Allt går undan, och ända finns tid till uttrycksfull bildformning. Det är rörelse
och skildring i orden och vid vissa tillfällen fördjupar sig berättelsen i gripande dramatiska
och patetiska episoder. S. S—n.

Berger, Henning. Gulaschbaronerna. 8 uppl. A. B. 1916. 397 s. 5:50.

Henning Berger skildrar i sin nya roman den ökända tidstyp (eller kanske man rättare
bör säga krigstyp), som av den köpenhamnska humorn fått namnet »gulaschbaron». Han ger
oss några praktexemplar av dessa näringslivets hyenor och affärsvärldens marodörer, som,
uppskjutna ur samhällets dy och fostrade i en miljö av skrämmande moralisk och intellektuell
ovederhäftighet, genom fräcka och bedrägliga kupper, som lagen icke kan komma åt, hösta in
rikedomar på andras bekostnad och ruin, för att sedan låta dukaterna rulla och
champagnekorkarna smälla och med grova nävar och sinnen till och med göra inbrott hos den
njutningskultur, som endast tillkommer elitandar. Dessa svindlares personer och privatliv äro återgivna
av en skarpsynt och träffsäker iakttagelse. Någon tillfredsställande åskådning och förklaring
av de manipulationer och transaktioner, som borde bilda själva nervsystemet i kompositionen
och utgöra utgångspunkten för satiren, får man däremot ej, och boken kan som helhet icke
räknas till Bergers betydande. Värdefullast däri är en ypperlig skildring av Köpenhamns
gatu- och restaurangliv med dess material av människor, impulsiva livsrörelse, feberaktiga oro, brådska
och hets, sanslösa njutningstörst, brutalitet och skrän, artificiella glans och fåfänglighet. S. S—n.

Bergh, Augusta Katarina [f. von Rosen]. Från förgången tid. A. B. 1916. 134 s. 3:50.

Genom bleka konturer och svaga färger framskymtar bland personteckningar herrgårdslivets
— i Skåne (Spannarp), i Östergötland och Småland — intressen och vanor under forna tider,
och däribland iakttar man med glädje den stämning, som trädgårdarnas blommor och frukter
förlänade åt hemlivets vardagar såväl som festdagar. E. N.

Lundberg-Nyblom, Ellen. Astrid Rönne; roman. Nst. 1915. 430 s. 6:50.

Med skarp psykologisk blick har förf. uppfattat de gestalter hon tecknar, och det är i denna
digra roman ett icke ringa antal. Man följer med intresse framställningen av den unga
hjältinnans, Astrid Rönnes, utveckling. Berättelsen skrider fram såsom en bred jämn flod utan
några språng. Bäst äro de kvinnliga gestalterna tecknade. På ett eller annat ställe är läsaren
nog hågad att sätta ett frågetecken beträffande det sannolika i händelseförloppet. Att en ung
flicka skulle av ren trötthet nästan i distraktion svara det avgörande ja till en man, under det
hon älskar en annan, fast denne för tillfället är stadd på resa, detta är något som väl blott
förekommer i böcker.    På det hela taget är boken väl skriven och underhållande. E. G.

Smith, Ejnar. Britt-Marie Colstrup. Roman. 8 uppl. Å. & Å. 1916. 226 s. 3:50.

»Britt-Marie Colstrup», som liksom en tidigare roman av samma förf., »Rönnerkrantzarnes
stad», är lokaliserad till Strömstad, förf:s släktstad, är i sin första grundläggning en bred
romankomposition, som för fram och binder samman en flerfald människoöden. Det är en hel
släkt, som skildras generationsvis, och förf:s ledande tanke är att visa, att den på grund av
inre betingelser är dömd till undergång. Bäst är otvivelaktigt första delen, som ger oss
Britt-Maries barndom och ett perspektiv av förhistorien. Med fasta och klara penseldrag målas här
en vidsträckt miljö, som med levande åskådlighet träder inför våra ögon. Framställningen av
människorna är icke särskilt psykologiskt fördjupad, men verkligt konkret och bestämmer var
person med ganska pregnanta drag. Atmosfären kring dessa människor, den sällskapliga och
andliga förbindelsen dem emellan, verkar också sannolik. Romanens senare avdelning, där
huvudintresset inriktas på ett personligt öde, som samtidigt är symboliskt för släkten, kan

icke jämställas med den förra. Här saknas kontinuitet i personframställningen. Vi få endast
isolerade tillstånd, ej någon sammanhängande utveckling. Därigenom uppstår en påfallande
disproportion mellan bokens bägge huvudavsnitt. Sockeln är så bred och hög att den skymmer
det otydliga lilla monumentet. Även med denna inskränkning av det konstnärliga värdet kan
boken betecknas som en av de få verkligt goda familjeromanerna inom vår svenska
litteratur. S. S—n.

Vetterlund, Fredrik. Skuggornas sal. En diktsamling. Å. & Å. 1916. 114 s. 2:75.

Fredrik Vetterlund är återerinringens skald. Hans rikaste poetiska tillvaro är ett seende
tillbaka till livets första erfarenheter. Oftast dröjer han vid den tid, då »skimret över världen
strömmar ut ur årens morgon», vid den första vänskapen, vid de tidigaste förtroendeutbytena
Och sällsynt minnesgod av stämningsögonblicken, har han förmåga att reproducera dem i deras
ursprungliga form. Vetterlund är också de olikfärgade dagrarnas skald. Han tränger in i
skenet till dess det gör honom delaktig av sin hemlighet (»rymdens fina guld blir själ, ur tingen
fluten») och han har en både musikalisk och pittoresk talang att uttrycka det mottagna. I
avdelningen »Stad och land» finnas flera besjälade naturpoem, stämningar, som osökt bli saga
och från saga symbol. »Skuggornas sal» är kanske Vetterlunds mest förätade och fördjupade
diktsamling. Den rymmer en poetisk syn, som genom minne och dröm nått fram till den
bakom tingen dolda poetiska verkligheten, och den bär vittne om en betydande förmåga att
av det förnumna skapa lyriska konstverk. S. S—n.

Duncker, Dora. Ludvig XIV och Louise de La Vallière; en kärleksidyll.
Historisk roman. Övs. [fr. ty.] av E. K[uylenstierna-] W[enster]. Fri. 1915.
363 s. Ill., portr. 4:50.

En skildring av livet vid Ludvig XIV:s hov med dess intriger, giftbiandningsbrott och
kärleksäventyr. Louise de La Vallière var en av den store konungens många mätresser. Hon stod
i ett ganska gott förhållande till drottningen och höll sig fjärran från politiken. Boken ger
en god tidsbild från detta tidevarv med dess slappa seder. Åtskilliga illustrationer pryda
arbetet. E. G.

Garborg, Hulda. Eli. Roman. Övs. [fr. no.]. Sv. andelsf. 1916. 241 s. 3:50.

Det är en på det hela taget föga intressant novell om kärlek och missräkning, i många hänseenden
mera fruntimmersaktig än vad som varit till fördel för skildringens klarhet. Boken
förtjänar särskilt uppmärksammas på grund av den dåliga översättningen. I varningssyfte vill
jag anföra några av de norvagismer, varav boken överflödar. Knypplingskrage står i stället för
spetskrage; spiror i st. f. groddar eller knoppar; silkessko för sidensko; ett manfolk för en karl;
en förvakad tjänstflicka för utvakad; da han kom där ner, kom dit ned; han tyckte bäst om
sig hemma, trivdes. Men även om man ej tänker på de enstaka orden, gör framställningen
ett genomgående osvenskt intryck, emedan syntax och fraseologi äro i högsta grad förnorskade.
I folkbiblioteken bör den följaktligen ej förekomma. R. G. B.

Madelung, Aage. De märkta. Övs. [fr. da.] av E. Lindorm. [Vol. 1, 2.]
A. B. 1916. (Moderna romaner.) à 3:75.

En i trots av vissa litterära svagheter anmärkningsvärd bok, som med intim kännedom
och rik känsla berättar om judarnas liv i Ryssland. Av fruktansvärd verkan äro framför allt
de scener från judeförföljelserna i en liten rysk stad, vilka bilda den katastrof, varmed den i
boken skildrade lilla judefamiljens tillvaro sprängs och ödelägges. Ur dess hemliv åter har
författaren hämtat karakteristiska skildringar av seder och bruk. En son, som övergått till den
ryska ortodoxa läran och blivit en framstående, rik jurist, ingift i en rysk släkt, återföres till
sin ras och sin släkt med blodets och barndomsminnenas makt och blir ett av offren för
pogromen, varemot hans syster lyckas rädda sig till främmande land. Även från ryska
intelligenskretsar med trisinnade åsikter och radikala ungdomsgrupper äro interiörer inflikade i arbetet,
vars rent mänskligt sett betydande ämne icke förfelar att göra starkt intryck. R. G. B.

Ollén, N[atanael] P[er] [övs.]. Toner ur folkens pilgrimssång. Religiösa
dikter från skilda tider och folk. Nst. 1915. 69 s. 1:50.

Här äro sammanförda dikter från vitt skilda tider och folk. De flesta sångerna hava både
religiöst och konstnärligt värde. Tolkningen visar god förmåga att behandla vårt språks
poetiska uttrycksmedel. E. G.

Poole, Ernest. Hamnen. Övs. [fr. eng.] av Ernst Lundquist. Boh. 1915. 451 s. 3:50.

En skildring av en ung amerikansk journalists och författares utvecklingsår. Det bästa
däri äro bilderna från New Yorks hamn. Vi möta där först hamnen, sådan den tedde sig för
den brådmogne och känslige pojken, på en gång lockande, skräckinjagande och ful. Sedan se
vi den som den lysande brännpunkten för amerikansk företagarenergi och organisationstalang och
slutligen som arbetarnas hamn. Den unge journalisten, bokens huvudperson, som redan gjort sig
ett namn som en entusiastisk skildrare av Amerikas »stora män», »det Amerika man känner»,
skickas ut som reporter för att studera en stor hamnstrejk. Hans upplevelser under
strejken, som efter en tids framgång slutar med en blodig krasch och med fängslande av flera
bland de strejkande, ge honom, den forne beundraren av de stora affärs- och industriledarna,
en annan syn på samhället, som får ett karakteristiskt uttryck i följande ord: »Jag försökte
tänka mig denna hamn styrd av menige man — järnvägarna, gruvorna och fabrikerna,
högskolorna, sjukhusen och alla vetenskapliga institutioner, teatrarna, tavelgallerierna och böckerna
— allt i massans våld. Det kommer att dröja länge, tänkte jag. Innan det går därhän, måste
massan förändras. Men den skall förändra sig — och antingen det går fort eller långsamt,
hör jag till dem, medan de undergå sin förändring.» F. H.

Richter Frich, Övre. Kanonernas själ. Övs. [fr. no.]. Å. & Å. 1916. 319 s. 3:75.

Denna »roman» är en rad skildringar från det nu pågående världskriget, näppeligen av
litterärt värde, men underhållande och lät lästa. Naturligtvis ha de inget av det tunga
verklighetsallvar, som självsyn ger, atan vila tydligen på andrahandskunskap. Här förekomma de
båda huvudpersonerna från »I polarnattens famn». — Översättningen har en mängd smärre
onöjaktigheter: »tagit farväl med sin hustru» (av); »långa bågande linjer»; »det kraftiga,
fyrskurna ansiktet» (fyrkantiga); »Tysklands bankande hjärta» (klappande); »hans bragd blev icke
påtalad» (omnämnd); »För ett liv!» (Vilket liv!); »stämmer icke ens med» (överensstämmer)
o. s. v., beroende på bristande uppmärksamhet vid överflyttningen från norska till svenska. R. G. B.

Roda Roda, [Alexander Friedrich Ladislaus]. Paschan ler; sägner och
sant från Balkan. Övs. [fr. ty.] av Per Levin. Tiden 1916. 250 s. 2:75.

Denna samling innehåller åtskilliga folksagor och sägner av orientaliskt ursprung. Somliga
äro varianter av gamla välbekanta anekdoter, t. ex. historien om mannen, som skulle dela sin
belöning med portvakten och som därför önskade prygel. Vidare förekomma några moderna
berättelser med turkiska motiv. Bland dem vill jag framhålla Brankos friarfärd, som är raskt
och väl berättad. Boken är i sin helhet riktigt underhållande. För min del sätter jag den
framför förf:s föregående arbete Svavel över Gomorra. E. G.

Sofokles. Konung Oidipus. Övs. [fr. grek.] med ini. o. förklaringar av Erik
Staaff. H. G. 1916. 55 s. Litt. (Skr. utg. av Modersmålslärarnes fören.) 0:40.

En förträfflig översättning av antikens kanske mest berömda sorgespel, som ännu ofta
uppföres och alltjämt visar sin makt att gripa människornas sinnen. Bör varmt
anbefallas åt en var, som har intresse för dramatisk litteratur, och förmedlar bäst bekantskapen med
det antika dramat i dess storhet och glans för svenska läsare. M. P. N.

Tagore, Rabindranath. Postkontoret. Övs. av Devabrata Mukerjeas
engelska version av Harald Heyman. Nst. 1916. 88 s. 1:75.

»Därför att jag älskat detta livet, vet jag, att jag skall älska döden tillika. Barnet skriker,
då modern tager bort det från sitt högra bröst, men redan i nästa minut finner det tröst vid

det vänstra.» Denna bild ur Gitanjali kunde ha stått som motto för detta skådespel, som
»endast» handlar om hur en liten sjuk gosse försonar sig med döden samtidigt som han lär
andra att uppskatta livet. Vilken olikhet mellan Tagores dikt och t. ex. Maeterlincks Den
objudna gästen med dess skräckstämning! På österländskt vis ligger poesien i antydningarnas
finhet. För översättningens godhet borgar Harald Heymans namn. H. Sg.

H. Skön konst (med teater).
Jfr nedan arbetet om Flodmark på J.

Blomberg, Julius. Lärarinnans och lärarens hjälpreda vid undervisningen
i hembygdskunskap och teckning. 1, 2. H. T. 1915, 16. Tv. 8°. Ill. Inb. 4:—, 5:50.

1. De två första skolåren. — 2. Tredje — sjätte skolåren.

De här förekommande bilderna i färgtryck äro även särskilt utgivna, se nedan.

Den nu så moderna ämne-kombinering, som betecknas med termen hembygdskunskap, har
en hängiven dyrkare i förf. till ovanstående arbete. I inledningen till del i säger han mycket,
som är både förståndigt och vackert, om betydelsen av att barn lära känna sin »hembygd, dess
fägring, dess arbetsflit, dess krav». Det kan dock inte sägas att utförandet svarar mot hans
avsikter. Framför allt måste man beklaga, att han ej låtit en kompetent person rita bilderna.
I sin nuvarande färg och form ha de ej existensberättigande såsom tryckta förebilder. Varje
lärare eller lärarinna i hembygdskunskap kan naturligtvis ej vara god tecknare, men av en
lärobok i ämnet, som på samma gång vill vara en lärobok i teckning, kan man verkligen
begära, att bilderna skola vara sådana, att de kunna tjäna som mönster. Särskilt måste
»figurerna» anses misslyckade. Oskyldigast äro de s. k. streckfigurerna, men att något sådant som
händerna (h. 1:2) får lov att tryckas i en lärobok i teckning, är oförlåtligt.

I del 2 har förf. givit sig in på svårare figurer och djurbilder, vilka naturligtvis slagit ännu
sämre ut. Färgerna äro i denna del ännu mer oklara och tråkiga än i den första.

Att den efter barnens förmåga lämpade enkelheten mycket väl kan förenas med konstnärlighet
ser man bäst av John  Bauers lilla vackra ritkurs för Sveriges barndomsskolor. K. H.

Blomberg, [Julius]. Ritkurs. Barnens hjälpreda vid undervisningen i
hembygdskunskap och teckning. 1—10. H. T. 1915, 16. Ill.
(1—4 à) 0:30, (5—10 à) 0:35.

1, 2 motsvara första skolåret, 3, 4 andra, 5, 6 tredje, 7 fjärde, 8 femte, 9, 10 sjätte.

Alla de i 1—6 och ett stort antal av de i 7—10 förekommande sidorna i färgtryck ingå
även i Lärarinnans och lärarens hjälpreda (se ovan). I 1—6 finnes plats för teckning.

Sjöholm, L[orentz] G[ottfrid], o. Goës, A[xel]. Handledning vid undervisningen
i hembygdskunskap. 1:1. Första skolåret. Nst. 1916. 152 s. Tv. 8.° Ill. 3:75.

En god hjälp för lärare och lärarinnor i skolans lägsta klasser, som på ett utmärkt sätt
förmedlar sambandet mellan de olika ämnena och hembygdskunskapen. »Det kräves en mjuk
övergång mellan hem och skola», säga förf. i inledningen, och härtill lämpar sig synnerligen
väl denna lilla lärobok, som utgår från barnens egna lekar. De få lara sig lägga med stickor,
vika med papper, klippa, modellera och rita. Förebilderna, avsedda att av läraren förstoras
och ritas på svarta tavlan, äro goda och väl funna. Skada blott att de mäst göras i så litet
format, vilket lätt förleder till petighet vid efterbildandet. Texten är utmärkt väl uppställd, pigg och
trevlig: särskilt äro djurhistorierna förtjusande. Dessutom är den interfolierad med små visor
på nätta melodier, som måste roa barn i hög grad. På en så trevlig och bra tecknad bok
hade man önskat en vackrare omslagsvignett. K. H.

I. Historia.
Jfr nedan arbetena om Barras och Cicero på J.

Chledowski, Kasimir. Renässansmänniskorna i Rom. Övs. [fr. po.] av
E. We[st]er. H. G. 1915. 515 s. Ill., portr., litt. 12:—.

Det är ett märkligt tecken på det intresse, som för närvarande finnes i vårt land för den
»eviga. stadens» historia, att. Gebers förlag, strax sedan det utsänt andra delen av Schücks
monumentala verk: Rom; en vandring genom seklerna, påbörjat en ny praktfull serie, delvis
behandlande samma ämne som senare delen av Schücks Rom, om också från andra synpunkter.
I den österrikiske polacken Chledowskis studier över renässansens, barockens och rokokons tider
i Italien tecknas för oss kulturens utveckling i en rad jämförelsevis fristående
människoskildringar, Schück åter ger oss Roms historia, sådan den avtecknar sig framför allt i stadens
byggnadsminnesmärken.

Med en utomordentlig rikedom ar målande och roande detaljer och med stor framställningkonst
skildrar C i Renässansmänniskorna i Rom det 15:e och de första årtiondena av det 16:e
århundradet. Det är en tid, då påvedömet omskapas till ett världsligt valde efter mönstret av
de dåtida italienska tyrannstaterna. Det är tillika »nepotismens» tid, då så gott som varenda påve
framförallt sökte skaffa rikedom och makt åt sina anförvanter, sina »nepoter». Men det är
på samma gång den tid, då påvarna förvandla det halvt förfallna medeltida Rom till den
lysande hemvisten för renässanstidens konst och vetenskap.

Den mest imponerande gestalten bland de skildrade »renässansmänniskorna» är påven
Julius II. C. ser i hans regering renässansens höjdpunkt, i motsats till den gamla, i flera
moderna framställningar fortlevande uppfattningen av Leo X:s tid som den egentliga guldåldern.
Enligt C. betecknar Leo X:s påvedöme det börjande förfallet.

Bland mera utförligt tecknade personligheter må i övrigt nämnas påven Sixtus IV, för
vilken C. ej hyser riktigt samma beundran som t. ex. Schück, den rike påvlige bankiren
Agostino Chigi och den begåvade och hänsynslöse pamflettskrivaren Pietro Aretino, vilken tack
vare sin penna blev en faktor, som kejsare och konungar togo hänsyn till.

»Renässansmänniskorna i Rom» är ett arbete, som åtminstone de större folkbiblioteken
kunna ha intresse att anskaffa. F. H.

Bergman, Johan. Napoleon och världskriget för 100 år sedan. En maktpolitikers
saga berättad för svenska folket. Boh. 1915. 192 s. Ill., portr. 3:50.

Arbetet tecknar på ett raskt och livfullt sätt de yttre konturerna av Napoleon I:s liv och
verk. Skildringen kryddas av en mångfald belysande smådrag och anekdoter. I full
överensstämmelse med arbetets populära ton ingår förf. däremot icke på någon närmare analys av de
djupare liggande historiska krafter, vilkas invecklade samspel tagit sig uttryck i det napoleonska
tidsskedets världsomstörtande händelser, liksom han ej heller anser sig ha anledning att ta
ståndpunkt till de under debatt stående historiska problemen utan i huvudsak nöjer sig med
att referera hittills gängse uppfattningar. B. F.

Johnsson, O[lof]. Nya tidens historia. Lärobok för gymnasiet och
därmed jämförliga läroanstalter. 1. Första tidevarvet. 1500—1648. Större uppl.
Bv. 1916. 201 s. Inb. 3:50.

Även en mindre uppl. till 2:—.

Förf. strävar efter att låta de olika staterna framstå såsom »biologiska enheter, såsom
personligheter ». Han behandlar däTför varje stat för sig — såväl med hänsyn till dess inre
utveckling som i dess förhållande till andra stater — men söker samtidigt uppvisa, huru ur
staternas inbördes samspel framgår ett större helt: statssystemet. Vad som ger arbetet dess
säregna värde är att förf. ej lägger rn på att komma tram med en mångfald av fakta men i
stället ständigt söker klargöra betydelsen av de fakta som anföras och framhäva det inre
sammanhanget i det historiska skeendet. Arbetet, som utgives samtidigt i tvenne upplagor, en
större med en något mera resonerande framställning och en mindre, är att varmt
rekommendera såväl åt den mognare skolungdomen såsom ett komplement till nu använda läroböcker
som även åt den historiskt intresserade allmänhet, som önskar en kortfattad, klar och
innehållsrik översikt av nya tidens historia. B. F.

Lundberg, Carl. Några drag ur den antika kulturens lif under medeltiden.
Nst. 1916. 54 s. (Sv. humanist, förb. skr. 28.) 1:—.

En solid, på de bästa källor byggd översikt över den antika traditionens fortlevande i
medeltiden, som huvudsakligen behandlar den litterära traditionen, dess ombildning och
förvanskning, medan andra sidor omtalas mera antydningsvis. M. P. N.

Lundh-Eriksson, Nanna. Sveriges drottningar 1531—1860. En serie
kvinnoöden. Bv. 1916. 237 s. Portr., litt. 4:50.

Innehåller levnadsteckningar över Sveriges samtliga drottningar, även de regerande, från
nyare tidens början t. o. m. drottning Desideria. Det understundom knapphändiga historiska
materialet har förf. på ett förtjänstfullt sätt utnyttjat till att därav uttorma pietetsfulla bilder av
våra svenska drottningar, sedda mot bakgrunden av den tid, i vilken de levde, dess liv och
händelser. Jfr nedan Westerberg. B. F.

Nordenstreng, Rolf. Vikingafärderna. Nst. 1915. 207 s. Ill. 3:75.

Den finländske, i Sverige bosatte språk- och kulturforskaren Rolf Nordenstreng har i föreliggande
arbete givit en åskådlig och innehållsrik skildring av de nordiska vikingafärderna.

I det första kapitlet, »vikingatidens förhistoria och de nord.ska rikenas grundläggning»,
behandlar förf. svårlösta och omtvistade frågor, som ännu ej äro definitivt lösta. De hypoteser,
som han där framställer, kunna nog icke räkna på anslutning från alla forskare.

För vikingatågens orsaker, som — jämte vikingatidens början — utgöra ämnet för det
andra kapitlet, redogör förf. jämförelsevis knapphändigt. I kap. 3—5 skildras utförligt och i
hög grad intresseväckande vikingarnas skepp, vapen och utrustning, vikingahärarna samt
vikingarnas krigskonst och stridssätt. I de följande kapitlen berättar förf. lika detaljerat och målande
om vikingarna i Västerlandet och i Österväg samt om vikingatidens materiella och andliga
odling.

Nordenstrengs Vikingafärderna vilar på grundliga studier både av de primära källorna och
av den vetenkapliga litteratur, där dessa bearbetats. I företalet redogör förf. för sina källor.
Han nämner här bland andra arbeten Alexander Bugges essaysamlingar Vikingerne, men
däremot icke samme författares utmärkta undersökning »Vesterlandenes indflydelse paa Nordboernes
og særlig Nordmændenes ydre kultur, levesæt og samfundsforhold i vikingetiden», som förf.
naturligtvis använt.

Stilen är lättläst och schwungfull, kanske ibland något för högstämd. »Fornmän, varslar
(plur.), vidfärdingar» må anföras såsom belysande författarens lust att nybilda ord och
ordformer.

Illustrationerna ha delvis utförts av artisten John Sjösvärd, delvis äro de avbildningar av
museiföremål. Man saknar en karta över vikingafärderna. T. H.

Sallustius. 1. Catilinas sammansvärjning. Övs. [fr. lat.] av Leonard
Wistén. Bv. 1916. 83 s. 1:20.

Catilinas sammansvärjning är en av de bekantaste episoderna i de sociala och politiska
striderna under den romerska republikens sista tid. Sallustius lämnar en konstnärlig skildring
därav med starka dagrar och skuggor. Cicero spelade en stor roll vid dess undertryckande,
och för den, som läst Boissiers Cicero (jfr nedan avd. J), har det ett särskilt intresse att göra
bekantskap med en av källskrifterna till tidens historia. M. P. N.

Tacitus. Germanerna. Författad år 98 e. Kr. Tolkad av N. E.
Hammarstedt. H. G. 1916. 159 s. 2:50.

Bland de skrifter av den store romerske hävdatecknaren Publius Cornelius Tacitus,
som bevarats till vår tid, finnes även en kulturgeografisk redogörelse för de folk, som bodde
norr om det romerska rikets gräns i det nuvarande Tyskland och i länderna omkring
Östersjön. Under gångna århundraden har denna skrift många gånger utgivits och tolkats
särskilt i de länder, där ättlingar till de folk bo, vilkas namn i denna skrift för första gången
tecknats på historiens blad. Till dessa höra också »Suiones», svearna, som på Taciti tid ännu
bodde på öar ute i havet. Den först i våra dagar grundligare studerade frågan om den
mellansvenska landhöjningen visar, hur riktig även denna en gång betvivlade uppgift i själva verket är.

Även i andra fall ha notiser i denna flitigt studerade skrift efter en grundligare bekantskap
med sakförhållandena framträtt trovärdigare än kritik och hyperkritik en gång velat medgiva.
Den senaste tolkaren har grått till sin uppgift i utpräglad tro på, att huvudvikten med
översättningen vore att läsa ut ur texten, vad Tacitus själv en gång velat nå med sina anteckningar
om germariernas liv. Den framstående kännare av svensk och germansk etnologi, som
Hammarstedt är, har han också ägt större förutsättningar än föregångarna bland tolkarna att
värdera och förstå de kulturhistoriska uppgifterna i grundtexten på ett rätt sätt. Men ej blott
härutinnan äger denna tolkning stora förtjänster, mig synes, att den även lyckats återge den
gamle romaren på en lättläst och förtjänstfull svenska. —a —i.

Westerberg, Ernst. Svenska drottningar. Några blad ur våra hävder.
Lb. 1916. 199 s. Portr. 3:—.

Boken ger en serie biografier av svenska drottningar under 1500- och 1600-talet, undantagandes
Katarina Stenbock, Gunilla Bielke och drottning Kristina. Skildringen är något tunn
och krönikeartad. Jfr ovan Lundh-Eriksson. B. F.

Xenofon. Cyrus' härfärd och de 10,000:s återtåg. A. B. 1916. 257 s.
(Kulturens äventyr 1.) 3:75.

Den persiske prinsen Cyrus sökte, stödd framför allt på en här av grekiska legosoldater,
störta sin broder från tronen. Grekerna segrade, men Cyrus själv föll vid Kunaxa i
Mesopotamien. Grekerna råkade därigenom i en förtvivlad belägenhet i ett främmande, avlägset
land, på alla håll omringade av fiender. Deras tåg genom okända och ovägsamma
bergstrakter, genom fientliga, barbariska stammar, tills de äntligen nådde Svarta havet, är en av alla
tiders berömdaste äventyrsfärder. Tyvärr har den anonyma översättningen mest karaktär av
s. k. drill. M. P. N.

Holmbäck, Åke. Några sidor av schweizisk politik under världskriget. Ett
föredrag. A. & W. 1916. 31 s. 0:50.

Det är blott mycket sällan, som vi fått höra talas om förhållandena i Schweiz under världskriget,
och såtillvida fyller H:s framställning en lucka i den svenska krigslitteraturen. Han
lämnar en summarisk i huvudsak rent refererande framställning av den diktatoriska makt, som
lagts i förbundsrådets hand under kriget, och av de åtgärder, som vidtagits av rådet: den delvis
starkt kritiserade censuren gentemot tryckta skrifter och Schweiz' handelspolitik med den
ingående kontrollen över landets näringsliv från båda de stridande maktgruppernas sida. Däremot
går han ej alls in på den intressanta frågan om de nationella motsättningarna i Schweiz under
kriget. K. T.

Jensen, Alfred. Slaverna och världskriget. Reseminnen och intryck från
Karpaterna till Balkan 1915—16. A. B. 1916. 261 s. Ill., portr. 5:—.

Innehåller skildringar dels från de slaviska områden, som f. n. stå under Centralmakternas
förvaltning, och från Bulgarien, dels från Ryssland, Sum av förf. sista gången besöktes
omedelbart fore krigsutbrottet. I sammanhang därmed lämnas intressanta upplysningar om Tysklands
och Österrikes politik gent emot dessa länders slaviska undersåtar samt om ryssarnas gent
emot polacker och ukrainare. Författarens, den kände slavistens, namn är en borgen för
uppgifternas trovärdighet, och boken bär vittne om hans ingående kännedom om de olika
nationerna och om hans uppriktiga önskan att döma opartiskt i de många tvistefrågorna mellan
dem. Han sympatiserar naturligtvis med de olika slaviska folkets nationella strävanden och ogillar
alla såväl germaniserings- som russificeringsförsök, men han är largt ifrån övertygad om
lämpligheten av att inom närmaste tiden lämna fullt politisk självständighet åt alla mindre slaviska
folk. Därför har enligt förf:s uppfattning Österrike-Ungern den stora uppgiften att, utan att
förtrycka dem, hålla dem samman och skänka dem inre och yttre styrka — särskilt gent emot
den »panslavism», som i själva verket endast är »panrussism».

Boken torde i alla bibnotek kunna påräkna en intresserad publik, helst som den med det
gedigna innehållet förenar en lättflytande, ledig stil. — Jfr nedan Sundström. A. H.

Jungenfeld, Ernesto Gedult von. Hem från Paraguays urskogar att tjäna
fanan. Övs. [fr. ty.]. Beij. 1916. 220 s. 1:75.

En ganska äventyrlig berättelse om en ung tysks hemresa från Paraguay efter världskrigets
utbrott, hans internering i Gibraltar och hans flykt därifrån över Italien till fäderneslandet.
Vad som intresserar i denna bok är emellertid ej så mycket äventyrsskildringen — den kan
icke på långt när mäta sig med Paasches hurtigt skrivna Legionären Kirsch (se Bibl.-bl. 1916,
s. 225) — utan de visserligen synnerligen konstlösa skildringar J. ger av den genomgripande
inverkan krigsutbrottet hade på förhållandena i det avlägsna Sydamerika, särskilt den fullständiga
panik, som utbröt i Paraguay. — Bokens komposition har emellertid sina brister och språket
är ganska ovårdat. K. T.

Ryssland sådant det är. Utg.: De av Ryssland undertryckta folkens
förbund. Red.: Herman Gummerus. A. B. 1916. 218 s. Kart. 2:50.

En tendensskrift, avsedd att för de neutrala och för Rysslands nuv. allierade visa, att
storryssarna, vilka utgöra blott 43 % av tsarrikets befolkning, alltid arbetat på att utplåna samtliga
underkuvade nationers egenart, samt att även ett demokratiskt Ryssland med säkerhet kan
väntas komma att föra samma förrysknings- och expansionspolitik som självhärskardömet. På
grund av skriftens tendentiösa karaktär bliva naturligtvis åtskilliga fakta något ensidigt
framställda — det torde t. ex. vara mycket tvivelaktigt, om striderna mellan balterna å ena sidan
och ester, letter och litauer å den andra kunna tillskrivas uteslutande ryska intriger. Men
berättelserna om ryssarnas grymma och hänsynslösa framfart äro dock långt ifrån överdrivna,
och skildringarna äro, ehuru subjektivt färgade, i det hela fullt sanningsenliga. Därför kan
boken, som är överskådligt disponerad och lättläst, rekommenderas såsom ett värdefullt tillskott
till den svenska populära litteraturen om Östeuropas nyare historia i allmänhet och särskilt om
händelserna i Ryssland efter världskrigets utbrott. A. H.

Sundström, Olov. Under Polens örn. Några intryck och anteckningar
från en resa. A. B. 1916. 166 s. Ill., portr. 3:25.

Resans närmaste mål var Warschau, dit förf., som är socialdemokrat, inbjudits av polska
partivänner. Genom dessas förmedling lyckades han få fortsätta österut ända till den punkt
på Östfronten (vid Styr), där socialistredaktören, den nu i hela Polen berömde
legionärgeneralen Pilsudski hade sitt högkvarter (i september 1915). Det största intresset erbjuda de
huvudsakligen under uppehållet i Warschau inhämtade uppgifterna om stämningen hos den polska
befolkningen, om den under ryska regimen i hemlighet organiserade arbetarerörelsen, om det
trots ryssarnas motstånd energiskt bedrivna folkbildningsarbetet samt om de poska legionernas
upprättande och deras bedrifter i kriget. Från ett uppehåll i Lublin meddelas åtskilligt om
en under ryska tiden bedriven kommunal verksamhet, som utvecklat sig utan understöd eller
under motstånd från statsmyndigheternas sida. — Beträffande den polska frågan hade förf.
inom alla kretsar funnit en så gott som enhälligt uttalad önskan, att Polen måtte för alltid
lösryckas från Ryssland, och, om det för tillfället ej äger maktmedel att upprätthålla sin
självständighet, tills vidare förenas med Österrike-Ungern.

Boken präglas av en sund uppfattning, och ehuru föif. är socialist och inhämtat nästan
alla uppgifter av sina socialistiska värdar, synes han väl ha lyckats i sin uttalade föresats att
undvika all ensidig färgläggning av vad han iakttagit. — Jfr ovan Jensen. A. H.

J. Biografi.
Wahlström, Lydia. Svenskar från förra seklet. 1, 2. Nst. 1915, 16. Portr. 3:50, 4:25.

1. Benjamin Höijer. — Hans Järta.

Det är två banbrytande män som här tecknas, den genialiske filosofen, den orädde
sanningssökaren och tänkaren B. Höijer, Geijers lärare, samt den skarpsinnige och handlingskraftige
politikern Hans Järta. Arbetet är grundat på förstahandsforskningar och utmärkes av gediget
innehåll och klart, redigt framställningssätt.

2. E. G. Geijer. — J. G. Richert. — Fredrika Bremer.

Boken inledes med en uppsats om Geijers politik och vår tid, där förf. får tillfälle påvisa
skillnaden mellan liberalismen på 1830-talet och i våra dagar. Den följande avdelningen

behandlar den bekante liberale statsmannen och juristen J. G. Richert och hans betydelsefulla
insats i sin tids reformarbete. Utförligast är studien över Fredrika Bremer, vilken är grundad
på ett mycket omfattande material och innehåller åtskilliga nya synpunkter. Boken är i sin
helhet både instruktiv och underhållande. E. G.

Armfelt. Rydström, Ada. Armfeltarne på Hunnerstad och deras närmaste.
Historien om en släkt och en gård. H. G. 1916. 225 s. Ill., portr. 6:—.

En släkthistoria från en gammal smålandsgård, huvudsakligen behandlande en syskonskaras
öden de första årtiondena av 1800-talet. Till största delen består boken av ibland
kanske något väl uttänjda utdrag ur brev och dagböcker. Av störst allmänt intresse är den bild
av den gamle gustavianen Gustaf Mauritz Armfelt under hans sista år i Sverige och under hans
frivilliga landsflykt i Ryssland, som brevväxlingen med dennes unga släkting Ulla Armfelt
lämnar — en vacker bild av under alla växlande öden aldrig svikande släktkärlek, som visar
sig lika mycket i intresset för de unga manliga släktingarnas militära karriär som i de fåfänga
försöken att arrangera ett i hans tycke lämpligt parti lör »kusin Ulla» själv. K. T.

Barras, Paul. Från franska revolutionens och direktoriets tid. Ur
ledamoten av direktoriet Paul Barras' memoarer. Efter den av George Duruy utg.
fra. uppl. av O. H. Dumrath. Frö. 1916. 400 s. Portr. 7:50.

Efter att ha skymtat i några av franska revolutionens skräckfullaste gatuscener tränger sig
Paul Barras så småningom fram i händelsernas förgrund, insättes slutligen i direktorialregeringen
och får där en tid njuta av maktens yppersta sötma, tills han ohjälpligt störtas genom
Bonapartes brumairekupp. Pöbelhjälte och intrigör, en man utan hållning och utan principer, är
han en av revolutionens värsta marodörer och söker framför allt utnyttja sin ställning till
rofferi och njutning. Hans memoarer — av vilka ovanstående arbete är ett utdrag — äro
hållna i en naivt skrytsam, ibland ironisk, ofta hatfull ton. De äro måhända mindre avsedda
att rentvå förf:s minne inför eftervärlden — ett sådant försök vore från början dömt att
misslyckas — utan äro snarare skrivna i akt och mening att gissla, smäda och förlöjliga hans
många fiender, enkannerligen Napoleon och dennes familj. Såsom historisk källa måste de
därför behandlas med mycken urskillning, så infiltrade som lögn och sanning här äro i varandra,
och detta så mycket mera som de ej kommit till oss i oförvanskat skick utan ordnade och
sovrade av Barras' privatsekreterare Saint-Albin. Icke desto mindre äro de synnerligen
intressanta som tidsdokument. De ge en ypperlig bild av det politiska tillståndet i Frankrike under
direktoriet samt blotta hänsynslöst, of a oavsiktligt, den samhälleliga upplösning och moraliska
förskämning, som den urartade revolutionen frammanat. B. F.

Cicero. Boissier, Gaston. Cicero och hans vänner. Romerskt
samhällsliv på Cæsars tid. Övs. [fr. fra.] av Ernst Apiarie. D. 2. Cæsar och Cicero.
W. & W. 1916. 217 s. 4:—.

Andra delen av detta spirituella verk skildrar Cæsars seger, förhållandena under Cæsars
diktatur, Ciceros tvungna overksamhet och litterära och filosofiska skriftställeri samt hans tragiska
undergång i kampen för friheten mot triumvirerna. Till sist gives en överblick över tingens
nya ordning i det av Augustus upprättade kejsardömet. Om verket i dess helhet se årg. 1916
s. 89 M. P. N.

Ekman, Johan August. Lundström, Herman. Ärkebiskopen Johan
August Ekman. Några minnesblad. 2 uppl. Lb. 1916. 227 s. Portr. 3:—.

Domprosten Lundström ger en sympatisk skildring av den framlidne blide ärkebiskopens
liv, särskilt dröjande vid hans barndom och tidigare universitetsverksamhet. Läsaren får därvid
blicka in i brytningen mellan de olika teologiska riktningarna inom Uppsalafakulteten.
Lundströms lilla skrift är ett tacknämligt bidrag till vår ej alltför rikhaltiga kyrkohistoriska litteratur,
behandlande de oss närmast liggande tidsskedena. E. M. R.


Flodmark, Johan.  Genom minnets fjärrglas. Intryck från barndoms- och
ungdomsåren.  H. G. 1916.  193 s.  3:25.

Johan Flodmark, länge verksam som Stockholms stads arkivarie och känd som författare
till ett flertal värdefulla arbeten av biografiskt och teaterhistoriskt innehåll, har i föreliggande
volym samlat en del ungdomsminnen, som man läser med stort intresse. En del av boken
behandlar skådespelare och teaterförhållanden i Stockholm vid mitten av det senast förflutna
århundradet. Författaren, vilken själv i sina unga dagar ämnat ägna sig åt skådespelaryrket,
hyste ett utomordentligt livligt intresse för allt vad som rörde scenens värld, och han har därför
särskilt väl bibehållit i sitt minne vad han på detta område sett och erfarit. Bland
intressanta detaljer kan nämnas redogörelsen för reprisen av den berömda Naumann-Kellgrenska
operan Gustaf Vasa år 1859. — Bokens senare del upptages av skildringar från författarens
barndom och ungdom i Stockholm. Ett ej obetydligt värde som kulturbild har det kapitel,
som bär till överskrift »Ett enkelt borgarhem på Ladugårdslandet»; man får här en lika
omedelbar som älskvärd och vinnande skildring av vardagslivet i en stockholmsk borgarfamilj vid
mitten av 1800-talet, då Stockholm ännu icke hunnit långt över småstadens stadium. Vänner
av memoarlitteratur och kulturhistoria komma utan tvivel att finna stort nöje av boken i dess
helhet. O. W—n.

Fröding, Gustaf.  Landquist, John.  Gustaf Fröding. En psykologisk
och litteraturhistorisk studie.  A. B. 1916. 347 s. 7:—.

Det första mera omfattande och djupgående försöket att klarlägga den frödingska diktens
upprinnelse. Givande genom sin analys av hur dikten i allmänhet blir till och hur den
andliga kulturen ofta är ett »de olyckligas verk. Det är de utestängda och svaga, som länkt
mänsklighetens stora tankar för att förklara eller bättra denna värld, och som i sårad längtan
skapat dess sköna verk.» Visserligen synes förf. något väl starkt ha framhävt själssjukdomens
betydelse såsom inspirationskälla för Frödings diktning, men hans bok innehåller dock många
värdefulla bidrag till den helhetsbild av Fröding, som vi ännu sakna. M. F.

Fröding, Gustaf. Svenson, Frey. Gustaf Frödings diktning. Bidrag till
dess psykologi. A. B. 1916. 245 s. Portr. 3:75.

Som komplettering till Landquists Fröding-studie (se ovan) förtjänar Frey Svensons undersökning
av Frödings diktning väl att läsas. Även om den väl omständligt behandlar de — i
och för sig intressanta — allmänna synpunkter, från vilka psykiatrikern betraktar ett själsliv
sådant som F:s, så har dock förf. genom sin nära beröring med F. under längre perioder av
dennes sjukdomstid haft tillfälle att göra åtskilliga även för litteraturvetenskapen värdefulla
iakttagelser över diktaren. Ett tilldragande och respektingivande drag hos boken är dess vackra
vördnad inför ett av livets mest tragiska skådespel: en mäktig och snillrik andes förtvivlade
brottning med mörkrets och tungsinnets makter inom honom själv. M. F.

Reuterdahl, Henrik. Bref till Henrik Reuterdahl, utg. af Gustaf Aulén.
Nst. 1915. 185 s. Portr. 4:—.

Breven äro från R:s statsråds-, biskops- och ärkebiskopstid och omfatta åren 1852—70.
Bland brevskrivarna återfinnas flera av Sveriges mera bemärkta män under denna tid: Karl XV,
Thomander, Bernhard v. Beskow, Henning Hamilton m. fl. De behandlade frågorna äro
naturlig vis till största delen av kyrkopolitisk natur. Särskilt ofta beröres den under 50- och
60-talen så brännande frågan om läsare och sekterister samt deras förhållande till statskyrkan.
Hos brevskrivarna märker man så gott som ingen förståelse för de frireligiösas krav, om man
undantager några brev från den som religiös författarinna kända fröken B. Ehrenborg (sedermera
gift Posse), vilken varmt tog sig an »Orsaläsarnas» sak. I slutet personregister. F. H.

K. Geografi.
Angered-Strandberg, Hilma. På bygator och alpvägar. A. B. 1915. 172 s. 3:—.

De flesta reseskildringar från Italien uppehålla sig, såsom rätt naturligt är, företrädesvis vid
den soliga söderns historiska minnen och de intryck, som ett sådant konstens hemland ger. Det
är därför en angenäm omväxling att också få höra något om det Italien, som nu är, isynnerhet 
när det, som här är fallet, tecknas med en känd författarinnas vana penna och lediga berättartalang.
Där är åtskilligt av reseminneskaraktär, som är nöjsamt att läsa, naturskildningar från
Toskana, Lago Maggiore och de fyra kantonernas sjö, skildringar av turist- och hotell-liv i
Piemonts berg, i Schweiz och annorstädes, av livet vid »bygatorna», där de kvinnliga
»sommargästerna» i den relativt svala bergsbyn, »klädda i ljust siden, ömtåliga chiffoner, vita skor och
en gång i veckan i ny pariserhatt, och väjande för svin, får och getter eller ormande sig fram
mellan kärror och ruttet kreatursströ, sväva omkring i smutspölarna, där ungarna rota och
bönderna leva sitt urnaturliga vardagsliv».

Mest intresserar boken dock, när förf. ger sig in på Italiens sociala eller ekonomiska
problem. Inte minst gäller det kvinnofrågan, vars relativa obefintlighet hon synes böjd att konstatera,
ett förhållande, vilket man icke betvivlar efter hennes egna talande skildringar om den ytlighet,
på sin höjd ytliga älskvärdhet, som tycks utmärka umgängeslivet, eller efter citaten t. ex. från
en man av det unga, moderna Italien, som »i allt bor på Italiens pånyttfödelse, bloft icke på kvinnornas!
De äro för vackra! Tänk förvirringen i kammaren, om hon — — ah, vilken tanke.»
Man erinrar sig ovillkorligen i detta sammanhang, att Italien i motsats till åtskilliga, starkt
feministiska länder har en hög nativitetssiffra. — Vidare nämnes om tyskarnas ställning i det
industriella livet och det dova missnöjet bland de bredare lagren, som uppträder under
socialismens skyddande förklädnad, men i verkligheten är en form av vår tids spöke, anarkien med
lösen: »giv mig, men jag ger intet». Man skulle tro sig förflyttad till ett land norr om Alperna,
om man inte hörde att dessa missnöjda samtidigt — av gammal vana eller vidskepelse? —
fortfarande hålla sina helgon i ära på övligt vis.

Fru S:s nya bok är underhållande, lärorik, reflexionsväckande. S. S.

Johnson, Martin. På söderhafsfärd med Jack London. Övs. [fr. eng.] af
Elin Palmgren. Boh. 1915. 400 s. 3:50.

I den originella söderhavsresa, vilken Jack London skildrat i sin bok »På långfärd med
Snark», deltog Martin Johnson såsom frivillig, först som kock, sedan som maskinist. Utan
egentlig litterär talang och utan någon genomförd plan, men med en obegränsad beundran för
sin nyförvärvade vän »Jack» och en sympatisk förtjusning över att äntligen få pröva den
»äventyrets poesi», varom han drömt under de stilla dagarna uti sin fars juvelerarbutik i Kansas,
skildrar han färdens växlingsrika händelser, ungefär som man tänker sig en person muntligen i
tidsföljd berätta de upplevelser från en resa, vilka han för tilltalet erinrar sig: den besvärliga
sjöfärden och navigeringens vanskligheter, förökade av den strejkande motorn, de idylliska
Hawaiiöarna, nu vunna för kulturen, de polynesiska öarna med deras gästfria befolkning, de bistra
svartingarna i Melanesien och de tropiska sjukdomarna, som angrepo besättningen och vållade
den tilltänkta världsomseglingens avbrytande. Den del av boken, som behandlar resan efter
starten från Honolulu, är den bästa, och dess måhända något färglagda skildringar från
infödingevärlden rekommenderas som omväxling åt den läsekrets, som annars släcker sin törst efter
»äventyr» i »romantiserade» skildringar av mer eller mindre osannolik art.

Att boken helt och hållet tillhör reseskildringen och bjuder relativt litet av rent geografiskt
intresse, behöver knappt sägas. S. S.

Laurin, Carl G[ustaf]. Kvinnolynnen. 3 uppl. Nst. 1916. 84 s. Ill. 2:25.

Även de bibliotek, som äga Laurins »Folklynnen», ur vars sista uppl. ovanstående essay
är ett särtryck, kunde ha skäl att lägga sig till med denna kvicka och underhållande bok,
»Kvinnolynnen», separat för att därigenom intressera även dem, som annars måhända tveka
att gripa tag i Laurins större kulturhistoiska arbeten, för denne med skäl högt skattade essayist.
»Kvinnolynnen» innehåller en rad karakteristiker av »den talrika och enligt somliga t. o. m.
bättre delen av mänskligheten, kvinnorna» i Öster- och Västerlandet, och skildringarna förtydligas
yttermera av ett förträffligt ofta synnerligen roande bildmaterial. M. F.

Mattsson, Gustaf. En sommarfärd till de lyckliga öarna. 2 uppl. A. B.
1915. 173 s. (Valda skr. 3.) 3:50.

Det mästerskap av elegant reseskildrarkonst, som vi känna från »En herre for till Zanzibar»,
uppnås må ända icke fullt i detta ursprungligen i form av resebrev i helsingforstidningen Nya
pressen publicerade, sedermera 1907 och nu för andra gången i bokform utgivna arbete av den
för icke länge sedan bortgångne finske vetenskapsmannen-författaren, men vi återfinna däri
samma karakteristiska drag, som förskaffade Zanzibar-resan dess popularitet: samma spiritualitet,
underhållande och roande berättartalang och förmåga att levande teckna situationer och


medmänniskor, gärna med små älskvärda »retoriska överdrifter». Genom sin resebrevsform har
boken ett något blandat innehåll; där förekomma skildringar från »Prinzessins» däck och
salonger, ett intressant stycke om Helgoland, ett kapitel från Antwerpen och en originell
avslitning med motiv från den »lilla livaktiga staden London». Huvudintresset knyter sig dock
till uppehållet på Kanarieöarna, vilka i förf:s livfulla framställning mot bakgrunden av »de
gråklädda plikternas mummel» te sig som sannskyldiga »Insulæ Fortunatæ» (»lyckliga öar»),
som dessa öar skola kallats av de gamla, ehuru identiteten lär vara något omtvistad. Mellan
sina berättelser om äventyrliga mulåsneritter och muntra upplevelser med reskamrater och
»infödingar» ger förf. också åtskilligt om folket, livet och förhållandena på öarna, och han
tangerar även flyktigt vetenskapliga problem, t. ex. frågan om den egendomliga, nu utdöda
urbefolkningen, guancherna. Även om vetenskapen torde ha delade meningar i en eller annan punkt,
måste man beklaga, att förf. i sina »lätt förrinnande sommarbrev», som han själv anspråkslöst
karakteriserar dem, icke ansett sig böra gå djupare in i de intressanta frågor, som han tydligen
tagit kännedom om både i litteraturen samt på ort och ställe.

»Resan till de lyckliga öarnu» är icke en bok med blott ett flyktigt dagsintresse, utan den
försvarar väl sin plats på bokhyllan. S. S.

Philip, J. B[entley]. Sommardagar i Sverige. Övs. [fr. eng.]. Fri. 1915.
258 s. Ill. 5:—.

Förf., en engelsk skriftställare från Aberdeen, har i 16 år tillbringat sin semester i vårt
land, genomrest det i olika riktningar och samvetsgrant sökt sätta sig in i och studera våra
förhållanden. Hans framställning har en för Sverige genomgående sympatisk, stundom, särskilt
när det gäller naturen, entusiastisk, och ofta, tyvärr, idealiserande prägel. Att han icke saknar
sinne för våra fel, konstaterar man nästan med tillfredsställelse, t. ex. i kapitlet »Uppsala»,
en stad, där »man som överallt annorstädes i Sverige skyndar långsamt», eller i stycket »Kaffe
och punsch» eller i jämförelserna mellan svenska och engelska umgängesformer, som knappast
utfalla till vår fördel, men kritiken är alltid mild och älskvärd.

Boken är avsedd för engelsk publik, och man måste livligt önska den en stor läsekrets
där, isynnerhet som vederhäftighet också är ett utmärkande drag och de små misstagen äro
oväsentliga. Men även i vårt land bör man finna stort intresse i att taga kännedom om vad
en främling har att säga, som sett på oss och Sverige med andra ögon än en tillfällig turists.
Det finnes åtskilligt att taga vara på även ur innehållssynpunkt, även om själva skildringarna
icke bjuda något nytt för en berest svensk; så kan t. ex. jämförelsen i kapitlet »Klasskillnad»
giva oss åtskilligt att tänka på.

Omkring en fjärdedel av boken är ägnad åt Stockholm, hälften åt andra platser och
trakter från Kullen i söder till lappbygd i norr; de sista 50 sidorna upptagas av allmänna
betraktelser. Vår lantbefolkning är föremål för förf:s livliga intresse — »i få om ens i något av
Europas länder åtnjuta odalmännen mera oberoende eller äro bättre ställda och mera
respekterade än i Sverige».

Översättningen är god, stilen enkel och lättläst. S. S.

Bendz, Emma. Söder om landsvägen. I prästkaret genom Vemmenhögs
härad. 3 uppl. Gle. 1916. 149 s. Ill. 1:75.

Någon har sagt, att landsvägen mellan Malmö och Ystad delar Sverige i två delar, av
vilka den sydligare är den viktigaste. Det är denna, som fått namnet »Söder om landsvägen».
När författarinnan valde detta namn för sin bok, var det nog ett uttryck för hennes glädje och
stolthet över att hennes vagga stått just där. Av minnen från barndomshem och grann prästgård
har hon format en varmt tecknad kulturbild av stort intresse, en bild från svunnen tid. L. T.

Helger, Nils. Gåsborns socken i Värmland; ett försök till hembygdsbeskrivning
i historisk framställning. Nst. 1916. 151 s. Ill., kart., litt. 2:50.

Trots allt berättigat tal om ett växande lokalhistoriskt intresse i våra dagar är vår
historisk-topografiska litteratur fortfarande ganska sparsam, ett förhållande, vilket delvis förklaras av
de särskilda svårigheter, som äro förbundna med de i dylikt fall nödiga källforskningarna.
Varje arbete av ovan antytt slag är därför i regel välkommet, och framför allt blir det fallet,
när det utmärkes av så goda egenskaper som det här i fråga varande. Med en ledig stil och
en klar disposition tecknar förf. efter betydande källstudier sin värmlandssockens historia, huru

denna relativt unga bygd, delvis finnmark, haft järnhanteringen att tacka för sin utveckling
och folkökning under 1600- och 1700-talen, huru arbetet vid hyttorna bedrevs och de kulturella
förhållandena, i vilka prästerna efter tidens sed spelade en central roll, gestaltade sig, huru
bergshanteringen så småningom avtog för att i våra dagar alldeles upphöra, samt huru
näringslivet antog nya former och vår tids religiösa, sociala och andra rörelser undan för undan
trängde in. Förf:s egen framställning belyses av väl valda citat, och man får en konkret,
detaljrik och intim bild från ett par århundraden av vardagslivet i en »småfolksbygd» av bönder
och bergsmän. Det vore underligt, om icke förf. med sin tillgivenhet för hembygden och sin
förmåga att skildra den och dess öden skulle vunnit sitt syfte »att väcka intresse för studiet av
hembygden både i hem och skola» i en bygd, där barnen lara »känna Palestinas karta bättre
än sitt eget landskaps». Men han har också givit en god folkbibliotek bok, som bör finna
intresserade läsare långt utom hembygdens gränser. — En invändning må till sist göras;
några kapitelrubriker och »facktermer» borde varit annorlunda formulerade, ty till historisk
framställning höra historiska termer och icke sådana, som producerats av fantasien, som t. ex.
»Ura-Kaipa-folket». S. S.

Hörlén, M[ats]. Illustrerad beskrivning över Skåne. 4 uppl. tillökad med
en »Allmän beskrivning av den skandinaviska halvöns yttre grunddrag». A. B.
1915. 80 s. Ill., kart. 0:30.

En i populär och enkel form gjord hembygdsbeskrivning, som närmast torde vara avsedd
för primär geografiundervisning i barnskolor och innehåller en översiktlig framställning av
Skånes naturförhållanden, folk- och näringsliv, viktiga orter, samfärdsel, indelning i administrativt
och andra avseenden. S. S.

Josephson, Ragnar. Borgarhus i gamla Stockholm. 1. Byggnadshistoria.
På grundval af Samfundet S:t Eriks stockholmsregister. (Tit.-rubr.: Samfundet
S:t Erik.) N. bokh. 1916. 410 s. Ill., kart. 15:—.

Samfundet S:t Erik, som har tagit som sin uppgift att vårda Stockholms kulturella framtid
och forntid, lät under flera år några kulturhistorici och arkitekter gå igenom Stockholms
äldre byggnader kvarter efter kvarter för att anteckna, fotografera och uppmäta vad som kunde
vara av kulturhistoriskt intresse. I föreliggande publikation har en av dessa primärinsamlare
slutfört uppdraget att inför en större allmänhet redigera och framlägga resultaten av dessa
arbeten, för så vitt det gäller byggnaderna inom Staden mellan broarna.

Mot redigeringen torde man kunna enligt min mening göra en och annan anmärkning.
Arbetet har ju karaktär av att vara en sorts urkundspublikation och då hade det t. ex. varit
av intresse att för varje fall få genom en signatur veta, vems samlararbete det vore, som ligger
till grund för husbeskrivningen. Likaså saknas uppgifter under illustrationerna vem av
medarbetarna det varit, som mätt och tecknat, av vem och när fotografierna tagits. Att det
naturligtvis är förenat med stora svårigheter att hålla ordning på de mängder detaljuppgifter, som
utgöra ett sådant arbetes styrka, inser recententen, och man får då kanske även vara förlåtande,
när man möter i ögonen fallande felaktigheter. Frånsett oskicket att sätta en del illustrationer
slumpvis i marginalerna torde publikationen som typografiskt alster kunna anses vara mycket
vacker.  —a —i.

L. Rätts- och statsvetenskap.
Lagen om avbetalningsköp av den 11 juni 1915. Med förklarande anmärkningar.
Utg. av Tore Almen o. Rudolf Eklund. Nst. 1916. 107 s. Inb. 2:20.

De ifråga om dyrbarare lösören nu så vanliga avbetalningsköpen hava gjorts till föremål
för en särskild lag av d. 11 juni 1915, även den liksom lagen om avtal ett resultat av
samarbete med danska och norska kommitterade. Här stadgas bl. a., att, även om avtalet, såsom
hittills ofta varit fallet, betecknats som hyresavtal, det skall behandlas som avbetalningsköp,
därest det finnes vara åsyftat, att äganderätten på grund av avtalet skall övergå till annan
person. Lagen är ej tillämplig, om avbetalningspriset överstiger 3,000 kr. — En författning, vars
innehåll borde bliva mera allmänt känt. Om föreliggande edition, dess vederhäftighet,
uppställning och utstyrsel gäller vad som anförts om lagen om avtal (se nedan). C. K—a.



Lagen om avtal och andra rättshandlingar på förmögenhetsrättens
område av d. 11 juni 1915 jämte därav föranledda författningar. Utg. av Tore
Almen o. Rudolf Eklund. Nst. 1915. 223 s. Inb. 3:50.

Ett viktigt resultat av det pågående gemensamma nordiska lagstiftningsarbetet på
obligationsrättens gebit är »lag om avtal och andra rättshandlingar på förmögenhetsrättens
område» d. 11 juni 1915. Lagen består av tre huvudavdelningar: om slutande av avtal, om
fullmakt och om rättshandlingars ogiltighet. Är tillämplig i fråga om förmögenhetsrättsliga
rättshandlingar i de stycken, där eljest särskilda bestämmelser saknas. Fastställer i allmänhet vad
som utan uttrycklig lagstiftning gällde redan förut. — Den fullständiga kommentaren,
huvudsakligen hämtad ur lagberedningens motiv, är utarbetad med största sakkunskap av personer,
som själva medverkat vid lagens stiftande. Boken, som f. ö. innehåller lagtext och
prejudikathänvisningar, utgör en volym av Norstedts bekanta samling »gula böcker». C. K—a.

Flensburg, Ebbe Gustaf. Köpmannens lagbok. En samling författningar
rörande näringslivet med förklaringar, anmärkningar och prejudikat samt
alfabetiskt sakregister till affärsmäns och praktiserande juristers tjänst. Fri. 1915.
407 s. 4:25.

Med nutidens utvecklade affärsförhållanden är det väl motiverat att på ett ställe sammanföra
viktigare handelsförfattningar. Föreliggande arbete innehåller bestämmelser om olika
affärsformer såsom idkande av handelsrörelse, kommission, handelsagentur och handelsresande, bolag
(ej aktiebolag), om viktigare farmer för avtal och förbindelser, såsom köp och byte,
skuldförbindelser, borgen, om preskription samt slutligen ett kapitel om vittnesjäv, i själva verket en
maning till försiktighet vid avtals ingående. — Den hithörande lagstiftningen har erhållit ett
viktigt supplement i de senere tillkomna lagarna om avtal och avbetalningsköp, även dessa
numera utgivna av F. (så innehåller t. ex. lagen om avtal bestämmelser ifråga om fullmakt).
— Kommentarerna äro på många punkter tämligen vidlyftiga, prejudikathänvisningarna rikliga.
I främsta rummet avsedd för affärsmän och jurister, synes denna bok försvara sin plats även i
större folkbibliotek. C. K—a.

Lange, Chr[isten] L. Mellanfolkliga rättsmedel. Föredrag. Lst. 1916. 33 s. 0:50.

Förf. vill undersöka, huruvida det gives någon möjlighet att vid mellanfolkliga tvister
ersätta de hittills gängse maktmedlen med rättsmedel utan att av staterna kräva en alltför
radikal kursförändring. Skiljedomsinstitutionen, som för övrigt måste reformeras till att bli en
verklig permanent, till sin sammansättning av parternas vilja oberoende domstol, tarvar
komplettering. Obligatorisk skiljedom i alla tvister är varken möjlig eller önskvärd, men vad som
däremot kan påyrkas över hela linjen, är tvistens hänskjutande till en permanent
undersökningskommission för åvägabringande av opartisk utredning, varvid parterna skulle behålla det
slutliga avgörandet i egen hand, men vara skyldiga att låta vapnen vila tills utredningen
verkställts. Detta är den institution, som de mera nyktert tänkande fredsvännerna, till vilka förf.
torde böra räknas, f. n. synas knyta de största förhoppningarna vid. Det ligger dock i öppen
dag, att betydande av förf. icke till fullo insedda svårigheter lägga sig i vägen även för
realiserandet av ett program med dessa till synes blygsamma dimensioner. Om en stat vet, att de
militära maktmedlen ända till sist kinna komma att bli de avgörande, så vill den säkert ej
gärna förbinda sig till ett uppskov, som tilläventyrs kan bli en betydelsefull handräckning åt
den vid krisens början militärt oförberedde motståndaren. Det är också svårt att se, hur de
tvångsmedel (ekonomisk bojkott), som förf. rekommenderar mot stater, viika ej vilja hålla sitt
löfte att anlita ifrågavarande undersökningskommissioner, skulle kunna bringas till användning
mot stormakter utan att leda till verkligt krig. R. M.

Staël von Holstein, Lage. Sverige och Åland. En fölkrättslig överblick.
Gle. 1916. 49 s. Litt. 1:—.

Skriften lämnar en översikt av Ålands-frågans historia och närvarande läge. Förf. vill,
genom en undersökning av 1856 års Paris-traktats bestämmelser om Åland samt med stod av
folkrättsliga paralleller till densamma, påvisa, att den förpliktelse att ej befästa ögruppen i
fråga, som då pålades Ryssland, hade karaktären av ett permanent servitut, inrättat i allmänt
intresse, och att Sverige, oaktat det ej undertecknat Paris-traktaten, dock genom densamma

förvärvat ett verkligt rättsanspråk på att öarna skola förbliva obefästade, ett anspråk, som sedan
varken genom 1908 års Östersjötraktat eller på annat sätt förintats. Riktigheten av förf:s
ståndpunkt är ingalunda obestridd. Även svenska vetenskapsmän, som i likhet med förf. äro
för sitt eget lands del starkt intresserade av ett obefästat Åland, ha sett sig nödsakade att
medgiva, att Sverige icke kan stödja sin protest mot befästningarna därstädes på en verklig
juridisk rättighet. Förf. har i en not på s. 1 lämnat en litteraturförtecknirg. Det hade varit
önskligt, att denna kompletterats; förf. åberopar eller bekämpar i sin skrift vetenskapsmän,
utan att läsaren får veta, var i deras verk den åberopade eller bekämpade ståndpunkten är
att söka. R. M.

M. Teknologi.
David, Ludwig. Rådgifvare i fotografi. Kortfattad lärobok för
arnatörfotografer. Övs. [fr. ty.] av Gunnar Malmberg. 6 uppl. Ch. 1916. 174
s. Ill. 1:80.

En utförlig och särdeles praktiskt uppställd rådgivare. Börjar med att redogöra för olika
kamerors konstruktion samt ger läsaren goda råd vid inköp av apparat.

Boken är delad i två avdelningar, en för nybörjare och en för försigkomna. Dessutom
är allt det viktigaste, som nybörjaren allra först bör lära, utmärkt med en svart linje i
marginalen, varför boken är synnerligen användbar även för den som endast vill ha reda på de
enklare grunderna. K. H.

Hallenborg, J[ohan] F[redrik]. Anteckningar i husbyggnadslära med
särskilt avseende pä lantmannabyggnader för lantmannaskolor och självstudium.
5 uppl. Beij. 1914. Ill., litt. Inb. 1:50.

Denna husbyggnadslära är avsedd för undervisningen vid lantmannaskolor. Som sådan är
den mycket lämplig, givetvis särskilt som komplement till en skicklig lärares muntliga
undervisning. Vid denna kan bildmaterialet utökas, vilket tydligen även är avsett.

Den brist på belysande bilder, i främsta rummet beträffande planritningar, som utmärker
arbetet, gör det mindre lämpat för självstudium och ställer vid skolbruk större krav på läraren
än en fullständigare framställning. Det vore således önskligt om illustrationerna utökades i en
kommande upplaga, som då även borde fullständigas med angivandet av principerna för
byggnaders planläggning, vilka i föreliggande upplaga knappast något beröras.

Förtjänster hos boken äro de talrika materialbeskrivningar, som lämnas i ett särskilt
kapitel, och de allmänna motiveringarna för de olika utföringssätten.

Stilens klarhet och en del tekniska uttryck komma att vinna på en överarbetning. E. P  W.

Lönnies, F. W. Vinkar för maskinister. Övs. [fr. eng.]. Nst. 1915. 86 s. Ill. 1:25.

En samling nyttiga kunskaper ordnade på ett överskådligt sätt i katekesform. Det är uteslutande
praktiska synpunkter, som varit bestämmande vid bokens författande och det fordras
ingeti teoretisk kompetens för att draga fördel av den. Sista frågan och svaret hava fått
mindre tillfredsställande form och innehåll, förmodligen genom översättarens förskyllan. De
lyda; Om man vill avkyla ett rum, varest bör man då inleda den kalla luften? Svar: Så högt
upp som möjligt! Ett föga sannfärdigt svar, som bör ändras. E. P. W.

Pallin, H[ugo] N[ikolaus]. Handledning i byggnad och underhåll av
enklare vägar. A. B. 1915. 215 s. Ill. 3:—.

Denna bok utgör det första försöket sedan år 1863 till lärobok i vägbyggnad och vägunderhåll.
Nämnda år utkom nämligen kapten A. M. Lindgrens Om vägar i allmänhet, ett
arbete, som alltjämt läses med behållning.

Innehållet i Pallins bok är betydligt mer omfattande, än titeln anger. Jämte välskrivna
delar om vägkom mun. kation er och vägteknik i allmänhet, finnas åtskilliga strödda notiser om
vägar av högsta klass. Arbetet karakteriseras därför bäst som en populär läsebok om
landsvägar för lekmän. Som sådant torde det vara väl ägnat att öka intresset för vägfrågor.

De förenämnda notiserna om större vägar äro likväl icke obetingat nyttiga, då de äro alltför 
summariska för att kunna väcka intresse.

Författarens tekniska ståndpunkt är i övrigt något vacklande mellan gammalt och nytt.
Han konstaterar bland annat, att flickningssystemet — en ständig tillsyn och lagning av vägen
— är det mest ändamålsenliga och det system, mot vilket utvecklingen pekar. Då emellertid
detta system icke utan vidare överallt nu eller snart kan tillämpas, lämnar författaren det de
facto utanför sin framställning. Ett klart uttalande till förmån för det bättre systemet
hade här varit på sin plats. För användning av makadam synes författaren vara främmande.

Till boken ha fogats nio intressanta bilagor angående föreskrifter om vägbyggnader.
Bilagorna borde likväl hava kompletterats med de bestämmelser, som gälla för bokens föremål,
enklare vägar. Utstyrseln är gedigen och tilltalande. E. P. W.

N. Ekonomi.
Barthel, Chr[istian]. Mikroorganismerna i lantbrukets och industriens
tjänst. Populär framställning. Fri. 1916. 281 s. Ill. 6:—.

Mikroorganismernas betydelsefulla verksamhet i jordbrukets och dess binäringars tjänst är
här framställd med den säkerhet, som förf:s förtrogenhet med ämnet låtit oss vänta, men ock
med den enkelhet och klarhet, som gör boken njutbar och intressant för de vidaste kretsar. Etter
en allmän avdelning följa redogörelser för hur vår kunskap om mikroorganismerna praktiskt
utnyttjas vid konservering av födoämnen och fodermedel, vid alkohol- och ättikjäsning m. fl.
jäsningar samt inom mejerihanteringen. Slutligen ägnas en avdelning åt mikroorganismernas
förekomst och allmänna betydelse i jorden (»jordbakteriologien» bl. a.), ett fält, som först
under senare år börjat bearbetas på allvar och därvid inom vårt land av förf. till föreliggande
arbete. Genom denna vetenskaps- och forskningsgren öppnas helt nya perspektiv för vår
kännedom om och reglering av växtnäringsberedandet i jorden. Då priset, utan att i och för
sig kunna sägas vara högt, dock torde förhindra en allmän spridning av boken till den
jordbrukande allmänheten, bör det vara folk- och skolbiblioteken så mycket angelägnare att
införliva densamma med sina boksamlingar. A. Ö—n.

Fitinghoff, Laura [f. Runsten]. Ovännen med flera betraktelser. Nst.
1916. 130 s. 2:50.

En samling varmhjärtade och väl skrivna uppsatser, av vilka de flesta behandla ämnen,
som stå i sammanhang med hemmet. Förf. betonar, att vi i våra dagar behöva en hemmens
renässans. På många håll äro hemmen degraderade till att vara blott en spisningslokal och
sovplats. Vidare förordas med rätta ett modifierande av anspråken, då det gäller grundandet av
nya hem. Behjärtan svärd är ock den tanke, som här framställes att göra något i stil med
Barnens dag för fattiga mödrar, som så väl behöva all hjälp de kunna få. Även tjänarinnefrågan
behandlas och förf. förordar de unga döttrarnas deltagande i hemsysslorna. E. G.

Hansson, Nils. Handbok i utfodringslära för den praktiske landtmannen
och landtbruksläroverken. D. 2, 3. Fri. 1915, 16. Ill. 5:50, 4:50.

D. 2.  Fodermed'en. — D. 3. Husdjurens utfodring.

Handbok i utfodringslära, vilken dels utgör ett självständigt helt, dels ingår som en del
av det stora samlingsverket Landtbrukets bok, innehåller tre underavdelningar (d. 1:
Djurnäringens allmänna grunder utkom 1913). Arbetet i sin helhet är ett sannskyldigt
standardverk, fyllande på ett förtjänstfullt sätt ett av de viktigaste leden inom den handbokserie, som
innehåller stommen i vår nuvarande lantbrukskunskap. — Av föreliggande delar lämnar d. 2
ingående beskrivning av de i Sverige vanliga fodermedlens sammansättning, bruksvärde och
användbarhet samt d. 3 den praktiska tillämpningen av det teoretiska vetande, som såväl d. 1
som d. 2 givit. Styrkan i framställningen 1 gger ej minst däri, att den i största möjliga
utsträckning grundar sig på svenska undersökningar och utfodringsförsök ävensom den erfarenhet,
som vunnits inom de svenska kontrollföreningarna, samt att författaren genom sin ställning
såsom den ledande inom såväl försöks- som kontrollföreningsverksamhe en särskilt väl behärskar
det föreliggande materialet. Handbok i utfodringslära får ej saknas i våra bibliotek och den
bör även få en plats på bokhyllan i så många lantmannahem som möjligt. A. Ö—n.



Hansson, Nils. Arbetshästens utfodring enligt de senaste årens
undersökningar och erfarenhet. Fri. 1915. 58 s. 0:75.

Detta professor H:s nya arbete sluter sig värdigt till hans föregående om nötkreaturens och
svinens utfodring. Han framlägger här, med stod av resultaten från ett stort antal av
Centralanstaltens husdjursavdelning utförda utfodringsförsök, ett flertal normer för arbetshästarnas
utfodring, vilka normers tillämpning för till en ur olika synpunkter rationellare och framför allt
billigare utfodring, än som av gammalt beståtts våra dragare. Det är, som förf. framhåller,
på hög tid, att även arbetshästarnas utfodring reformeras, och ur denna synpunkt är det
synnerligen önskvärt, att boken blir allmänt spridd och läst bland våra lantmän. A.  Ö—n.

Hjorth, C[arl] W[ilhelm]. Lärokurs i mjölkhushållning. 4 uppl. Fri.
1916. 60 s. Ill. 1:—.

Detta lilla arbete utmarker sig för en populär och åskådlig framställning och är väl ägnat att tjäna
såsom handledning för mjölkhushållningen vid de mindre jordbruken och i hemmen. A. Ö—n.

Holm, Thora. Vad jorden ger; tillagning av grönsaker, frukter och bär.
W. & W. 1916. 98 s.1:50.

Från den trevliga, raska inledningen t. o. m. bokens sista kapitel om måltidsdrycker
är här varje sida fylld av idel typiska och speciella sätt att tillaga enklare eller finare
maträtter och drycker av grönsaker, frukt och bär. En jämförande födoämnestabell visar olika
födoämnens näringsvärde, deras pris och i samband därmed hur många näringsenheter som erhållas
för 1 öre. Uppställningen av matsedlarna är praktisk och lätt överskådlig: för varje grönsak
t. ex. anges ett eller flera tillagningssätt och recepten äro väl beräknade och lätta att följa.
Varje husmor bör skaffa sig fröken H:s bok, och kommer säkert att med glädje gripa sig an
med att laga alla dessa väl sammansatta och goda grönsaks- och frukträtter. L. A.

Lagerberg, Torsten, o. Lundberg, Gustaf. Trädstammens byggnad och
virkets användning. 1. Trädstammens byggnad af Torsten Lagerberg. 2.
Virkets viktigaste egenskaper med hänsyn till dess användning af Gustaf Lundberg.
N. bokh. 1915. 48 s. Ill. (Skogsvårdsfören. folkskr. 35.) 0:30.

I häftets första del behandlar doktor T. Lagerberg trädstammens byggnad, stammens
cellvävnader och tillväxt, oregelbundenheter i vedbildningen, förändringar i vedens natur,
felaktigheter i stammens byggnad, vedens kemiska sammansättning samt tillvaratagandet av vedens
kemiska beståndsdelar. I häftets senare del redogör jägmästare G. Lundberg för virkets tyngd
och förmåga att upptaga och avgiva vatten och därav orsakade formförändringar, krympning,
svallning, sprickning m. m., virkets styrka, bränslevärde, färg och lukt samt varaktighet; såsom
en sammanfattning av de sk.Ida trädslagens tekniska egenskaper omnämnas slutligen deras
huvudsakliga eller mest typiska användningsområden. Den populärt hållna framställningen och
det aktuella ämnet göra häftet förtjänt av den största spridning. N. S.

Lindberg, Ferd[inand]. Om barrträdskulturer i Norrland. N. bokh. 1915. 48 s. Ill. 0:75.

Ett värdefullt bidrag till vår alltjämt knapphändiga norrländska skogsskötsellitteratur. Den
viktiga frågan om barrträdskulturer har här specialiserats och ingående behandlats för de
norrländska förhållandena. — Ingår även som supplementhäfte i Skogsvårdsföreningens tidskrift
1915. N. S.

Paulsen, Olga. Hemmets konserveringsbok. 4 uppl. Lb. 1916. 104 s. 1:—.

En väl genomtänkt, praktiskt uppställd och klart skriven bok. Men dessutom äger den
ytterligare fyra stora förtjänster: den upptar såväl gamla som nya konserveringsmetoder och
tillämpar dessa på hela konserveringsmaterialet, grönsaker, frukt, bär, kött och fisk, den är
framgången ur och stödd på mårgårig praktisk eifarenhet och den är den billigaste på
samma gång som i förhållande därtill mest allomfattande av de konserveringsböcker vi äga.
Sådana förtjänster måste förskaffa den vidsträckt spridning och en säker plats i varje bibliotek,
stort som litet, där ekonomien värdesättes och iakttas. E. N.

Smedberg, Anna. Den husliga ekonomiens grundvalar med bilagor för
»System vid matlagning och hushållning». 2 uppl. Lb.1915. 48 s. 0:35.

En födoämneslära i kort och sammanträngd form med praktiska och talande jämförelser
olika födoämnen emellan, lämplig för undervisningen vid kortare hushållskurser. L. A.

— Nya kokboken Reform med över 150 fullständiga beskrivningar på maträtter
enligt System för matlagning och hushållning samt matsedlar ej överstigande
i medeltal 56 öre pr dag och person. Lb. 1915. 95 s. 0:75.

En samling recept å maträtter, väl kända för var och en, enkla och lätt tillredda,
åsyftande att vinna billigt pris jämte god sammansättning och smaklighet. L. A.

Westfelt, Sigrid. Täppan, köket och källaren. Hur man odlar, tillagar
och förvarar den mindre trädgårdens produkter. W. & W. 1915. 74 s. 1:—.

I god förkortning och trefaldigt grepp på ämnet överblickas här konservering, dess föregående
förutsättningar, arbete i trädgården, samt efterföljande villkor, förvaring. E. N.

P. Naturvetenskap.
Grenander, Max. Lärobok i fysik för tekniska och allmänna läroverk
samt självstudium. H. r. Läran om värmet. I. H. 1915. 78 s. 1:25.

Max Grenanders lärobok i fysik intager, enligt vad det nu föreliggande 1:a häftet tyckes
ge vid handen, i hänseende till omfång och svårighet en mellanställning mellan de rent
elementära läroböckerna i fysik av Almquist, Hellsten och Söderborg samt Molls lärobok i fysik; för
gymnasiet. Boken kan dock med fördel läsas utan några fysikaliska förkunskaper. För att
fullständigt kunna tillgodogöra sig dess innehåll är dock någon färdighet i bokstavsräkning önskvärd.
Med glädje kan konstateras, att författaren så mycket som varit möjligt låtit de moderna
fysikaliska åskådningarna komma till sin rätt. Eljest skiljer sig innehållet och uppställningen
i boken ej väsentligt från det i dylika läroböcker vanliga. Den traditionella beskrivningen på
ångmaskinen är dock slopad. I. B.

Huss, Harald. Handledning i bakteriologisk teknik. Nst. 1916. 208 s. 4:75.

Dr Huss' handledning i bakteriologisk teknik vänder sig givetvis i första rummet till dem,
som syssla med bakterier och andra lägre svampar, men den populära avfattning, som kommit
de allmänna kapitlen till del, gör, att boken kan läsas med behållning av alla, som överhuvud
hysa något intresse för mikroorganismernas underbara värld. Man får i denna framställning
en inblick i den invecklade apparat, varmed den moderna bakteriologien arbetar. Populärast
skrivna äro de båda kapitlen »Kvantitativ bestämning av mikroorganismer» och »Bakteriologisk
prövning av kemiska desinfektionsmedel». R. L.

Johansson, Joh[an] A[ugust]. Växternas näringsprocess. Bv. 1916. 32 s, Ill. 0:90.

Förf. har på ett synnerligen ogenerat sätt anlitat prof. Bengt Lidforss' populärbotaniska
skrifter, utan att med ett ord angiva, ur vilken förträfflig källa han öst. Det närgångna
tiltaget dömer författaren. För övrigt gör detta liksom det följande arbetet ett okritiskt och
famlande intryck, och intetdera är någon vinst för vår populariserade naturvetenskapliga
litteratur. R. L.

— Växternas sinnesförnimmelser och själsliv. Bv. 1916. 34 s. Ill. 0:90.

Ang. detta arb. se anm. vid föregående.

Knöppel, Arvid. På vildmarksstigar. Å. & Å. 1915. 189 s. 3:—.

K. är en ganska produktiv författare på natur- och djurlivsskildringens område. Han är
en frisk berättare, som haft ögonen med sig under sina många strövtåg ute i skog och mark.
Vad beträffar hans bok »På vildmarksstigar», skulle den ha vunnit mycket på, om materialet
sovrats mera. Likaledes hade det varit nyttigt, om den hade fått undergå en omsorgsfullare
formell utmejsling. Men ett par av jaktskisserna ha lyekats bra och bära vittne om K:s goda
näturskildrareegenskaper. R. L.

Kolthoff, Ruth o. Esther. Med far i skogen; natur- och jaktlivsskildringar.
Sk. 1915. 191 s. 2:25.

Efter den kände djurlivs- och naturskildraren Gustaf Kolthoffs död ha hans döttrar utgivit
denna lilla samling minnen från jakterna med fadern. Berättelserna, som framträda utan större
anspråk, äro friskt skrivna men torde naturligen vara av intresse huvudsakligast för jägare. P—n.

Lannér, Axel. Ur växtlivet. Läsebok för de unga. Nst. 1914. 116 s. Ill. 1:—.

I ovannämnda lilla bok har vår skollitteratur erhållit en samling bilder ur växtlivet, som,
samtidigt som den tilltalar och roar oss äldre, otvivelaktigt skall verka roande och väckande på
ungdomen, kanske mest just på de yngre. I 27 skilda berättelser, vanligen i nätt och
tilltalande sagostil, redogör L. för de högre växternas viktigare organ och livsföreteelser, för några
av våra allmännare och vackrare vilda växter, för en del luera allmänt odlade prydnads- och
köksträdgårdsväxter, för vissa viktigare lantbruksväxter, för några av våra växtsamhällen, för
alger, svampar, lavar och mossor samt slutligen för vikten av naturens och växternas skyddande.

Det är så mycket lärorikt den förträffliga lilla boken i lättsmält form bjuder de unga. Det
är att hoppas, att den får den allra bästa spridning såväl i skolorna som i hemmen. N. S.

Lundborg, H[erman]. Rasbiologi och rashygien. Små populärvetenskapliga
skisser. Nst. 1914. 97 s. Ill., kart. 1:90.

Docenten L., vars arbete på det rasbiologiska forskningsområdet rönt en mycket stor
uppmärksamhet i den vetenskapliga världen, har gjort en populär framställning av några
rasbiologiska och rashygieniska ämnen. Man vill gärna önska, att föreliggande bok blir allmänt läst,
ty i den avhandlas frågor, som höra till ett folks angelägnaste. »Ett folkmaterial av god
rasbeskaffenhet är ett lands största rikedom» — lyder bokens motto. Sanningen härav framstår
på det tydligaste efter slutad läsning av uppsatserna, bland vilka må påpekas »Modern
ärttlighetsforskning och dess betydelse för kulturfolken», »Om släkt- och familjeforskning», »Om
betydelsen av rasblandningar, släkt- och stamgiften», »Några ord om det svenska folkets uppkomst
och rasbeskaffenhet», m. fl. Boken, som är intressant och underhållande avfattad, är lärorik
och väckande. Ingen bildad människa kan stå främmande för den ämneskrets, inom vilken
denna bok rör sig. R. L.

Scott, Dukinfield Henry. Växtvärldens utveckling. Övs. [fr. eng.] o,
delvis omarb. efter sv. förhållanden av Thore G. Halle. Tiden 1915. 256 s.
(Modärnt vetande.) 1:—.

De populära redogörelser för växtvärldens utvecklingshistoria, vilka den intresserade
allmänheten hittills haft att tillgå, äro föråldrade. Växtpaleontologien är en vetenskap, som
kunnat glädja sig åt vik iga framgångar under de senare åren. I den Scott-Halleska framställningen
givas några glimtar av de underliga vägar, utefter vilka naturen söker sig fram för att nå allt
högre och högre organisationsformer. Boken, som är översatt av en känd fackman, anbefalles
livligt. R. L.

Tullgren, Alb[ert]. Trädgårdsväxternas fiender och vänner bland de lägre
djuren. Nst. 1915. 174 s. Ill. 2:50.

Med ledning av prof. T:s nya bok kan man på ett bekvämt sätt erhålla upplysning om
de insekter, som man anträffar i trädgårdarna. Boken är sakkunnigt och väl skriven, och
genom hela sin praktiska läggning måste den bli till stort gagn. Insekternas ekonomiska
betydelse är avsevärd, och härja de i stor utsträckning, kan svår skada åstadkommas. I
föreliggande arbete lämnas många anvisningar på olika medel, genom vilka en insekthärjning kan
motas. R. L.

Q. Medicin.
Ahlberg, Karl, o. Kockum, Axel. Nordiska museet. Farmaceutiska
afdelningen, rum 113—114. Vägledning. [Härmed smtr.:] Kockum, Axel.
Medicinalia från Carl Wilhelm Scheeles apotek. N. mus. 1916. 68 s. Ill. 1:—.

Det lilla häftet utgör ett led i de för jänstfulla publikationer, som utgivas av Nordiska
museet i avsikt att därmed göra museets skatter mera tillgängliga och begripliga för
allmänheten. Vnr och en, som hyser intresse för gammaldags skrock och vidskepelse, finner här ett
givande fält för sina efterforskningar. Detta vare sig han vill studera de gamla alkemisternas
ugnar, deglar och retorter eller närmare taga reda på innehållet i de gamla delvis mycket
prydliga och konstnärligt formade ståndkärlen. Förekomsten av olja, beredd genom levande
daggmaskars övergjutande med kokhet olja, äkta egyptisk mumie och Electuarium Orvietanum, som
innehöll ej mindre än 80 olika droger (något skulle ju alltid hjälpa!), vittna ju om, vilka
fordringar man förr i tiden ställde på verksamma läkemedel. Diverse gamla vältaliga reklamplakat
t. ex. om Medicamentum Gratia probatum »näst Guds hjälp det bästa medel mot alla
sjukdomar» visa ju också att man förr liksom nu kunnat konsten att bedraga godtrogna människor.
Särskilt intresse tilldraga sig föremål, vilka tillhört apotekare Carl Wilhelm Scheele, som på
sitt lilla apotek i Köping utförde så många epokgörande experiment och därmed för alltid
nskrivit sitt namn i den vetenskapliga kemiens historta. Å. W—r.

Bagges författningshandbok för läkare och hälsovårdsnämnder. 5 omarb.
uppl. utg. av G. Dovertie. Nst. 1915. 488 s. Inb. 8:50.

Om också närmast avsedd för läkare och hälsovårdsnämnder, har denna bok såsom
rymmande gällande bestämmelser rörande hälsovård och sjukvård intresse även som uppslagsbok
för den stora allmänheten och försvarar därför sin plats i större bibliotek. T. T.

Nyström, Gunnar. Anatomi och fysiologi. Nst. 1915. 173 s. (Föreläsningar
hållna för Sophiahemmets sjuksköterskeelever 1.) 2:50.

En rikt illustrerad, lättflytande, sakkunnig framställning av människokroppens byggnad
och förrättningar. T. T.

Rystedt, Gottfrid. Invärtes medicin. — Marcus, Karl. Smittosamma
könssjukdomar och hudsjukdomar. Nst. 1915. 162 + 45 s. Ill. (Föreläsningar
hållna för Sophiahemmets sjuksköterskeelever 2 A, B.) 2:25.

Dessa, låt vara kortfattade men sakkunniga och lättlästa framställningar av den moderna
sjukdomsläran inom de områden boktitlarna ange, torde på ett helt annat sätt än vanliga
»läkareböcker» kunna tjäna till att ge den vetgirige en inblick i nutida läkekonst.
Framställningarna äro rikt illustrerade. T. T.

Simon, M[oritz]. Feltag och fördomar om sjukdomar och botemedel. Med
förord av I. Hedenius. W. & W. 1916. 122 s. 2:—.

Som Doktor Hedenius i sitt förord till denna bok anmärker, finns det få saker, som i så
hög grad intresserar folk, som deras eget eller deras bekantas hälsotillstånd. Och förvisso är
i stort sett detta intresse en god sak. Det gäller bära att skänka det en sund näring. Om så
sker, kan man hoppas, att goda och sanna folkföreställningar så småningom skola spira fram
ur detta intresse. — Ännu äro vi emellertid långt från det målet. På få områden härskar en
sådan villervalla i allmänhetens begrepp som på det medicinska. Och så mycket mer är dá ett
upplysningsarbete här på sin plats.

Doktor Simon, som redan gjort sig fördelaktigt känd genom sitt upplysningsintresse, har i
här föreliggande lilla bok gått rakt på sak med hänsyn till en hel del allmänna missförstånd
rörande sjukdomar och deras behandling. Ett för ett tar han upp de missförstånd, som han
under sin lakareverksamhet gjort bekantskap med, och korrigerar dem omedelbart.

Och hans upplysningar och rättelser utmärka sig för en lugn och saklig ton, och verka
därigenom så mycket mer övertygande.

Särskilt torde denna bok lämpa sig att läggas framme på läkarnas mottagningsrum. Även
om väntetiden inte är så lång, hinner man lätt igenom en hel del av de små styckena. Och
så populärt, som boken är skriven, behövs det alls ej någon tankeansträngning för att smälta
dess innehåll. Även för folkbibliotek lämpar den sig. T. T.



KNUT KJELLBERG.



<chapter name="TILL
KNUT KJELLBERG
PÅ FEMTIOÅRSDAGEN DEN 9 APRIL 1917">
TILL
KNUT KJELLBERG
PÅ FEMTIOÅRSDAGEN DEN 9 APRIL 1917


Till
KNUT KJELLBERG.
På Eder femtioårsdag bringa vi Eder vår hyllning
med uttalande av vårt varma tack för vad Ni genom
Er personlighet och Er verksamhet betytt för svenskt
folkbildningsarbete.

S. Aberstén Nils Lundahl
Hjalmar Berg Hjalmar Lundgren
Ruben G:son Berg Anton Nyström
B. J:son Bergqvist Oscar Olsson
Jakob Billström Odal Ottelin
Torsten Fogelqvist Alfred Petrén
Otto L. Fürstenberg Thure Petrén
Anders Grape Erik B. Rinman
Stanislaus Grönfeldt Frans v. Schéele
Fredrik Hjelmqvist Torgny Segerstedt
G. H. v. Koch Karl Starbäck
Hans Emil Larsson Andr. Sch. Steenberg
Harald Lettström C. A. Thulin
Greta Linder Knut Tynell
Gurli Linder Karl Warburg





LITTERATUR OM BOHUSLÄN.Häri upptages ej Göteborg, residensstaden i Göteborgs och Bohus län, som i likhet med
Askims och Sävedals härader historiskt sett ej hör till Bohus län utan till Västergötland; dess
bibliografi kan nog kräva sitt särskilda kapitel.

Då Biblioteksbladet i hembygdsforskningens intresse i sina spalter vill intaga
en serie redogörelser för litteratur angående de särskilda landskapen och
redan (i årg. 1: s. 109—112) meddelat en sådan bibliografi beträffande
Halland, vill undertecknad försöka draga sitt strå till stacken, i det jag lämnar
en förteckning över de väsentligaste skrifterna om Bohuslän.

I likhet med Halland har även Bohuslän först på 1600-talet införlivats med
Sverige, varför forskaren i fråga om dess äldre historia nog kan behöva gå till
den norska litteraturen, ja till den fornnordiska sagolitteraturen.

I Viken (Vigen), som under den äldre medeltiden betecknade allt land mellan
Göta älv och Lindesnäs i Norge, men så småningom kom att omfatta endast
norra Bohuslän — mera sällan förekom namnet Ranrike, som geografiskt nästan
sammanfaller med Bohuslän — utspelades många av de stora händelser, vilka
förtäljas i Snorre Sturlesons Norska konungasagor och andra fornnordiska sagor.
Det mesta härav är samlat i t. ex. Snorre Sturleson, Om Sverige; urval ur
konungasagorna, verkställt av Arvid Oseen (1911, 279 s., pris inb. 1:25). Vidare märkes en
uppsats (i Göteborgs turistförenings årsskrift 1897) »Ett och annat om ön Hisingen
och Göteborgs skärgård i de fornnordiska sagorna» av A. U. Bååth, vilken som
bekant översatt flera av dessa sagor, såsom Egil-Skallegrimssons saga, Kormaks
saga etc. Naturligtvis behandlas dessa sagor även av A. E. Holmberg och
Vilh. Berg m. fl.

Den äldsta beskrivningen över Bohuslän torde ingå i Peder Claussøn, Norriges
Bescriffuelse (1632, om Vigen s. 19—27); innan Bohuslän blev svenskt, utkom även
Jens Wolffs Norrigia illustrata (1651; »Bahus Lehns Beskriffelse» s. 153 ff.).
Även i våra dagar har en norsk författare, prof. O. A. Johnsen, behandlat
Bohusläns äldre historia i sitt arbete Bohuslens eiendomsforhold indtil omkr. freden
i Roskilde (1905, 192 s., pris 6:50). Ett annat norskt bidrag är L. Daae, Nogle
Bidrag til Baahuslens Historie i Overgangstiden fra dansk-norsk til svensk
Herredöme. (Norsk) Hist. Tidsskr. 3:e Række. B. 4, 1896.
Egendomligt nog utkommo de första svenska, för övrigt ganska omfångsrika
arbetena om Bohuslän samtidigt, år 1746. Det ena var prosten i Tanum Joh.
Œdmans 400 sidor starka Chorographia Bahusiensis, thet är: Bahus läns
beskrifning. Ehuru det redan av samtiden betecknades överflöda av »obetydlige och
obevislige berättelser», kan det dock naturligtvis vara av stor nytta för den kritiske
forskaren. Av den mycket sällsyntaTyvärr gäller om flertalet topografiska arbeten — och ej allenast de äldre — att de ej
kunna erhållas i bokhandeln, och att de äro både svåråtkomliga och dyra, eftersökta som de
äro av våra många samlare. — och följaktligen dyra — boken har ett
nytryck utkommit i Uddevalla år 1911 (329 s., pris 3:—).

Något senare samma år utkom den finske forskningsresanden, docenten, sedan
professorn i naturalhistoria och ekonomi Pehr Kalms Wästgötha och
Baahusländska resa förrättad år 1742; med anmärkningar uti historia, naturalia, physique,
medicine, œconomie, antiqviteter etc. (om Bohuslän s. 68—259). I företalet
bekänner han, att Œdmans arbete befriat honom från »åtskilligt, hvad städer och
andra orters beskrifning vidkommer, jämte antiquiteter och dylikt». Arbetet är
rikt på botaniska och ekonomiska iakttagelser; studieresan hade ock företagits
på uppmuntran av Kalms lärare och vän, Linné.

I Carl von Linnés egen Wästgötharesa förrättad 1746 och tryckt 1747 äro
sidorna 158—207 ägnade åt Bohuslän; iakttagelserna äro företrädesvis av
naturhistorisk art. (Stycket om Bohuslän är tyvärr ej medtaget i Utdrag av
Västgötaresan, som meddelas i För skola och hem 25.) Intressanta reseskildringar
härifrån ha vidare lämnats av sedermera kyrkoherden och titulärprofessorn,
norrmannen Jac. Nic. Wilse, som företog fotvandringar utefter hela västkusten år
1776 och även sedan, i arbetet Reiseiagttagelser i nogle af de nordiske Lande,
d. 2; av den berömde professor Sven Nilsson i Dagboksanteckningar under en
resa 1816 (tryckt 1879) och av konsthistorikern professor C. G. Brunius
i Antiqvarisk och arkitektonisk resa genom Halland, Bohuslän . . . 1838 (1839;
om Bohuslän s. 52—127).

En hedersplats på detta område intages emellertid alltjämt av den framstående
fornforskaren Axel Emanuel Holmbergs Bohusläns historia och beskrifning, som
»genom innehållets rikhaltighet och stilens lättlästhet gjorde epok i den svenska
landskapsbeskrivningen». Författaren, som var stockholmsbarn, blev vid unga år
pastorsadjunkt i Bullarens härad, och där greps han av den kärlek till Bohusläns
natur och framför allt fornminnen, som inriktade hans håg på fornforskning.
Första upplagan av detta verk utkom 1842—45 i 3 delar (182, 280 och 280 s.);
en väsentligt omarbetad och utvidgad (dock ej alltid förbättrad) upplaga i 3 delar
utgavs år 1867, 6 år efter hans död, av fornforskaren G. Brusewitz, innehållande
d. 1 (371 s.): Historia samt allmän beskrifning; d. 2 (331 s.): Norrviken,
Sunnerviken och Oroust och d. 3 (308 s.): Tjörn, Inland och Hisingen. Tyvärr är
även Holmbergs arbete svåråtkomligt; ett (komplett?) nytryck av andra upplagan
i häften, åtföljande Göteborgs aftonblad, har utkommit under de sista åren; dock
är ej heller detta tillgängligt i bokhandeln.

Av ännu större betydelse för länets forskningshistoria har den i Göteborg
bosatte forskaren, kamreraren, sedan byråchefen vid Bergslagernas järnvägar Vilh.
Bergs livsgärning varit, och denna betydelse är ej allenast knuten vid hans två
hithörande arbeten, näml. den kortfattade Bohusläns forntid (1906, 118 s., 4 pl.,
pris 2 kr.) och Bohusläns historia, varav endast del 1, gående till 1532, utkommit
(1912, 541 s., pris 3:—). (Hans många omfattande och värdefulla arbeten rörande
Göteborg få vi här lämna ur räkningen.) Den största förtjänsten har han inlagt
genom sitt storartade arbete i Göteborgs och Bohusläns fornminnesförening, vars
energiske sekreterare han varit från dess stiftande (1886) till sin död (1915). I denna
sin egenskap övertog han ock redaktionen av tidskriften Bidrag till kännedom
om Göteborgs och Bohusläns fornminnen och historia, vilken börjat utgivas 1874
på föranstaltande av länets hushållningssällskap under redaktion av Oscar
Montelius (h. 1—6) och Emil Ekhoff (h. 7—12). Redaktörskapet har sedan
övertagits av intendenten vid Göteborgs museum G. Sarauw. Hittills ha utkommit
35 häften (= bd 1—9:1)Genom felnumrering ha såväl bd 4: 1—2, som bd 4: 3—4 erhållit häftesnumret 13—14.
Bd 4: 3—4 m. fl. äro slutsålda. Pris per häfte 5:—. utom ett Bihangshäfte och Meddelanden (1:1—5).

För ett närmare studium av såväl Bohusläns historia som framför allt fornminnen
och språk kan denna tidskrift ej undvaras. Bland Vilh. Bergs många
egna, här offentliggjorda arbeten vill jag nämna: Gamla Elfsborg; Slottsruinen på
Ragnhildsholm; Augustinerklostret i Konungahälla; Dragsmarks kloster, 1—2;
Karlsborgs fäste; Elfsborgs slott, 1—2; Olofsborg; Hornborg; Dynge ruin;
Bohusläns bygdeborgar; En medeltida sigillstamp; Bokenäs ödekyrka (i Meddelanden).
Av dess innehåll i övrigt må här blott nämnas: Bohuslänska fornsaker av Oscar
Montelius (1—3) och Emil Ekhoff (4—8); O. Montelius, Bohuslänska
hällristningar, aftecknade af L. Baltzer; Bohusläns fasta fornlemningar av E. Ekhoff (1—6)
samt O. Frödin och O. Almgren (7); C. O. Arcadius, Om Bohusläns
införlifvande med Sverige; S. Boije, Bohusläns runinskrifter; G. Stedt, Bohus; G. Björlin,
Krigsrörelserna i Bohuslän 1788; Fr. Nilén, Prof på allmogemål och folkvisor
från Sörbygden; densamme, Ordbok öfver allmogemålet i Sörbygden
(bihangshäfte); K. H. Lindberg, Skeemålets ljudlära; densamme, Sägner och visor från
norra Bohuslän; G. Cederschiöld, Undersökning av folkspråk och folktraditioner
i Göteborgs och Bohuslän år 1897.

Viktiga bidrag till länets ej allenast ecklesiastika och personalhistoria, utan
även kameralhistoria och topografi lämna Göteborgs stifts herdaminnen, näml. S. P.
och J. G. Bexells (1835), S. Pettersson och A. Litzéns (1872) samt C. W.
Skarstedts (1885).

Ett innehållsrikt arbete är vidare Topografiska och statistiska uppgifter om
Göteborgs och Bohuslän (1859, 96 s.). Beaktande förtjäna även småskrifterna
K. Hagström, Kort beskrifning öfver Bohuslän (1890, 64 s., pris 0:25);
E. Hörman, Bohuslän och bohuslänningarne (Text till Svenska turistföreningens
geografiska bilder, h. 8, 1907, 24 s., pris 0:30) och A. Ramm, Bohuslän (i Västra
Sveriges folkbildningsförbunds årsskrift 1907, s. 55—70).

Slutligen får omnämnas Göteborgs turistförenings årsskrift, som utkommit
endast 1897—1900. (En viktig källa för all svensk hembygdsforskning är
naturligtvis Svenska turistföreningens årsskrift, till vilken finnes ett förträffligt
register.)

För att övergå till mera speciella områden, ha Bohusläns talrika hällristningar
behandlats företrädesvis av L. Baltzer, dels i det ståtliga planschverket
Hällristningar från Bohuslän (h. 1—15, ny serie 1—6, 1881—1908, f°) dels i Några
af de viktigaste hällristningar samt en del af de fasta fornminnena i
Bohuslän med text (1911, 40 s., 164 pl., pris 5:—), i viss mån ett utdrag ur
föregående.

Länets krigshistoria är behandlad bl. a. i Rouget de S:t Hermine,
Krigshändelserna i Bohuslän år 1676 —1678 (K. krigsvet.-akad.:s tidskrift 1884), M.
Lindgren, Krigshändelserna i Bohuslän under en del av året 1677 (1851), E. W.
Bergman, Magnus Gabriel de la Gardie och krigshändelserna i Bohuslän 1677
(Hist. bibl. d. 5, 1878), J. A. Lagermark, Striderna vid västkusten 1717—18
(1887, 47 s., pris 1:—), O. Kuylenstierna, Striderna vid Göta älfs mynning (1899,
157 s., pris 3:—). Hit hör ock H. E. Uddgren, Kungl. Bohusläns regemente
1661—1911; minnesskrift (1911, 101 s., pris 1:50).

Bohusläns kamerala och statistiska historia behandlas i Joh. Fredr. Hellbergs
Afhandling om hemmanen i Bohuslän och deras grundräntor (Uddev. 1827),
omarbetad och utvidgad i Undervisning om Bohus läns hemman, till upphof,
jordnatur, beskattning och skattebesvär (1848, 116 s.). Hithörande upplysningar
finnas ock i Göteborgs och Bohusläns kalender, varav olika upplagor utkommit
år 1847, 1874, 1890, 1902 och 1914, i Göteborgs och Bohus läns landstings
handlingar, vilka utkomma årligen sedan 1863 samt i jubileumsskriften Göteborgs
och Bohus läns landsting 1863—1912.

Här torde ock förtjäna omnämnas ett 20-tal småhäften i 4°, som utkommo
i Göteborg 1886—88 med titel Statistiska uppgifter rörande egovidden å hemman
inom . . . härad (alla i Bohuslän).

Angående den viktiga Hvitfeldtska stipendieinrättningen få följande arbeten om-*
nämnas: A. Hörlin, Om Hvitfeldtska stipendii inrättningen i Bohuslän I (1884,
62 s., pris 0:75), Handlingar rör. Hvitfeldtska stipendii inrättningen i Bohuslän
1664—1763; jämte förteckning på åtskilliga handlingar ang. samma inrättning
1764—1881, utg. av A. Hörlin (1886, 230 s.), Handlingar rör. kongl, och
Hvitfeldtska stipendieinrättningen, utg. av F. Holmquist I (1901, 75 s.), F.
Holmquist, Utlåtande ang. revision af de för Hvitfeldtska stipendieinrättningen gällande
bestämmelser (1901, 73 s.).

I detta sammanhang kan ock omtalas arbetet Stiftelser och välgörenhetsanstalter
till förmån för Bohuslänska skärgårdsbefolkningen (1891).


För kännedom om länets ekonomi äro Göteborgs hushållningssällskaps olika
skriftserier, såsom handlingar, kvartalsskrift, publikationer etc. av synnerlig vikt.

Om Bohusläns huvudnäring, fisket, finnes en rik litteratur. Vi vilja här nämna
bland de äldre arbetena professor Sven Nilssons Förnyad underdånig berättelse
om fiskerierna i Bohuslän (1828, 36 s.; han hade förut utgivit en relation om
fiskerierna i allmänhet), Ol. Lundbeck, Anteckningar rör. bohuslänska fiskerierna,
i synnerhet sillfisket (1832, 43 s.), Handlingar rör. sillfisket i Bohuslänska
skärgården (1843, 175 s.). — Om denna litteratur se vidare i den förträffliga
bibliografien F. Lundberg, Bidrag till öfversigt av Sveriges ichtyologiska literatur
(1872, s. 7—8, 45—46).

I senare tider har särskilt dr A. V. Ljungman varit synnerligen verksam,
dels i den av honom 1884—1895 utgivna Bohuslänsk fiskeritidskrift, dels i
flera större och mindre åt sillfisket ägnade skrifter, såsom Några ord om de stora
Bohuslänska sillfiskena (1877, 31 s.), Bohusläns hafsfiske och dess framtid (1882,
53 s.), Bohusläns hafsfiske och de vetensk, hafsundersökningarna I—II (1878,
29,   101  s.), Om sillens och skarpsillens raser (1881,  137 s.), m. fl.

Andra hithörande skrifter ha utgivits av den bekante intendenten vid
Göteborgs museum, prof. A. W. Malm, t. ex. Bohus-sillen (1880, 123 s.), av hans
son, A. H. Malm, Anteckningar om fisk, fiske och fiskhandel (1884, 89 s.) och
av E. Hörman, Det svenska makrillfisket i Nordsjön (1913, 31 s.). Slutligen
har man sedan 1877 de årliga Berättelserna över Göteborgs och Bohus läns
hafsfiske.

Den som vill studera den våldsamma konflikten under sillfiskets glansdagar
mellan fiskeriintresset och trankokerierna hänvisas till Trangrums-acten eller
samling af handlingar rör. tranberedning af sill, med Bihang (1784—85), en skrift,
som för övrigt innehåller »viktiga bidrag till sillens naturalhistoria».

En annan för Bohuslän egendomlig och viktig näring behandlas utförligt i
Thor Anderssons Sveriges granitindustri (1911, 209 s., pris 6:—).

Vad geologien beträffar, har E. W. Olbers 1870 offentliggjort Bidrag till
Göteborgs och Bohus läns geologi (151 s., pris 1:—) samt under ett årtionde
dessförinnan sina upplysningar till de geologiska kartorna över olika härader i länet.

Dessutom får man naturligtvis god ledning även beträffande Bohuslän i J. Alins
Göteborgstrakten, geologi, landskapsformer och kulturområden jämte
exkursionsrouter (1912, 68 s., pris 1:50).

Djurlivet skildras först och främst av A. W. Malm i hans Göteborgs och
Bohus läns fauna, ryggradsdjuren (1877, 674 s. + 9 pl., pris 15:—). Han har även
publicerat åtskilliga smärre uppsatser om Bohusläns djurliv i Göteborgs
naturhistoriska museum 1880 och 1881, i Öfversigt av Sv. vetenskapsakad.:s
förhandlingar samt — framför allt — i Göteborgs k. vetenskaps- och vitterhetssamhälles
handlingar. Sistnämnda skriftserie, som började 1778 och fortfarande pågår,
innehåller ej få andra bidrag till vårt läns arkeologi, topografi och särskilt
naturalhistoria, däribland följande hithörande: L. Hollberg, Beskrifning öfver

Bohuslänska fiskarne (1819—22, 54, 63 och 70 s.+ 19 kolor. pl.), C. U. Ekström,
Kritiska anmärkningar öfver Hollbergs Bohuslänska fiskarne (1850) och
Förteckning öfver däggdjur, amphibier och af foglarne några sällsynta som blifvit
funna på Tjörn (1850), N. Westring, Summarisk öfversikt af Göteborgs-traktens
Coleopterfauna (1851), W. v. Wright, Förteckning, jämte några anteckningar,
öfver de i bohuslänska skärgården observerade foglarne (1851), m. fl.

Beträffande växtvärlden finnes ävenledes ett arbete i samma handlingar, serie
III: 16, nämligen C. J. Lindeberg, Hallands och Bohusläns fanerogamer (1878),
vilket även lämnar en kort bibliografi över föregående arbeten. En annan
hithörande skrift är E. W. Olbers och C. J. Lindeberg, Om Bohusläns torfmossar
(Gbgs och Bohus läns hushålln.-sällskaps handl., 1864).

*

Litteraturen om de särskilda orterna är ej särdeles rikhaltig. G.
Brusewitz har utgivit Elfsyssel (södra Bohuslän); historiska minnen (1864, 332 s.)
samt Historiska anteckningar rör. säteriet Jonsered (1876 och 1890, 30 s.).
Den förut nämnde J. E. Hellberg har 1824 offentliggjort Försök till beskrifning
öfver Orousts och Tjörns häraders fögderier (85 s.). Vidare märkas P. E.
Holmberg, Dragsmarks kloster och sagan om Axel och Valborg (1856), G. E. Lagerwall,
Anteckningar öfver staden Kongelf och f. d. Bohus fästning (1876, 38 s.). Om Bohus
har även Claes Grill utgivit en småskrift (1902, 12 s.). C. S. Lindblad, en tid
kapellpredikant på Käringön, har utgivit den synnerligen välskrivna Skärgårdsbilder
från Morlanda kyrkor och hembygd (1911, 116 s.).

Om Lysekil finnas flera skrifter, såsom målaren Sam. Arsenius' stämningsfulla
Västkuststäder, tvänne sommarskizzer (1905, 87 s.), badintendenten A. Wide,
Upplysningar för badgäster (1905, 65 s.) samt E. Hörman, Lysekil I: Från
äldsta tider till 1860-talet (1907, 83 s.). Ett ej ringa forskningsarbete ligger till
grund för A. E. T. Olán, Marstrands historia, vars 3:e upplaga utkommit 1914
(230 s., pris 1:50). Innehållsrik är badintendenten C. Cederströms Om
Strömstad, dess klimat och sjuklighetsförhållanden, dess badanstalt och hafskur, dess
historia och lokalförhållanden (1881, 143 s., pris 2:—). Om Uddevalla har
utkommit Bidrag till U:s historia och beskrifning, h. 1—3 (1876—90), C. W.
Skarstedt, Uddevalla kyrko- och skolminne (t888) och den obetydliga
Uddevalla; vägledning för turister, 1914. Slutligen förtjäna omnämnas Hj. Théel,
Om Sveriges zoologiska hafsstation Kristineberg (1895) samt J., Wallin,
Beskrifning å badorterna å Sveriges vestra kust (1858), som utom Göteborg, Varberg,
Särö innehåller Marstrand, Gustafsberg, Lysekil, Grebbestad och Strömstad.

*

Bohusläns romantiska natur och säregna folkliv ha naturligtvis erbjudit ett
för skönlitterär behandling särdeles tacksamt stoff. Och naturligt nog ha
infödda bohuslänningar gått i spetsen. Av litet var är Emilie Flygare-Carlén,


f. Smith, känd. Vi nämna här följande romaner, i vilka händelserna utspelas i
Bohuslän: Rosen på Tistelön; Skjutsgossen; Pål Varning; Enslingen på
Johannisskäret; En natt vid Bullarsjön, som vid sitt framträdande ådrog sig ofantlig
uppmärksamhet samt häftiga strider för och emot; Ett köpmanshus i skärgården,
hennes största kustroman, och slutligen Skuggspel, där hon skildrar sitt
barndomshem och sin hembygd.

Barnfödde i Bohuslän äro också de nu levande diktarna Fredrik Nycander
och Ejnar Smith. Av den förre kunna vi nämna berättelserna Haf och fjord;
Vestkust; Fiskartröjan; Fyrfolket; Klippkusten; Klippkyrkan; Skepparkärlek,
diktsamlingarna Marin och idyll; Storm och stiltje samt den nyss utkomna lilla
skisssamlingen Vikarfvet; en bohuslänsk skrift (1916), som tillkännager sig vara
utgiven av »sällskapet Vikarfvet, hvars syfte är att väcka intresse för Bohusläns
forntid och sprida kunskap därom». Av den senare kan nämnas diktsamlingen Kust
samt romanerna Rönnerkrantzarnes stad; Den äldste Grambow; Britt Marie Colstrup.

I flertalet här uppräknade romaner och diktsamlingar är det i allmänhet ej
fråga om någon sträng lokalisering, men nästan från varje blad i böckerna blåsa
mot läsaren friska havsfläktar från den bohuslänska skärgården.

En levande skildring härifrån lämnar vidare Gust. af Geijerstam i Det
yttersta skäret, och slutligen äro händelserna i Selma Lagerlöfs intressanta tidsskildring
Drottningar i Kungahälla förlagda till en del av Bohuslän. S. Aberstén.



MIN FÖRSTA LÄSNING.
Den första gången jag försökte mig på läsning var jag bara fyra år. I mitt
barndomshem lästes mycket, både böcker och tidningar, och jag minns ännu
helt tydligt, hur besynnerligt jag fann det, att de stora kunde sitta långa
stunder tysta och tråkiga och bara stirra på bokstävernas små svarta krumelurer. Men
bilderna voro roliga att se på. Särskilt tyckte jag om en illustrerad veckotidning,
Svenska arbetaren, som utgavs i Norrköping av Starbäck, den kände
historieskrivaren. En av bilderna i denna upprörde mig på det livligaste. Den visade
gjutningen av den stora Bavariastoden i München; huvudet utgjorde en del för
sig, en arm var upphissad i en kran, och de övriga delarna lågo strödda
här och där. Jag kände ett djupt medlidande med den arma Bavaria vid tanken
på, hur det skulle kännas att bli styckad på detta sätt, och jag greps av djup
ovilja mot en arbetare, som på bilden syntes stå på en stege, rest mot hennes huvud,
och bearbeta detta med en hammare. En kväll, när jag var ensam och ostörd,
fick jag fatt på sista exemplaret av tidningen och slog mig ner vid ett fönsterbord
med ett tänt ljus. Första sidan upptogs av järnvägsbyggaren Nils Ericssons
porträtt jämte tillhörande levnadsteckning. Vid fyra år är emellertid intresset för


»stora män» mycket lindrigt utvecklat, och jag var därför snart färdig att vända bladet
och ta ihop med insidorna. Som känt är har det dock sina vanskligheter att på
rätt sätt hantera en sådan där stor pappersdrake, och för mig utföll också
manövern synnerligen olyckligt. Vid vändningen kom tidningen för nära ljuslågan,
fattade eld och tände i sin tur på de rena och nystrukna gardinerna, som min mor
samma dag satt upp. Fortsättningen av historien har hos mig kvarlämnat
mycket nedstämmande minnen av rök och brandos, gråt och veklagan. Mitt första
läsförsök fick sålunda ett bedrövligt slut, men Nils Ericssons bild står
outplånligt inbränd i min hågkomst.

Av detta misslyckande lät jag dock ingalunda avskräcka mig. Jag endast
överflyttade mitt studieintresse på Aftonbladet, som vid den tiden var min fars
liv- och husorgan. Ur dess rubriker och annonser klippte jag ut de största
bokstäverna — vem som gav mig idéen därtill, kan jag nu ej påminna mig — och
med hjälp av dem lärde jag mig snart alfabetet och att sätta samman bokstäver
till ord. När jag sedan vid sex års ålder började i folkskolan, var jag rätt bra
förberedd för läsövningarna där. Dessa bedrevos till en början på alldeles likartat sätt.
Var och en av oss småttingar hade framför sig nedfälld i bordet en rätt stor
plåtlåda med många små fack, innehållande bokstäver av olika stilsorter, och med
dem fingo vi lägga ord och meningar. Så fick jag slutligen börja läsa i bok,
rektor Siljeströms läsebok för nybörjare. Dess första meningar — En å och en
ö. En ko åt hö — ljuda ännu i dag i mina öron, troligen på grund av
rimmet. Men av det övriga innehållet har ytterst litet stannat i mitt minne.

Den första bok, som jag läste med verkligt nöje eller rent av njutning och
som jag sålunda kan kalla min första »roliga bok», var Biblisk historia av Roos.
Det var en dag i början av andra skolåret, som jag mottog den i skolan. Jag
ser den ännu så tydligt för mig, den tunna, smala boken med brun bastant skinnrygg
och blåa marmorerade pärmar samt »svenskt» tryck alltigenom. Redan under
första skolåret hade vår lärarinna på ett, som jag nu förstår, ypperligt sätt för
oss muntligen framställt ett urval av de bibliska berättelserna och därvid visat
oss för den tiden mycket goda, från England anskaffade bibliska tavlor. Men
att nu själv få läsa om allt detta, inte styckevis bara utan i sträck, så mycket
man ville, det var något nytt och lockande. Så snart jag kommit hem från skolan
och blivit färdig med middagen, kröp jag upp i ett hörn av mors soffa och
började studera min nyförvärvade bokskatt. Och så helt fångades mitt sinne av dess
innehåll, att jag glömde allt omkring mig och ej lade bort boken, förr än
jag sent på kvällen kommit till dess slut. Läsningen beredde mig ingen
större svårighet. Mestadels flöto berättelserna fram i en lugn, jämn ström med
användande av bibelns eget kärnfulla språk. Där funnos inga sådana där
störande avbrott, som senare blevo så vanliga i läroböcker av detta slag, med
instuckna hänvisningar till katekesstycken, »frälsningshistoriska överblickar» eller
utredningar av »frälsningsekonomien», som för barn äro fullständigt onjutbara och
som bryta sönder den av berättelsen framkallade andaktsfulla stämningen.


På mig blev intrycket av de bibliska berättelserna djupt och varaktigt. Ännu
i dag har jag i livligt minne, vilka av dem som grepo mig starkast och vilka som
lämnade mig mera oberörd. Skapelsehistorien hörde till de senare. Redan vid
den muntliga framställningen hade den berett mig svårigheter, när jag skulle
söka återgiva lärarinnans berättelse och därvid försmädligt nog trasslade in mig
beträffande den rätta fördelningen mellan skapelsedagarna. Men av de följande
berättelserna om syndafallet, Kain och Abel, syndafloden o. s. v. med deras
skildringar av mänskliga handlingar och livsöden stegrades mitt intresse alltmer.
Abrahams offer fann jag dock hemskt och frånstötande. Allramest fängslades jag av
Josefs historia. Hur fylldes icke mitt sinne av förtrytelse, när hans kärlekslösa
bröder sålde honom till köpmännen, som förde honom långt bort i främmande land,
och hur bävade icke mitt hjärta för Benjamins öde, då silverskålen blev funnen
i hans sack! Och när så Josef ej längre kan behärska sig utan ger sig tillkänna:
— Jag är Josef eder broder. Lever min fader ännu? — då flödade tårarna
ymnigt utför mina kinder. Moses, Samuel och David tilltalade mig också, ehuru
ej i samma höga grad. Men när jag kom fram till Rehabeam och Jerobeam
och rikets delning, då sjönk intresset betänkligt. Profetiorna voro tryckta med
fet stil, och jag förstod nog därav, att de borde alldeles särskilt beaktas. Men
det kunde ej hjälpas, de blevo för mig ett dunkelt, obegripligt tal, och här vände
jag därför flera blad i boken på en gång, så att jag kom in på nya testamentet.
Där fängslades jag åter av berättelserna om Jesu födelse och barndom, om hans
kärleksverksamhet och under men främst av hans djupt gripande lidandes historia
allt intill himmelsfärden. Med den tycktes mig det hela avslutat. Vad som
därefter följde, skyndade jag hastigt igenom och nådde så slutet.

Det var en ny underbar värld, som den lilla torftiga boken blad för blad
öppnat för mig, och endast småningom vände jag från den åter till verkligheten
omkring mig. Och ännu efter femtio år, då jag nedskriver detta, kan jag
förnimma något av det omedelbara, mäktiga intryck, som denna värld och dess
gestalter i all sin höghet, renhet och glans då utövade på mitt mottagliga
barnasinne. Min första läsning av de bibliska berättelserna är ett av mina bäst
bevarade barndomsminnen.

Under mina uppväxtår hade jag sedermera rik tillgång på god litteratur. I
skolan läste vi hela Fritiofs saga och Fänrik Ståls sägner, av vilka jag fortfarande
kan stora delar utantill. Robinson, Andersens sagor och Tusen och en natt läste
vi bröder högt tillsammans om kvällarna uppe på vårt rum. Topelius' Läsning
för barn hörde till mina käraste julklappar, och flera av de däri förekommande
små skådespelen var jag med om att uppföra i skolan och i hemmet, vilket
beredde oss barn ett utomordentligt nöje. Redan vid den tiden hade min bror
Fridtjuv skaffat sig en omfattande och värdefull boksamling, och jag begagnade mig
flitigt av denna. Före mitt femtonde år hade jag bland annat läst Snorres konungasagor
och de första delarna av Fryxells historia, Iliaden, Odysseen och Herodots
böcker, Runebergs episka dikter, Björnsons Fortællinger och Ibsens historiska

skådespel på norska, Shaksperes Julius Cæsar och Köpmannnen från Venedig,
Abdallah av Laboulaye m. fl. arbeten av liknande art. Det var sund och närande
andlig kost, som därmed bjöds mig.

Genom denna läsning blevo böckerna för mig goda vänner, med vilka jag
alltsedan levat i förtroligt och flitigt umgänge. Genom den kom jag ock tidigt
till insikt om den betydelsefulla uppgift böckerna ha för spridandet av den
andliga kulturen, en uppgift som professor Knut Kjellberg på ett så förträffligt sätt
utvecklat i sitt föredrag om Böckerna som kulturbärare. För allt det goda arbete
han själv nedlagt på att föra ut böckerna i allt vidare kretsar inom vårt folk,
både bland barn och vuxna, och därmed göra dessa delaktiga av den andliga
kulturens rika ska ter bringar jag honom härmed mitt varma tack. Hjalmar Berg.


<chapter name="WALTER SCOTT OCH VIKTOR RYDBERG.
NÅGRA ANTYDNINGAR.">
WALTER SCOTT OCH VIKTOR RYDBERG.
NÅGRA ANTYDNINGAR.
Ingen engelskspråkig författare torde ha utövat ett så vittgående inflytande på
den svenska litteraturen under 1800-talet som Walter Scott. Varken
Shakespeare eller Byron ha i samma grad som Scott direkt eller indirekt påverkat
olika poeter och prosaister hos oss. Åtskilliga nyare undersökningar i vår
litteraturhistoria ha uppvisat, hurusom hans realistiska skildringskonst, hans
ortshistoriskt och patriotiskt verksamma berättarförmåga och hans romantiska tidsfärg
vunnit honom efterföljare bland släktled efter släktled av svenska författare.
Hans inverkan spåras långt utanför den historiska romanens område, den
sträcker sig även till den lyriska dikten, och jag är övertygad om, att framtida
forskningar skola lämna ytterligare bevis för utsträckningen av hans inflytande. Det
gäller även många fall, i vilka det är omöjligt att fastställa sådana påtagliga
tecken till sammanhang mellan läraren-uppslagsgivaren och den självständiga
lärjungen, som på ett visst område eller i fråga om en särskild sida av sättet
att ta uppgiften ovederläggligen betyga avhängigheten. Tydligt har Mortensen
ådagalagt vikten av att, även där man icke kan peka på oemotsägliga
detaljöverensstämmelser, icke förbise stora och allmänna inflytanden på en författare,
och i sin uppsats »Till Runebergs förebilder» påpekat just Walter Scotts stora
betydelse för Runeberg trots saknaden av direkta lån hos denne. Vid mina
föreläsningar på Stockholms arbetarinstitut detta läsår om romanen i Sverige
under 1800-talet har jag gång på gång haft orsak att framhålla Walter Scott
som föredöme och förebild för de svenska författarna, och det är ett av dessa
fall, som jag här i korthet vill beröra. Den ringa tid, som stått till mitt
förfogande, och det ringa utrymme, som här står mig till buds, nödga mig att

endast antydningsvis och i största knapphet behandla ämnet: Viktor Rydbergs
förhållande till Walter Scott.

Rydbergs planer på episka prosaverk med historisk bakgrund voro många
och skiftande. I Warburgs grundläggande levnadsteckning av Rydberg och de
av Warburg utgivna samlade skrifterna göra vi bekantskap med åtskilliga utkast
och brottstycken till aldrig fullföljda berättelser: Benoni Strand, Pierino Corsi,
Fyrtornet, Bödelns dotter och ännu andra. Man finner där, som Warburg
påpekar, hur skilda litterära riktningar och personligheter inverkat på den unge
Rydberg. Född så sent, att han började sin läsning och sitt eget författarskap,
först sedan den realistiska riktningen bemäktigat sig väldet, och påverkad av
liberalismens samhällsuppfattning, var Rydberg likväl i det väsentliga av sin rent
litterära smak bunden inom romantikens råmärken. I viss mån är hans
ställning därutinnan likartad med Fredrika Bremers. Hon företer ju en blandning
av romantik och realism, men var utan tvivel i sin konståskådning närmast
förent med den förra. Betecknande är, att hon låter Angelika i »Presidentens
döttrar» utveckla den romantiska teorien om skalden som medlaren. Till sin
läggning var ju Rydberg vida mindre böjd för att skildra vardagsliv, även om
det förgylldes och fiffades upp med romantiska tillsatser, än Fredrika Bremer;
hans smak och hans studier förde honom till fjärran tider och länder, till
själslivets gåtor och till spekulativa problem. För honom kunde Scott givetvis ej
få samma genomgripande betydelse som för tidsskedets framgångsrikaste
historiska romanförfattare, Topelius, som till läggningen var konservativ och i sin
skildring av Finlands historia i förhållande till Sveriges befann sig i en icke
ringa överensstämmelse med Scott, då han skildrade Skottlands hävder och
Englands, samt särskilt ägnade småfolk och allmoge ett varmt intresse. Av de
historiska diktverk Rydberg fullbordade är som bekant det tidigaste, Positivspelarna,
aldrig omtryckt, utan fortfarande tillgängligt endast i Jönköpingsbladet, där jag
ej haft tillfälle att ta kännedom om det. Warburg sammanfattar emellertid dess
allmänna litterära karaktär med orden: »den företer inslag dels ifrån
senromantikens skräck- och gräslighetsmotiv, vilka ju för övrigt ha sina förebilder redan
i förra århundradet, dels från den Dumas'ska följetongsskolans djärva äventyrligheter
och strider, dels slutligen från den demoniska naturfatalism, vilken, såsom
Hettner påvisat, i viss mån kan föras tillbaka till Goethes Wahlverwandtschaften.»
Redan här finns alltså ett medelbart inflytande från Scott genom Dumas. I de
fyra längre berättelser, som Rydberg fullbordade: Singoalla, Fribytaren på
Östersjön, Den siste atenaren och Vapensmeden, synes mig åter en omedelbar
påverkan från den store skotten göra sig gällande.

Singoalla uppbäres av en mysticistisk grundstämning, som visserligen icke
finnes hos Scott. Som helhet är den ju en utvidgad prosaåtergivning av dikten
Skogsrået och dess fränder hittar man hos Tieck. Vissa delar av sagan erinra
om andra romantiska motivkretsar. När Singoalla och Erland vigas enligt
vandrarfolkets ritual, minns man, att liknande scener älskades av vissa

romantiska drömmare om naturfolk och att den närmaste äldre svenska skildringen
av denna art är indianbröllopet mellan Parjumouf och Dujoumon i Almquists
ungdomsberättelse. Huvudhandlingen, med den hemliga kraften som
hävstången, hänvisar på tysk källa. Men från Scott härstammar ovedersägligen
uppbyggnaden av berättelsen, första kapitlet, »Slottet i skogen», med sin
förläggning av händelserna till hembygden (»en holme i en av Smålands insjöar») och
redogörelsen för ätten Månesköld. Den historiska delen av »Singoalla» är ju
för övrigt föga framträdande, men vad som finns av slotts- och klosterliv tycks
nära påminna om Scotts skildringar med likartade ämnen. När riddar Erland
ställes emellan den blonda Elfrida och den mörka Singoalla, mellan den blida,
stilla nordiska kvinnan och den lidelsefulla österländskan, kan jag icke bli kvitt
känslan av att detta är en påtaglig parallell till just Scotts berömda och effektfulla
skildring i »Ivanhoe» av hur denne känner sitt sinne delt mellan den blonda,
tröga lady Rowena och den mörka, eldfulla judinnan Rebecka, hur ofta man
än möter denna trehet i litteraturen. Törhända äro Rydbergs zigenare icke utan
sammanhang med Meg Merrilies och hennes stamfolk i Scotts »Guy Mannering».
— Anmärkningsvärt är, att fastän Rydberg låter händelserna i »Singoalla» tilldra
sig i hembygden, saknar sagan alldeles de ortspatriotiska drag, den fosterländskt
historiska färgning, som städse utmärker Scotts verk. Men denna känsla för
hembygdens och hemlandets historiska minnen var länge främmande för Rydberg
och framträder i hans epik först i »Vapensmeden», förebådad av den lilla skissen
»Det gamla Jönköping».

»Fribytaren på Östersjön» är ju, liksom de båda följande romanerna, i motsats
mot alla Scotts arbeten tendentiös. Men om dess sammanhang med dessa
den moderna historiska romanens viktigaste föredömen kan i trots härav inget
tvivel råda. De rent av ursinniga anfall, som Rydberg där riktar mot
1600-talet, kunna icke skymma bort, att det är Scotts metod och delvis även maner
i anordningen av de skiftande tavlorna från slott och koja, från Sörmlands
landsbygd och Stockholms krogar, adelshus och häkten. De utförliga historiska
översikterna, den insiktsfulla och dokumenterade redogörelsen för häxeriprocessen,
tillkommen året efter Topelius' likartade bild »Häxan» i »Fältskärns berättelser»,
figurer som länsmannen och gästgivaren, ridknekten Petrus och kammarjungfrun
Johanna, allt synes mig peka hän på Scott. För Gustaf Drake, hans kärlekshandel
med Maria Skytte och hans sjöröveri skulle jag vilja beteckna Scotts »The
pirate», dennes enda sjöroman, som en källa av betydelse. Warburg anmärker i
»Illustrerad svensk litteraturhistoria» (V:336), att Rydberg här visar sig som en
skicklig lärjunge av Dumas, Eugène Sue och Trelawney, och jag har ingen
anledning att betvivla, att så är fallet, men jag skulle vilja tro, att Scotts
inflytande ända är det starkaste och att det verkat omedelbart. Dock är det ju
oundersökt, vad Rydberg kan ha hämtat från andra föregångare; hans läsning
var vidsträckt nog och bland de utländska romanförfattare han översatte
för Göteborgs handelstidning voro George Sand, Hendrik Conscience, Méry

och Philipp Galen — redan detta en försvarlig samling av källskrifter att
undersöka, varför jag endast vill ha framhållet, vern som synes mig vara hans
väsentliga förebild och mönster.

»Den siste atenaren», tendensromanen från Aten, står givetvis fjärmare från
Scotts maner än Fribytaren, men den är dock icke väsensskild från denna.
Med den vidlyftiga orientering över epokens historiska karaktär, som Rydberg
ger, och de noggranna, kärleksfulla redogörelserna för de helleniska sederna och
bruken gör han ju endast en tillämpning av Scotts grundsatser för sitt
romanförfattarskap, skänker den tids- och lokalfärg, som Scott lärde århundradets
författare, åt berättelserna från Julianus' tidevarv. Och ett kapitel är kanske ett
direkt minne från Rydbergs läsning av Scott. Det är skildringen av donatisternas
strid under Krysanteus mot Annæus Domitius och hans legioner bland
Sunions klippor. De från sitt jordbruk till striden skyndande männen med sin
präst David i spetsen, han som flitigt för Gamla testamentets språk på tungan,
ha väl ända sina närmaste motbilder i de krigare från Skottlands högland, som
vi läsa om hos Walter Scott — jag tänker särskilt på cameronianerna under
Butler och deras strider mot Claverhouse. — Men att »Den siste atenaren»
därjämte står under fransk påverkan är alldeles påtagligt redan av stilen (märk
sådana uttryck som: »Torget, nyss i deshabillé»; »den förnämsta begravningsplatsen,
Athens Père Lachaise»!). En sådan figur som Myro, den godhjärtade,
något supiga hetären, som tar till sig den övergivna Rakel, eller scenerna
mellan den fromlande, sinnliga Eusebia och den unge föreläsaren Clemens måste
härstamma från den franska romandiktningen eller dess avläggare.

»Vapensmeden» sluter sig kanske närmast av alla Rydbergs romaner till
Scott. Här finnes som sagt ortskärleken, om också mindre realistisk, mera
svärmisk än Scotts; här finnes vidare den svenska fosterlandskänsla och den
nordiska hänförelse, som saknas i »Singoalla» och »Fribytaren på Östersjön»,
här finnas i gesällen Fabbe och magister Lars två figurer, som räkna nära
släktskap med Scotts. En liten detalj kan förtjäna anmärkas, då den visar just det
där filologiska beviset, det lån, som icke kan bortbevisas. I »Vapensmedens»
tjugusjätte kapitel, »Trollängen», skildras, hur skattgrävaren, tysken Jonas
Drysius och hans medhjälpare under sina besvärjelser bli häftigt skrämda av några
plötsliga, hemska ljud i deras närhet, som komma dem att skräckslagna rusa
bort, rädda för andarna. I själva verket härrörde de från de båda lyssnande
flickorna Margit och Dagny, som av den påtända rökelsen kommit att nysa.
Alldeles samma seen utspelas i Scotts »The antiquary», där det berättas i
tjuguförsta kapitlet, hur skattsökarne, tysken Dousterswivel och sir Arthur Wardour,
bli skrämda genom den nysning, som Edie Ochiltree utstöter, då han och unge
Lovel iaktta skattletningen i den gamla klosterruinen.

En utförligare behandling av teknik, karaktärer och episoder i Rydbergs
verk skulle utan tvivel bringa goda resultat. Här har jag måst nöja mig med
att framhålla det, så vitt jag känner, förbisedda huvudfaktum, det enligt min

mening synnerligen viktiga sammanhanget mellan Rydbergs prosaepik och Scotts
nydanande, epokbildande historiska romandiktning. Ruben G:son Berg.


<chapter name="AESCULAP OCH APOLLO.
EN HÄLSNING TILL KNUT KJELLBERG.">
AESCULAP OCH APOLLO.
EN HÄLSNING TILL KNUT KJELLBERG.
Aesculap var son till Apollo, solljusets gud. Hans tempel bar inskriften:
»Endast rena själar må här inträda.» Bandet mellan en sund kropp och en
sund själ är substantiellt. Det är detsamma, som gör ljuset till livets källa.
Ditt intresse för den sunda kroppen och Din kärlek till den sunda själen, vordna
till ett  genom Din tro på livets och ljusets goda makter, har gjort Dig till den
mänsklighetens vän,  till den bildningens vårdare, som Du genom Din person är
och genom Ditt verk alltid skall bliva. B. J:son Bergqvist.



EN SIDA AV SUGGESTIONENS BETYDELSE FÖR DET SOCIALA LIVET.
Såväl namnet suggestion som begreppet är någonting ganska nytt inom
psykologien, om också  fenomenen kunna spåras så långt tillbaka som
mänsklighetens historia överhuvud sträcker sig. Mer än något annat område av
den moderna psykologien har suggestionsläran blivit var mans egendom. Detta
har skett ej enbart genom den populära framställningen, vilken på detta område
genom prof. Kjellbergs utomordentliga framställningskonst tillägnats av vida
kretsar, utan även därigenom att suggestionens verkningar kunna studeras i
vardagslivet och prövas av envar genom enkla experiment.

Vad suggestion är, kan ingen säga, men med detta namn betecknas en hel
serie egenartade fenomen inom själslivet från de hypnotiska tillstånden, där
suggestionen i dess mest omedelbara form kommer till synes, till en del av de mest
komplicerade i individens eller samhällets psykiska liv. Omfånget av begreppet
suggestion växlar hos olika författare. Vanligen menar man med suggestion ett
omedelbart framkallande av bestämda själstillstånd hos en person med
förbigående av dennes vilja, uppmärksamhet och ofta även medvetande. Bechterew har
i en intressant bokSuggestionens betydelse i det sociala livet. 1910, 3:50. påvisat suggestionen i samhällslivet, och detsamma har

Gadelius gjort bl. a. i de bekanta Verdandiskrifterna.152: Massornas själsliv och andlig smitta; 153: Om besatthet och talande med tungor;
à 0:30. Den sida av suggestionens
betydelse inom det sociala livet, som jag nu närmast kommer att uppehålla mig
vid, är den suggestiva inverkan av biografbilder.

Redan i den kungl. prop. till 1911 års riksdag om biografer anföres dels
ett uttalande av Gadelius, där denne på flera ställen talar om den
suggestiva inverkan av dessa bilder, dels ett av undertecknad observerat fall, där en
gosse under påtaglig suggestiv inverkan av en film knivskurit sina kamrater.

Jag skall nu först söka att med ett par fall belysa en direkt suggestiv
verkan av en film.

Fall 1. Student, 22 år, nervös, såg en Lehmanfilm med kastning av porslin, lampor etc.
Vid hemkomsten fick han en tillsägelse av modern, blev förargad och kastade först tallrik, kniv
och gaffel och sedan brinnande lampan på modern.

Fall 2. Portier, cirka 40 år, alkoholist, hade 2 gånger efter biografbesök och åseende av
glaskrossningsfilms efteråt hemma gjort om detsamma, då han blivit förargad på hustrun.

Fall 3. Kypare, 36 år, alkoholist.

Fall 4. Ämbetsman, 42 år, alkoholist. Båda dessa hade gjort på samma sätt, den förre
mot sin hustru, den senare mot sin moster och vid upprepade tillfällen.

Fall 5. Hustru, cirka 25 år, nervös. Efter ett äktenskapligt uppträde hade försoningen
beseglats med biobesök, varvid en film med mord, vansinne, inspärrning etc. visats. På natten
etteråt ångestanfall och en ångestneuros under 1 vecka med fruktan för sinnessjukdom.

Utrymmet medgiver ej flera fall. Genom analys av egna drömmar ävensom
av barns och deras förhållande till handlingar finner man många spår av
biografbildeijs suggestiva kraft.

Vissa gester insuggereras ytterligt lätt, som man för ett par år sedan kunde
iakttaga på unga flickor, då Asta Nielsen ännu stod på höjden av sin skönhet
och sin konst. I vinter har man haft tillfälle att se detsamma på ynglingar,
som suggererats av Charlies satt att gå eller framför allt den amerikanska
hälsningen. I Västerås ha förra hösten ett par gossar, som stulit, av sin försvarsadvokat
framförts såsom suggestivt påverkade av »New-Yorks mysterier».

Man frågar sig ovillkorligen, varpå beror denna påfallande starka suggestiva
inverkan? Det torde bero på ett antal rätt olika förhållanden, av vilka de
viktigaste äro att söka framför allt hos egenarten av filmbilderna, men ändock till
en rätt väsentlig del hos en viss masspsykologisk egenart hos biografpubliken.

Biografbilden verkar dels direkt och omedelbart, dels indirekt efteråt såsom
minnesbilder. Vid vårt tänkande begagna vi oss av olika minnesbilder, dels
av ord (framför allt hörda, men även sedda), dels av andra bilder och då hos
flertalet av synminnesbilder. Dessa äro av växlande styrka, dels hos olika
individer, dels hos samma individ under olika betingelser. Biograf bilderna äro av
flera skäl, som utrymmet ej medgiver ett ingående på, i stånd att giva starkare
minnesbilder än flertalet fotografier, skioptikonbilder, tavlor, etc. och än flertalet
av de vardagliga upplevelserna. Dessa minnesbilder äro alltså i en synnerligen
gynnsam belägenhet att kunna utöva sin suggestiva verkan även en tid framåt.

Direkt verka bilderna starkare än orörliga bilder just genom sitt liv och den
ständiga förändringen, som hjälper att hålla spänningen uppe. Dels gör den
omständigheten att biograf bilderna vanligtvis upptagas ute i naturen eller i rum,
som på duken förefalla verkliga på ett helt annat sätt än även de bästa
teaterdekorationer kunna göra (det förblir trots all realism dock högst ett rum på
scenen), att filmen får ett sken av att vara en bild av omedelbara verkligheten, sådan
den ter sig för den rent objektiva kameran. Man behöver blott tänka sig —
vilket ju ofta inträffat — att ett filmdrama inspelats på platsen för en nyss
inträffad jordbävning, vid översvämningen i Pennsylvanien härom året etc, för att
förstå, huru en film på genomsnittsåskådaren måste te sig som »verklighet». Först
är det naturligtvis en bild av verkligheten eller en symbol, om man så får säga,
sedan blir denna till verkligheten själv för åskådaren på samma sätt som t. ex.
en madonnabild blir till Guds Moder själv för den tillbedjande. Detta
verklighetssken över filmen, som skänker åskådaren känslan av något »upplevat», gör
att det suggestiva inflytandet på biografen är så mycket starkare än på teatern.

Dessutom tillkommer på biografen upprepandets suggestiva kraft, ty besöken
där upprepas ofta, och de visade filmdramerna röra sig inom tämligen ensartade
områden (se A. Möllers artikelserie i St. Tidn. 1916).

Den individuella mottagligheten för suggestioner växlar som sagt betydligt.
Det skarpa koncentrerandet på den några få kvm. stora bilden utan avledande
omständigheter, såsom rampljus, kulisser, sufflör etc, det spännande raskt, på
vartannat följande händelseförloppet torde i förening med musiken skapa en
synnerligen gynnsam jordmån för suggestiv påverkan.

Därtill kommer att publiken på en biograf har mera kontakt inbördes,
och som alla veta av egen erfarenhet uppstår på en biograf till dels något av
samma gemensamhetskänsla som på ett diskussionsmöte, och då har man ett
»masspsyke» med en ytterligare stegrad suggestibilitet. En direkt följd av detta
masspsykets stora suggestibilitet var det hösten 1914 införda hindrandet av
opinionsyttringar vid visande av krigsfilmer — man erinre sig de första dylika jämte
resp. länders nationalsång eller finska rytteriets marsch e. d. — samt
förevisningsförbud för alla filmer, som ej voro fullt neutrala till sin tendens.

Som framgår av denna torra utredning, äga vi i filmen ett kraftigt medel
att suggestivt påverka stora folklager. Rätt utnyttjad torde denna filmens
suggestiva kraft kunna göra både folkbildningen och folkuppfostran stora tjänster.
Jakob Billström.




TILL KNUT KJELLBERG.
Halvsekelsgamle yngling!

Folkbildningsarbetet i vårt land har ej så sällan lidit under en sorts
pedagogisk viktighet och magistral beskäftighet. Man har burit den ädla
avsikten framför sig, som översteprästen i Gamla testamentet bar sin
bröstsköld. Ett tack därför till alla dem, som deltagit med humor, mänsklighet och
gott lynne och som, för att citera en berömd modern statsmans ord, haft den
oskattbara förmågan att kunna »klappa sina egna idéer på axeln och umgås
helt kamratligt med dem». De ha varit rörelsens salt. Till dem har du städse
hört och för dem har du varit den idealiske folkbildningsvännen. Du har
burit dina 50 år med den heder och värdighet, som verkar uppfriskande och icke
förkrossande. Och du har stimulerat många, som ibland stått vid tvivlets gräns.
Dig kan man av hjärtat önska god fortsättning. Torsten Fogelqvist.


<chapter name="TILL KNUT KJELLBERG
DEN 9 APRIL 1917.">
TILL KNUT KJELLBERG
DEN 9 APRIL 1917.

Käre vän!

Också jag har anmodats att lämna ett bidrag till den hyllningsskrift, som
på din halvsekelsdag ägnas dig. Denna skrift kommer säkerligen att
innehålla många värdefulla, av sakkunskap präglade uppsatser i den
fråga, som du omfattat med ditt livs varmaste intresse, folkbildningsarbetet. Själv
är  jag tyvärr alltför medveten om min bristande kompetens på det området för
att ens vilja göra ett försök att behandla det ifrågavarande ämnet från en eller
annan synpunkt. Men några rent personligt kända hälsningsord till dig från
en, som haft den stora lyckan att  få räkna sig till dina äldsta och trognaste
vänner, kunna måhända också försvara sin plats i dagens festskrift.

Det heter ju, att den som är glad är god. Glad har du alltid varit. Redan
som skolyngling, då du samlade dina närmaste jämnåriga kring dig till ett
ungdomsförbund, där vittra idrotter omväxlade med skämt och pojkaktiga upptåg
och där du var själen och det liv givandet saltet, framstod du som en
glädjespridare och äkta humorist. Och sedermera var du under nära ett decennium
otvivelaktigt Uppsalas gladaste student. Det ungdomsfriska och impulsgivande
livet i en studentkrets, sådant det under åtti- och början av nittitalet ännu
tedde sig i den uppsvenska universitetsstaden, utvecklade och fördjupade din
humor, din med åren allt mer förunderligt frodiga fantasi förde så småningom

yttringarna av ditt skämtlynne upp på ett vida högre plan än förut. Som din
nationskamrat och daglige umgängesvän under så gott som alla dessa år är jag
i tillfälle att avlägga otaliga vittnesbörd om, vilken ovärderlig insats du med
denna din verkligt befriande humor gjorde i den dåvarande studentgenerationens
liv. Ännu i dag, mer än ett tjugotal år sedan du lämnade Fyrisstaden, fortlever
för övrigt namnet Knut Kjellberg i studentvärlden därstädes såsom urtypen på
en glad och kvick student från gångna tider.

Det skulle emellertid bliva din mannaålder förbehållet att låta alla din
humors friska och livgivande källsprång välla fram. I närmaste vänners lag, i
vidare sällskapskretsar, inom ordens- och samfundsliv, överallt dit du kommit,
har du frikostigt delat med dig av din humors rika skatter. I den mån du allt
hängivnare ägnat dig åt din livsuppgift, folkbildningsarbetets främjande och
utvecklande, har ditt alltjämt ungdomliga sinne erhållit ett inslag av renässansaktig
vidsynthet, som ytterligare fördjupat din humoristiska livssyn och kommit
den att slå ut i full blomning. Då man numera i festligt Iag hör ett av dina
med blixtrande infall mättade anföranden, ledes man ovillkorligen till den
reflexionen, att intet mänskligt är dig främmande.

Men du är också en god människa. Hur obarmhärtigt du än i något av
dina ystra tal handskades med föremålet för detsamma, hur oavbrutet din
kvickhets pilar än susade över »offrets» huvud, aldrig kunde man spåra någon avsikt
bos dig att såra eller nedstämma. Under det yra skämtet låg väl oftast en
bottensats av allvar, men dina ord sprungo alltid fram ur välvilja, förståelse och
godhet. Dina vänners vän har du varit mer än kanske de flesta, stödjande,
uppmuntrande, deltagande. Och då någon gång under din levnad förbiilande
moln skymt undan utsikten också för dig, har ditt ytterst i ditt goda hjärta
bottnande humorfyllda sinne hastigt förhjälpt dig till att driva dem på flykten.

Mycket har du redan hunnit uträtta såsom ledare för det svenska
folkbildningsarbetet, såsom undervisare, politiker och kommunalman. Men den
folkuppfostrargärning du utfört som humorist skattar jag för min del ej ringast. Ty på
det området har du rent ut sagt varit genial. Det är en stolthet och en glädje
för oss att mitt ibland oss hava en person, som på ett så övertygande och
medryckande sätt haft förmåga att visa oss, vad en på omfattande bildning grundad
humoristisk åskådning har för en vital betydelse här i livet. Sådana personer
kunna vi icke få för många i vårt gamla Sverige.

Men tillsvidare äro vi nöjda med att hava dig och hoppas att vi få behålla
dig ännu i många och långa år till ytterligare glädje och gamman för oss.

Hell dig, käre Knut Kjellberg, på din 50-årsdag! Tack för vad du som
humorist redan verkat till gagn för land och folk och tack på förhand för vad
du också i fortsättningen helt visst som sådan kommer att uträtta.

Din gamle vän
Otto L. Fürstenberg.


<chapter name="MODERN TYSK BOKKONST.
ETT EFTERMÄLE TILL DEN TYSKA BOKUTSTÄLLNINGEN I STOCKHOLM
8 OKT.—12  NOV. 1916.">
MODERN TYSK BOKKONST.
ETT EFTERMÄLE TILL DEN TYSKA BOKUTSTÄLLNINGEN I STOCKHOLM
8 OKT.—12  NOV. 1916.

Under några av det framfarna årets höstmånader har i Stockholm pågått
en utställning, som i högsta grad var ägnad att uppmärksammas av alla
bokintresserade och som följaktligen även torde få anses väl förtjänt av
ett eftermäle i en tidskrift som denna. Utställningen, vilken föranstaltades av
den tyska föreningen för bokhantverk, »Deutscher Buchgewerbeverein», avsåg
nämligen att giva en fullständig och representativ, om också översiktlig bild av den
moderna tyska bokproduktionen från konstnärlig eller snarare konstindustrien
synpunkt. Och må det först som sist vara sagt, att denna krävande uppgift här
även förelåg löst på ett sätt, som allra helst under. rådande tidsförhållanden
måste anses värt beundran — tack vare ej minst det rikhaltiga utställningsmaterialets
mönstergilla anordning, utförd av en av Tysklands mest framstående
fackmän på bokindustriens område Prof. Walter Tiemann, lärare vid landets
förnämsta utbildningsanstalt inom yrket: Kgl. Akademie für graphische Künste u.
Buchgewerbe zu Leipzig.

Uppgiften var helt visst ingalunda den lättaste: det är vitt skilda och var för
sig vidsträckta områden av såväl teknik som konst, vilka en utställning som den
ifrågavarande måste omsluta för att åstadkomma en något så när fullständig bild
av sitt föremål. Den moderna boken är nämligen en slutprodukt av
mångahanda yrken och konster: stilgjutarens, tryckarens, bokbindarens, tecknarens,
grafikerns och i sista eller kanske rättare första hand även förläggarens. Alla dessa
skilda krafter måste endräktigt samverka för att ett konstnärligt såväl som
ekonomiskt tillfredsställande resultat inom den moderna bokproduktionen skall kunna
ernås. »Bokens alla beståndsdelar måste nydanas, från stilgjuteriets typer och
ornament och sättarens mångskiftande arbete till illustrationerna och deras i våra
dagar knappt överskådliga mångfald i framställningskonst. Men härför är det ej
blott hantverkaren och konstnären, som vi behöva — dem bägge tillsammans.
Blott där teknikern och uppfinnaren samdräktigt förena sig och därjämte med
köpmannen om det gemensamma målet att åstadkomma ett kvalitetsarbete, skall
hantverkskonst liksom bokkonst kunna hoppas att uppnå det gamla hantverkets
avundsvärda enhetlighet.»

Detta vittfamnande och till synes svarrealiserade program existerar ingalunda
enbart på papperet i den officiella vägledningen över utställningen, varifrån det här
lånats; i själva verket föreligger i detsamma i koncentrerad form det moderna
bokhantverkets uppkomsthistoria för Tysklands vidkommande, lika väl som däri
riktlinjerna för en fortsatt framgångsrik utveckling uppdragas.Intim samverkan

mellan det individuella konstnärliga skapandet och den moderna storindustrien
med dess rika tekniska och ekonomiska resurser är det nämligen, som framför
annat ger den tyska bokkonsten dess särprägel i förhållande till exempelvis den
engelska, vilken som bekant ännu i våra dagar i stor utsträckning bevarar
karaktären av ett mera privat drivet konsthantverk,
hänvändande sig till en fåtalig, men så mycket mer köpstark
kundkrets av samlare. Den tyska bokindustrien avser däremot
även i fråga om s. k. kvalitetstryck som regel
massproduktion, och ekonomisk bärkraft för de konstnärliga
kravens tillgodoseende söker den ernå utan uppgivande av en
relativ prisbillighet förnämligast genom de tekniska
hjälpmedlens fulländning.

Denna storindustriella prägel hos den moderna tyska
bokproduktionen framträdde också med all önskvärd
tydlighet å den härvarande utställningen utan att likväl
undanskymma de enskilda bokkonstnärernas personliga insatser,
som ju i sista hand skapat och uppbära hela den imposanta
utvecklingen. I den första av de fyra rymliga salar, som
utställningen disponerade över i Konstakademiens lokal,
exponerades sålunda tryckstilar och
ornament, komponerade av framstående konstnärer på beställning av de stora
stilgjuterierna, bland vilka främsta platsen tillkommer Gebr. Klingspor, Offenbach
a. M., banbrytande på området med av arkitekten P. Behrens tecknade antikva-
och kursivstilar, vilka emellertid redan torde verka en smula förlegade, samt
därjämte representerad av en särdeles djärv och kraftfull fraktur, som bekant den
typiskt tyska tryckstilen, av stor dekorativ verkan, komponerad av Rudolph Koch.
Av andra framstående typkompositörer förtjäna vidare nämnas F. H. Ehmcke,
Kleukens, Walter Tiemann, som nämnt utställningens anordnare, samt sist, men


Reklamaffisch  för den tyska bokutställningen i
Stockholm, litografi i färg (rött och grönt) av
O. R. Bossert.


ej minst Otto Hupp, samtliga dessa verksamma även på andra bokkonstens
områden. Bland ledande affärsföretag märkas, jämte det redan nämnda Gebr.
Klingspor, vidare D. Stempel, Frankfurt a. M., Genzsch & Heyse, Hamburg,
med en betydande omsättning även i vårt land, som i brist på egen
företagsamhet för sitt stilbehov varit och alltjämt i stor utsträckning
ärSom bekant har på sistone en rörelse att avhjälpa denna brist och bereda väg för en
inhemsk industri på området försports; som ett första steg i denna riktning får väl nämligen
anses en av Svenska slöjdföreningen utlyst pristävlan i avsikt att skapa en nationell stiltyp. för sitt stilbehov hänvisad till import utifrån, och för
vars räkning en utställd »Nordische Antiqva» väl närmast avsetts.

Efter trycktypen och dess sammanställning i textbilder med eller utan
ornamental infattning kommer enligt den till grund för utställningens
ordnande lagda planen turen till den konstnärligt mera fria dekorativa
utsmyckningen av boken: initialer, kartuscher och andra fristående
ornament, illustrationer, titelblad och omslag. I fråga om initialer och
det helst sparsamt till användning kommande fristående ornamentet
återkomma till stor del samma konstnärsnamn som i fråga om typkompositionen:
också äro som regel nämnda dekorativa detaljer intimt avpassade efter den använda
tryckstilens karaktär, och stillösa utsvävningar i vare sig forngermansk ända eller »modern»
jugendstil tillhöra absolut ett mörkt förflutet — för Tysklands vidkommande . . .

Bland den snart sagt oöverskådliga mängden av på illustrationens eller omslagsteckningens
områden verksamma konstnärer bildas en grupp för sig av de


Modernt tyskt förlagsband i klot med pergamentsrygg,
(tryck och ornament i guld, titelfältet å ryggen
rött.)



kända Simplicissimustecknarna med Th. Th. Heine i spetsen, bland vars originella
och suggestiva omslag även märktes flera till översättningar av nordiska författare som
Strindberg, Heidenstam, Selma Lagerlöf, Knut Hamsun m. fl. Vidare förtjäna
nämnas F. H. Ehmcke, tillhörande en något äldre generation, representerad å
utställningen bl. a. av ett särdeles lustigt miniatyrgalleri av Bellmansfigurer i
silhuett, vitt på svart, E. Preetorius, speciellt lyckad i sina Biedermeiertyper, på
kornet tagna utan spår av sentimentalitet men i stället omgjutna av ett skimmer
av oemotståndlig humor, den mera skarpt satiriserande Pascin, Alfr. Kubin, C.
Orlik, K. Walser, Czeschka, E. Weiss och Paul Scheurig, den sistnämnde
utställande en serie av för Ullstein förlagets tidskrift Die Därne utförda briljanta
omslagsteckningar, hypereleganta utan faddhet. Särplatser för sig bland den redan
långa raden av framstående konstnärsnamn intager Steiner-Prag med
ultramoderna litografier, illustrationer till Meyrinks märkvärdiga juderoman Golem samt
Bossert, som återupptagit det gamla träsnittet, för vilket han söker nya
uttrycksmöjligheter genom en raffinerad motsättning av ljusa och mörka plan mera än
genom ett minutiöst utmejslat linjenät.

I detta sammanhang bör även några ord ägnas det ända från medeltiden
stammande ex-librisbrukets återupplivande i våra dagar. Mycket har syndats —
ej minst i Tyskland — inom denna vanskliga genre, vansklig ej minst genom
det intrång den fria konstskapelsen härvidlag gärna röner från
bokägaren-uppdragsgivarens sida. Utställningen ägde emellertid att uppvisa åtskilliga
bokägaremärken, som ehuruväl av vitt skilda typer voro i lika mån ägnade att avväpna
en på förhand oblid kritik: Jos. Sattlers originella kompositioner, djuptänkta utan
affektion, och de mera gammaldags vapenexlibris, vilka signerats av den redan i
annat sammanhang omnämnde Otto Hupp, utmärkta genom en linjeföring, som
i sin högt uppdrivna konstfärdighet ovillkorligt förde i åtanke yrkesskickligheten
hos renässansens stora tyska mästare på teckningens område, Albrecht Dürer eller
kanske snarare en »Kleinmeister» Beham, den mest framstående av hans lärjungar.

Allt som allt råder inom den tyska bokindustrien även i fråga om bokens friare
konstnärliga utsmyckning samma rastlösa verksamhet, som redan konstaterats på det
rent typografiska området, tagande sig uttryck såväl i sökande efter nya uttrycksmedel
för den moderna konstens säregna syn på tingen som i strävan att ingjuta nytt liv i de
nedärvda. Ekonomiskt möjliggöras dessa konstnärliga strävanden genom en
framsynt och konstförståndig ledning av de stora förlagen, liksom typografiens
moderna utveckling i Tyskland först framkallades och alltjämt uppbäres av de
inbördes om allmänhetens gunst tävlande stilgjuterierna. I överensstämmelse
härmed sökte också de ledande förläggarfirmorna att genom urval av typiska
publikationer, präglade av omsorgsfull typografi och gedigen konstnärlig
utsmyckning, å utställningen framhålla sina resp. insatser på bokkulturens område. Och
härvid framträdde ytterligare den redan framhållna populära tendensen hos våra
dagars tyska bokkonst, i det att dessa insatser visade sig ingalunda uteslutande
eller knappast ens i främsta rummet tillkomma förläggare av praktböcker som Bruno 
eller Paul Cassirer i Berlin, H. v. Weber i München, Pan-Presse eller Janus-Presse i
Leipzig — den sista speciellt berömd för sina Hundertdrucke efter mönster av
de engelska privattryckeriernas starkt begränsade bibliofilupplagor, med vilka de
också gott torde uthärda jämförelse. Även de stora förlagen av vanliga
»vardagsböcker» sky numera inga kostnader beträffande den visserligen mera begränsade 
dekorativa utstyrseln av sina billiga 
förlagsartiklar, för vilkas konstnärliga halt
ofta Tysklands allra främsta bokkonstnärer 
ansvara. Eugen Diederichs, Jena,
Georg Müller, München — välkänd även 
här hemma som förläggare av tyska
översättningar av de flesta av våra mera 
kända författares arbeten med bl. a. en
samlad upplaga av Strindbergs hela 
omfattande produktion, tidigare än den svenska 
— Insel-Verlag, Leipzig, S. Fischer, 
Berlin, Tempel och vad de allt heta
utställde sålunda representativa urval av 
förlagsartiklar, vilkas prisbillighet
ingalunda uteslöt en konstnärlig utstyrsel till 
såväl innehåll som — band.

Förlagsband! För svenska bokälskares 
öron har den termen ingen god klang
och för den, som ej på förhand kände 
till vår efterblivenhet på detta speciella
område av bokindustrien, utgjorde säkerligen 
de exponerade förlagsbanden en av
de mest överraskande nyheterna. Tack 
vare en till förut oanad höjd uppdriven
maskinteknik, i stånd att ersätta snart 
sagt varje en skicklig yrkesmans 
handgrepp, har det nämligen blivit möjligt 
för den tyska stordriften inom bokbinderiet att till de nämnda förlagens
jätteupplagor leverera av framstående konstnärer speciellt komponerade band, vilkas
ofta nog så rika dekorering till minsta detalj utförts på maskin — utan men för
det konstnärliga helhetsintrycket, men till så mycket större pekuniär båtnad för
den allmänhet, som trots begränsade tillgångar gärna vill äga en god bok i
vacker utstyrsel.


Modern tysk stil (fraktur), tecknad
av Rudolf Koch (rubriken i rött) för
Gebr. Klingspor, Offenbach a. M. (Ur
Tegnér, Die Frithiofs-Sage, übers. v.
G. Mohwke, Offenbach a. M., Rudolfinische
Druckerei 1913.)


Bokkonstens moderna uppblomstring är i Tyskland som överallt annorstädes
av ungt datum, knappast mycket äldre än seklet. Det torde också vara
obestridligt och har ännu så sent som i början av 1914 även från tyskt håll
betygats, att den första impulsen kommit utifrån: från England, varest ett antal 
halft privata tryckerier sådana som den av William Morris startade Kelmscott-Press
1890—96, the Doves Press, Ashendene m. fl. omkring sekelslutet utsände
talrika alster av ännu oöverträffad typografisk och dekorativ skönhet, vilka
hastigt spredos runt jordklotets gamla och nya kulturländer och överallt verkade
eggande och befruktande på den inhemska bokkonsten. Att emellertid denna
för Tysklands vidkommande nått en självständig och glänsande utveckling, framgick
med all evidens av den tyska bokutställningen härstädes. Stanislaus Grönfeldt.


<chapter name="SMÅLANDSLITTERATUR.
I. KRONOBERGS OCH JÖNKÖPINGS LÄN.">
SMÅLANDSLITTERATUR.
I. KRONOBERGS OCH JÖNKÖPINGS LÄN.Här äro även upptagna skrifter om Småland i allmänhet.

De tidigaste skrifter, som hava Småland till ämne och söka giva en — om
än ganska ytlig — skildring av landskapet, äro några latinska orationer
från 1600-talet, hållna vid akademierna i Greifswald (Laurentius Erici
Wallerius från Öland 1618), i Uppsala (Petrus Petri Slettho-Gizæus från
Slätthög 1633), i Dorpat (Jonas Nicolai Bringander 1646) och i Åbo (Wilhelmus
Petri Graanberg 1671) samt vid Strängnäs gymnasium (Ericus Olai från
Kalmar 1647). Även Växjö, Jönköping och Visingsö hava, som nedan kommer att
närmare omnämnas vid de särskilda orterna, under 1600-talet blivit föremål för
ståtliga latinska vältalighetsprov. I allmänhet hava dessa tal hållits »för övnings
skull», för att visa att vederbörande författare behärskade det latinska språket i
tal och skrift, och de synas i regel gjorda efter en viss schablon. Stoltheten över
hembygden hörde nog också till stilen, fastän man ej har någon anledning att
förmoda, att inte smålandsstudenten uttalar sitt hjärtas mening, när han
berömmer hembygdens »välgörande luft», landets rikedom på boskap och villebråd,
invånarnas krigiska tapperhet o. s. v.

De geografiska uppgifter som meddelas äro merendels utan någon större
betydelse, om också någon enstaka notis möjligen kan vara av intresse.

I senare delen av 1600-talet började den isländska sagolitteraturen bli föremål
för svensk forskning, och bland de sagor, som tidigast utgåvos i Sverige, var
också en, som kom att få en mycket stor betydelse för behandlingen av
Smålands äldre historia. Det var den 1672 av Verelius med svensk översättning
utgivna Hervararsagan. Genom att låta sagans »Bolmr» motsvaras i den svenska
texten av »i Småland på then öen, som heter Bolm», d. v. s. Bolmsö i sjön Bolmen,
skaffar Verelius åt Finnveden en rad sagofrejdade hövdingar. Ytterligare utsikter
till landvinningar för Smålands fornhistoria öppnade han genom att i Småland

lokalisera sagans »Reidgotaland». Wieselgren, som visserligen har en annan teori
om Reidgotaland, säger att »Hervararsagan är för Virdarike (d. v. s. det
småländska väldet) vad Ynglingasagan är för Svearike», den förnämsta källan för
dess sagohistoria, och i den 1914 utgivna Ny Smålands beskrivning har t. o. m.
en författare sökt med lekmannens djärvhet i etymologier uppvisa, att
Hervarar-sagan lever kvar i ortnamnen vid Bolmen.

Det under senare delen av 1600-talet i Sverige med starkt intresse upptagna
arbetet för samlandet och bevarandet av landets forntida minnen fick i Småland
en ivrig befrämjare i regementskvartermästaren Peter Rudebeck (f. 1660, d. 1709),
en brorson till Olof Rudbeck d. ä., och i sina fantastiska och okritiska historiska
konstruktioner påminnande om sin berömde släkting. Boende på Huseby i
Skatelövs på fornminnen rika bygd, har han i ett arbete, med titeln Småländska
antiquiteter (författat efter 1696), på grundvalen av fornminnesmärken, småländska
sagor, sägner och gamla visor, allehanda falska ortnamnshärledningar, isländska
sagor o. s. v. byggt upp Smålands och särskilt Skatelövstraktens fornhistoria,
utan att bekymra sig om »det en part idioter lara så endels icke tro detta vara,
som merendels förtryta, at Småland i så herliga gjerningar och ljufliga antiquiteter
många andra landskap vida övergår». Arbetet har aldrig tryckts i sin helhet,Handskrivna exemplar finnas på Kungl. bibl. och Lunds universitetsbibl.
endast vissa delar därav finnas återgivna i R. Dybecks tidskrift Runa, h. 3 o. 4
(1843). Rudebecks funderingar ha emellertid det oaktat kommit att spela en
synnerligen stor roli i litteraturen om Småland. De i Dahlbergs Svecia antiqua
et hodierna förekommande planscherna »Bråvalla hed» (trakten vid sjöarna Åsnen
och Salen) och den »urgamla och från äldsta tider frejdade staden Troja»
(»Hönshylte skans» i Almundsryd) grunda sig huvudsakligen på Peter Rudebecks
»forskningar» och meddelanden.En del av brevväxlingen mellan Rudebeck och Dahlberg finnes offentliggjord i
Småländska archifvet, d. 1: h. 3.
 På »Bråvalla hed» finnes ej blott Bråvallaslaget utan
också Bländasägnen »kartlagd», och hela den senare sägnen i dess gängse form
går med all sannolikhet likaledes tillbaka till Peter Rudebeck. Vad »det
småländska Troja» angår, så har det givit anledning till många lärda och
vittsvävande fantasier, bl. a. hos Wieselgren (Ny Smålands beskrifning) och Almquist
(Tre fruar i Småland). För vår kännedom om folkets tro och diktning, seder
och bruk i forna tiders Småland har Rudebecks Småländska antiquiteter ett givet
intresse, om det också ibland kan vara tveksamt, vad som är dikt och gissning
av honom själv eller grundar sig på folklig tradition.Rudebecks arbete har bl. a. flitigt använts som källa av Hyltén-Cavallius i Värend
och Virdarne.

Litteraturen om Småland, vilken, som vi sett, varit ganska sparsam under
1600-talet, ökas betydligt under det följande århundradet och får efter hand en
annan karaktär och större värde. Det är inte längre huvudsakligen vältalighetsprov
eller okritiska sammanställningar av forntida sägner. I fråga om samtiden 
gör man noggrannare och planmässigare iakttagelser, och i de historiska
framställningarna lägger man större vikt än förr vid insamlandet av
förstahandsmaterial. Karakteristiskt för frihetstiden med dess starka reformiver på det
ekonomiska området är också, att man i den topografiska litteraturen börjar ägna en
särskilt stor uppmärksamhet åt näringslivets tillstånd och åt medlen att
upphjälpa detta. I andra bandet av Vetenskapsakademiens handlingar (1741) finnes ett detaljerat program
för ortsbeskrivningar med huvudvikten lagd på de ekonomiska förhållandena, uppgjort av det
svenska storskiftesverkets upphovsman, Jacob Faggot.

Det stora namnet under 1700-talet även på ortsbeskrivningens område är
Linné. Men egendomligt nog har han, som dock var varmt fästad vid sin
småländska hembygd, aldrig lärt känna mer än en högst obetydlig del av denna.
Han säger själv i de målande sidor han skrivit om »Smålands naturalhistoria»
i Rogbergs Smålands beskrivning: »Jag måste beklaga, att jag är lynx foris,
talpa domi», att han bättre kände till långt avlägsna länder än sitt eget
fädernelandskap, »det jag måste lämna förr än jag rätt blev vaken och fick skudda
sömnen utur ögonen». Det som i Linnés arbeten finnes skrivet rörande Småland
och som är av allmännare intresse, har av Axel Ramm samlats i en liten skrift,
som utgavs vid Linné-jubileet 1907, under titeln Linné om Småland; några
utdrag ur hans skrifter (88 s., pris 1:50).

Från senare delen av 1700-talet har man det första utförligare arbetet om
Småland: kyrkoherde Samuel Rogbergs Historisk beskrifning om Småland i gemen,
i synnerhet Kronobergs och Jönköpings lähner; vidare utförd av Eric Ruda
(1770, 1035 s.). I många år hade Rogberg arbetat på denna beskrivning, gjort
utdrag ur Växjö domkapitels protokoll och samlat in meddelanden från
prästerskapet.En stor del av det insamlade materialet ingår i avskrift i Gahm Perssons i Växjö stiftsbibliotek
och Uppsala universitetsbibliotek förvarade samlingar: Archivum Smolandicum. Varken han eller hans fortsättare, pastor Ruda, fick dock lägga sista
hand vid verket, och det skick, vari detta nu föreligger, har givit anledning till
mycket skarp kritik. Man har påvisat en mängd felaktigheter i årtal och namn,
felaktigheter, som dock, enligt vad Wieselgren konstaterat vid jämförelse med de
rogbergska originalmanuskripten på Växjö stiftsbibliotek, bero på dem, som haft
om hand arbetets utgivande efter Rogbergs död.

Det synes ha varit undervisningsväsendets, prästerskapets och kyrkornas historia,
som från början var Rogbergs huvudintresse, men planen kom att vidgas, och
arbetet innehåller vid sidan av prästserier och läroverkshistorier en hel del
uppgifter om församlingarnas naturbeskaffenhet och hushållning, om gårdarna och
deras ägare, om runminnesmärken o. s. v. Med en viss nykter förståndighet tar
Rogberg avstånd från Rudebecks trojanska funderingar och från hans och andras
försök att utforska ursprunget till vissa orters namn, »för våra hävdatecknare en
så onödig som osäker undersökning».

Rogbergs Smålands-beskrivning har trots de anmärkta bristerna alltjämt värde 
för vår kännedom om Småland i äldre tid, även om de viktigare uppgifterna
givetvis också ingå i senare skildringar av Jönköpings och Kronobergs län.Övriga skrifter från 1700-talet om Småland äro — i den mån som de ansetts böra nämnas
i denna översikt — upptagna nedan under de särskilda orterna. Beträffande övrig här ej
nämnd äldre Smålands-litteratur hänvisas till Warmholtz, Bibliotheca historica Sveo-gothica 1.

Den nationellt romantiska nyväckelsen under de första decennierna av
1800-talet kom att verka befruktande även på ortsforskningen. Det 1811 bildade
Götiska förbundet satte fornkunskapen som ett av de främsta föremålen för
medlemmarnas studier och gav därigenom väckelse till nya undersökningar och
beskrivningar av de särskilda trakternas forntida minnesmärken.

Med ny iver började man tillika i »göternas» krets samla och studera folkets
traditioner i diktning, sägen och sed, och även på denna väg fördes man över
till intresse för hembygdens minnen.

Bland de första Smålands-skildrarna under 1800-talet möter man en författare,
som visserligen ej i sitt topografiska skriftställarskap kunnat röna något inflytande
från göterna, men vars forskningsgärning var buren av ett likartat intresse: den
kände skildraren av Karl XII:s krigares öden, fornforskaren B. A. Ennes.
Han utgav 1809 en liten skrift med titel Underrättelser om det gamla
fylkeskonungariket Finnheden i Småland, innefattande Östbo och Västbo härader av
Jönköpings samt Sunnerbo härad av Kronobergs län, där han meddelar en lång
konungalängd för Finnveden och lämnar beskrivningar över fornlämningar o. s. v.

Under 1800-talets andra decennium började en annan skildrare av västra
Småland, lantmätaren J. Allvin, sina forskningar i dessa trakters topografi och
historia. Den nyinrättade lantbruksakademien hade utfäst pris för de bästa och
fullständigaste ekonomiska och statistiska beskrivningarna över ett helt fögderi.
Detta var det som närmast väckte Allvins tanke på att skildra det härad, där
han då för tiden hade sin verksamhet: Västbo. Men hans starka arkeologiska
och historiska intressen gjorde, att hans forskningar, som rönte uppmuntran
bl. a. av Jacob Adlerbeth, det Götiska förbundets stiftare, kommo att omfatta
även andra sidor än de ekonomiska och statistiska. Det dröjde emellertid ända
till 1846, innan den första av hans häradsbeskrivningar, den över Västbo, utkom.
Sex år senare följde Östbo, 1857 Mo samt N:a och S:a Vedbo och 1859, då
författaren närmade sig sitt åttioandra år, Vista härad.

Den gamle lantmätarens ingående, ibland något omständliga skildring är både
roande och värdefull, även om den nutida vetenskapen ej skulle godtaga hans
teorier och de historiska uppgifterna ej alltid äro tillförlitliga. Hans framställning
av fornlämningarna är ibland åtföljd av belysande planscher, och till alla
beskrivningarna utom den över Mo och Vedbo äro fogade ganska detaljerade
av honom själv uppgjorda kartor.

Ett par år förr än Allvins Västbo härad trycktes, utkom första delen av det
arbete, som länge skulle stå som den egentliga Smålands-skildringen framför
andra: Per Wieselgrens Ny Smålands beskrifning, inskränkt till Vexiö stift 
(utgavs i tre delar, 1844—46, jämte ett »bihang» av A. J. R[ydén], innehållande
dels Smålands naturbeskrivning, dels de småländska regementernas historia, 1847).De delar av Jönköpings län, som ej tillhöra Växjö stift, behandlas i ett »supplement»:
Allvins ovannämnda Beskrivning öfver Mo samt N:a och S:a Vedbo härader.

Den första delen av Wieselgrens Ny Smålands beskrifning upptages av en
vidlyftig historisk inledning och av en redogörelse för stiftsstyrelsen, den andra
och den tredje av sockenbeskrivningarna, som väsentligen grunda sig på från
prästerligt håll insända redogörelser. I inledningen söker författaren med
användande av en omfattande lärdom och en synnerligen djärv kombinationsförmåga
uppvisa, att »Virdaland» (= Småland) varit ett »skandinaviskt kungarike såväl som
Svea- och Götaland», och tror sig även kunna meddela kungalängden för detta
rike samt de där härskande egendomliga religiösa föreställningarna. Även om
en och annan av de här gjorda sammanställningarna möjligen kan ha värde, så
måste dock denna inledning, som bl. a. bygger på det osannolika antagandet,
att Ansgarii Birka skulle legat vid Kalmar, i stort sett anses vara en tämligen
förfelad produkt av tankekraft och lärdom.

I sammanhang med Allvins och Wieselgrens arbeten kan nämnas en publikationsserie,
som på 1850-talet började offentliggöras av den för Växjö stad och
dess utveckling så livligt intresserade bokhandlaren C. G. Södergren: Småländska
archifvet; bref och handlingar hörande till Smålands historia. Utan något system
har utg. här sammanfört handlingar och skrifter av högst olika natur och värde, till
en del hämtade ur Gahm Perssons (ovan s. 78 not 2 omnämnda) Archivum
Smolandicum och rörande vitt skilda tider från medeltiden ända till utgivarens egen
samtid. I allt utkommo tre delar (1852—74) jämte ett supplement (innehållande
C. L. Börresen, Vägledning till inrättandet af fattig-gårdar!). Den enda ledningen
man får i detta virrvarr av delvis mycket intressanta handlingar är det
kronologiska registret på häftesomslagen. Bland innehållet märkas, utom det redan
omnämnda utdraget ur brevväxlingen mellan Rudebeck och Dahlberg (I: 2), Samuel
Kroks upplysande tal om Urshults pastorats inbyggares seder 1749 (I: 1),
handlingar rörande oroligheterna i Småland 1529 (I: 2), förteckning över
handlingar rörande Småland i Svenskt diplomatarium, d. 1—4 (II: 3, 4), och
slutligen diverse handlingar rörande Växjö stad, däribland en »Charte-beskrifning»
av år 1661 (II: 2) och handlingar rörande Växjö äldre rådhusbyggnad (III).

Det starka intresset för hembygdsforskningen, som utmärker den närvarande
tiden, har rötter, som gå långt tillbaka. Det kan erinras om de väckelser, som
utgått från Artur Hazelius och hans skapelser Nordiska museet och Skansen, om
det planmässiga studiet av de svenska landsmålen och i sammanhang därmed av
svenskt folkliv, som inleddes med stiftandet av landsmålsföreningarna inom
studentnationerna i Uppsala i början av 1870-talet,Inom Smålands nation i Uppsala bildades 1872 en landsmålsförening, som senare
följdes av en särskild förening för östra Småland och Öland, stiftad inom Kalmar nation. —
I Lund hade redan 1861 smålandsstudenter slutit sig samman till en »Förening för Smålands
minnen», med uppgift att planmässigt studera hembygdens natur och folkliv. Den låg nere
under åren 1868—74, men fick nytt liv i mitten av 1870-talet i samband med det uppsving,
som landsmålssaken rönte vid denna tid. om fornminnesföreningarnas 
verksamhet (begynnande med Närkes 1856), och sist men ej minst om det
arbete, som Svenska turistföreningen utfört för att göra Sverige känt av dess
egna inbyggare.

Till föregångsmännen för modern svensk hembygdsforskning kan också räknas 
en Smålands-skildrare, grundläggaren av Sveriges första folkmuseum
(Smålands fornsal i Växjö) Gunnar Olof Hyltén-Cavallius, författaren till Värend
och Virdarne (1, 2, 1864—68, numera utgånget ur bokhandeln). Nämnda
arbete, »ett försök i svensk ethnologi» som förf. benämner det i dess undertitel,
har haft en betydelse, som sträcker sig vida över det begränsade område, det
enligt titeln avser. Det har betecknats som »epokgörande med avseende på
forskningen i svenska allmogelivet», och om också förf:s teorier kunna vara föråldrade
och hans metod att söka nå den historiska kärnan i folksägnerna inte står sig
för en mera kritisk uppfattning, så kommer alltid det rika material, han här
samlat, att behålla sitt synnerligen stora kulturhistoriska värde.

Av de skrifter rörande Småland i dess helhet eller de båda här närmast i
fråga varande länen, som utkommit efter Värend och Virdarne, må först nämnas
det av generalstabens topografiska avdelning utgivna arbetet Topografiska och
statistiska uppgifter om Kronobergs län (1878, 362 s.), som innehåller beskrivning 
av länets geologi, klimat och växtlighet, av befolkningens karaktär (till stor
del efter Hyltén-Cavallius), näringar och kommunikationer o. s. v.

Det kan vidare vara skäl att erinra om Gustaf A. Aldén, I Getapulien;
vandringar och forskningar i Smålands bygder (1883, 152 s., pris 1:50), en
underhållande skildring av vandringar, som förf. som ung student företagit i Småland
under åren 1875—80, gripen av det intresse för svenskt folkliv, som bl. a. tog
sig uttryck i stiftandet av studenternas nyssnämnda landsmålsföreningar.

Från 1900-talet ha vi att anteckna två arbeten, utgivna av Svenska
turistföreningen. Det ena är den bland föreningens resehandböcker ingående
beskrivningen över »Småland och Öland», utarbetad av kapten Erik Åkerhielm (1908,
237 s., pris inb. 2:50, numera slutsåld; en ny upplaga är snart att vänta), det
andra är föreningens årsskrift för år 1916, som till en väsentlig del är ägnad åt
Småland.

Dessutom finnes en liten skrift av J. W. Ljungstedt, med titel Småland och
dess folk, hörande till serien Text till Svenska turistföreningens geografiska bilder
(1907, 32 s., pris 0:30). Den nyssnämnde för Smålands topografi starkt
intresserade kapten Erik Åkerhielm har även utgivit en skildring av »Småländska
fideikommiss» (1904, 224 s., pris inb. 5:—), som innehåller vackra bilder av
småländska herregårdar.

I fråga om norra Småland har hembygdsforskningen under de senaste åren
fått en medelpunkt i den 1901 stiftade Norra Smålands fornminnesförening.
Föreningen, vars syfte är att från förstörelse rädda minnesmärken av 
kulturhistoriskt intresse samt att efterforska och beskriva »allt som rör flydda tiders
förhållanden» särskilt i det norra Småland, har fr. o. m. 1907 (dock ej årligen)
utgivit Meddelanden (hittills utkomna 4 delar; årsavgift i föreningen  2:—).

Någon motsvarande publikationsserie för Kronobergs län finnes ej. Däremot
har här en av länets tidningar, Nya Wäxjöbladet, tagit initiativ till utarbetande
av en »Ny Smålands beskrifning», som utgavs under en längre följd av år
(ända från 1897) som bilaga till tidningen. Redaktionskommittén utgjordes av
Josef Rosengren, Ludvig Linnell och J. Fischer. År 1914 samlades allt, som
var utkommet, i tre delar omfattande: [d. 1.] Vexiö stad (härtill 8 kartor), [d. 2.]
Konga, Uppvidinge, Kinnevalds, Norrvidinge, Allbo och Sunnerbo härader, samt
[d. 3.] Västbo härad (pris för hela verket 10:—). Åt kyrkans och skolans
förhållanden ägnas stor uppmärksamhet, och flerstädes meddelas kulturhistoriskt
intressanta interiörer ur församlingarnas liv, hämtade ur kyrkoarkiven. För
socknarnas fornminnen redogöres i allmänhet ganska utförligt. Arbetet, i vilket flera
olika personer ha medverkat, lider helt naturligt av en viss ojämnhet.

Ett ganska märkligt utslag av senare tiders intresse för bygdeforskning är
det arbete, som under många år utfördes av konduktören F. J. E. Eneström.
Särskilt kan i detta sammanhang förtjäna framhållas hans bok Finvedsbornas seder
och lif (1914, 269 s., pris 3:75), där han efter en kortare framställning av
Finnvedens förhistoriska tid lämnar en mycket innehållsrik redogörelse för
allmogens liv i västra Småland under 1700-talet och första hälften av1800-talet.

I detta sammanhang bör till slut även erinras om de intressanta och värdefulla
bidrag till Smålands, särskilt Kronobergs läns historia, som finnas införda i
Ur Värends historia, bidrag till kunskapen om vår hembygd (1912, 173 s., pris
1:50), innehållande en serie föredrag vid hembygdskursen i Växjö 1911, samt
om den av präster i Växjö stift sedan år 1900 utg. »Växjö stifts
hembygdskalender», som jämte rent uppbyggliga uppsatser innehåller redogörelser av
lokalhistoriskt intresse.För de delar av Småland, som tillhöra Linköpings och Skara stift, hänvisas till
motsvarande »Julhälsningar till församlingarna».

*

Skrifter rörande särskilda perioder av Smålands historia. Smålands
förhistoriska tid och dess fornminnesmärken beröras naturligtvis i flera
äldre arkeologiska skrifter t. ex. i N. H. Sjöborgs Samlingar för Nordens
fornälskare (d. 1—3, 1822—30) och i de båda runverken, J. Göranssons Bautil
(1750) och J. G. Liljegrens Runurkunder (1833). Av nyare arbeten, som röra
Kronobergs och Jönköpings län, må nämnas: J. A. Wittlock, Jordfynd från
Värends förhistoriska tid (1874, 102 s. + 13 pl. + 1 karta, pris 4:—) med
ett supplement ingående i Vitt. hist. ant. akad. månadsblad 1883, s. 159 ff.
Kyrkoherde L. F. Palmgren, som på 1870-talet på uppdrag av Svenska
fornminnesföreningen undersökte fornlämningar i västra Småland, har redogjort för 
resultaten bl. a. i Sv. fornm. fören. tidskrift, bd. 2, s. 207 ff. (»Fornlemningar i
Vestbo härad»), bd 3, s. 245 ff. (»Minnen från stenåldern i Småland») och i bd.
4, s. 1 ff. (»Fornlemningar i Torskinge och Ås socknar»), s. 90 ff. (»i Finveden») 
samt s. 239 ff. (»i Vestbo och Östbo härader»). Folkskolinspektör K.
Kjellmark har behandlat södra Smålands forntid bl. a. i »Utkast till beskrifning
över Kronobergs läns förhistoriska fornlämningar och fynd» (1911, 102 s., pris
0:75) samt i »Från södra Smålands förhistoriska tid» (i Ur Värends historia, se
ovan). — Någon modern översikt över Smålands runminnesmärken finnes icke.
»Två småländska runstenar» av särskilt historiskt intresse (Forsheda- och
Ryssbystenarna) ha beskrivits av prof. O. v. Friesen i Meddel. fr. norra Sm.
fornm.fören. 1, s. 3 ff. (1907). — En populär översikt över »det äldsta Småland»
lämnar Per Stolpe i Sv.  turistför. årsskr. 1916, s. 122 ff.

Om Smålands första kristnande berättar legenden om den helige Sigfrid
(latinsk avfattning fr. omkr. 1205, även i medeltida svensk översättning, utg. bl. a.
av G. Stephens i Fornsvenskt legendarium, d. 2, Samlingar utg. av Sv.
fornskriftsällsk. 7, 1858), vilken legend även innehåller den bekanta tidigaste
skildringen av Värend.»Thær war ok mykit got, swa som godh fiskewatn, bi ok honagh, akir ok wæna ænghia,
ok thiokke skogha, — ok mangrahanda diwr innan.» I viktiga punkter strider legenden mot den isländska
sagotraditionen, och nyare författare ha i allmänhet anslutit sig till den senare. I
Läsning för folket 56, s. 113 ff. (1890) har C. O. Arcadius givit en populär
skildring av »den helige Sigfrid». Hans Hildebrand har i en uppsats i
Historisk tidskrift 1891, s. 73 ff. undersökt de olika källorna till berättelsen om »St.
Sigfrid och hans mission» och kommit till det resultatet, att även om det är
möjligt att en från Norge kommande engelsman Sigurd eller Sigfrid predikat
kristendomen i Värend, så kan det ej ha varit han, vilken, som legenden
uppgiver, har döpt Olof Skötkonung.

Den till Bländas namn knutna sägnen om Värends kvinnors tappra ingripande
i striden mot danskarna möter — låt vara i mycket mager form — första
gången i tryck i växjöbiskopen och kyrkohistorikern Johan Baazius' 1642 utgivna
Inventarium ecclesiæ Sueogothorum (s. 46). Sedan männen stupat, fördriva
kvinnorna fienden och få till belöning samma arvs- och giftorätt som männen. Det
är allt. Sägnen och dess samband med den värendska sedvanerätten beröres
även — dock under en viss reservation mot sannolikheten — av Sveriges
förnämste rättshistoriker i äldre tid J. Stiernhöök i De jure Sueonum et Gothorum
(1672, s. 186). Som förut nämnts, är det först med Peter Rudebeck, som man
får hela Blända-sägnen i all dess blomstrande detaljrikedom. Den återfinnes
sedan i de flesta framställningar rörande Småland och i redogörelser för
forntidens och medeltidens historia. Även i »skillingtrycket» från 1700-talet möter
man flera gånger under växlande titlar historien om »det svenska fruentimrets
uråldriga beröm och ädelmodighet eller kort berättelse om Värns-härads rätts
upphof och begynnelse».


Det har rått skiftande meningar om, på vilken punkt de av sägnen skildrade
tilldragelserna lämpligast böra placeras in i historien. De sista gissningarna ha
framställts av E. Svensén i den av Smålands nation i Uppsala utgivna skriften
Från Småland (1893, s. 25 ff.) och av förf. till beskrivningen över Blädinge
socken i Ny Smålands beskrifning (Allbo härad, s. 114 ff.). G. O.
Hyltén-Cavallius, som i Läsning för folket 7, s. 228 ff. (1841) ger en upplysande
redogörelse för sägnen, stannar vid att hålla för troligt, att denna bygger på
en verklig händelse, men låter vara osagt när, var och huru denna händelse
tilldragit sig. Som ovan nämndes, hade redan Stiernhöök ställt sig
tvivlande gentemot sägnen. Ännu mer är detta fallet med en annan av våra
förnämsta rättshistoriker C. J. Schlyter. I en avhandling »Om den så kallade
Värends härads arfsrätt» (ingående i hans Juridiska afhandlingar, h. 2, s. 173
ff., 1879) har han utrett det sannolika ursprunget av sägnen. »Denna s. k.
folksägen är», förklarar han, »icke annat än en dikt, först uppfunnen såsom ett
försök att förklara uppkomsten av Värends urgamla arvsrätt och sedan spridd
bland lärda och olärda, trodd, försvarad och förskönad genom tillsatser av nya
dikter.»

Av den Iag, efter vilken man dömde i den medeltida småländska Värends
eller Tiohärads lagsaga, har endast bevarats kyrkobalken, utg. bl. a. av Schlyter
i Sveriges gamla lagar, d. 6, samt i nysvensk tolkning av A. Bratt i
Kyrkohistorisk årsskrift 1905, s. 149 ff.

Den nyare tidens genombrott i Sverige betydde för Småland en tid av starka
oroligheter. Två av de uppror, som Gustav Vasa hade att bekämpa, voro helt
eller delvis lokaliserade till detta landskap. Det första av dessa, det s. k.
»Västgötaherrarnas uppror», har skildrats av A. G. Ahlqvist i en Uppsala-avhandling
med titel Om oroligheterna i Småland och Vestergötland år 1529 (1863, 59 s.).
Om det andra, »Dackefejden», handlar en annan akademisk avhandling: G. A.
Ling, Öfversikt af Dackefejden (1869, 64 s.). Den gamla, ännu i Emil
Hildebrands utmärkta skildring av Gustav Vasas regering i »Sveriges historia intill
tjugonde seklet» framträdande uppfattningen är, att Nils Dacke besegrades i en
stor drabbning vid Åsunden i södra Östergötland. I en övertygande undersökning
av »Dackefejden och det s. k. slaget vid Åsunden» (först tryckt i Historisk
tidskrift 1907, sedan i den ovan s. 82 omnämnda samlingen Ur Värends hist.)
har emellertid prof. A. Stille visat, att den vanliga framställningen är i sig själv
mindre antaglig och saknar stod i de bästa samtida skildringarna av
krigshändelserna. Den avgörande striden måste antagas ha stått på gränsen mellan
Virserums och Stenberga socknar i Småland. — I en detaljrik men föga
genomarbetad och överskådlig avhandling har Gustaf Berg lämnat »Bidrag till den
inre statsförvaltningens historia under Gustaf den förste hufvudsakligen i afseende
på Småland» (1893, 307 s., pris 2:50).

Småland var gränslandskapet mot Danmark och blev därför skådeplatsen för
danskars och svenskars fejder. I skildringarna av nordiska sjuårskriget 1563—

70 (de nyaste äro å dansk sida Vaupells, 1891, och å svensk Tidanders, 1892)
och ännu mer av Kalmarkriget 1611—13 (t. ex. det danska arbetet A. Larsen
[-Liljefalk], Kalmarkrigen, 1889) möter man ofta Småland. En sägen från det
senare kriget, om »Michel i Tenhult» och hans strid med danskarna, som av
den hos Rogberg återgivna lokala traditionen felaktigt förlagts till tiden
omedelbart före Kalmarkrigets utbrott, har behandlats av L. G. T. T[idande]r i en
liten uppsats i Sv. familj-journalen 1878, s. 359 och har sedermera mycket
fullständigt utretts av R. Björkman i hans praktverk om »Tenhults herregård» (1912,
s. 119—161).

Under titeln Bilder från fordom (1908, 151 s., pris 4:50) har lektor Ludvig
Larsson utgivit en del kulturhistoriskt intressanta handlingar från 1600-talet,
hämtade ur arkiven i Växjö. Den flitige samlaren Pehr Johnsson har i
»Småländska kulturbilder från 16- och 1700-talet» (1916, 222 s., pris 2:50) ur tryckta
och otryckta källor sammanfört likt och olikt, smått och stort (häri ingå bl. a.
utdrag ur en del äldre reseskildringar, som beröra Småland).

Över seder och bruk i Småland under senare hälften av 1700-talet finnas
två, var i sitt slag högeligen märkliga, samtida skildringar. Den ena är
kyrkoherde J. Gaslanders Beskrifning om allmogens sinnelag i Wässbo härad, som
återfinnes nedan bland ortsbeskrivningarna under Västbo. Den andra är Samuel
Ödmanns berömda Hågkomster från hembygdén och skolan, nedskrivna 1801,
men offentliggjorda först 1830 efter förf:s död, sedan utgivna i flera upplagor
senast 1911 tillsammans med samme förf:s skildring av prosten Lenæus i Delsbo
(157 s., pris 1:—). Ödmanns beskrivning av morfadern prosten Samuel
Wiesels hem i Vislanda och av »disciplinen och lefnadssättet vid Vexiö skola och
gymnasium intill 1780-talet» intar en rangplats bland svenska kulturskildringar.

*

Personhistoria. Något herdaminne över Växjö stift har ej utgivits, trots det att stora
samlingar gjorts för ett dylikt av domkyrkosysslomannen J. Forsander (förvaras i Växjö
stiftsbibl.) och komminister J. E. Lagergren (i Kungl. bibl.). Ett namnregister över prästerskapet
med hänvisningar till en del tryckta och otryckta källor har uppgjorts av kyrkoherde N.
Sellergren och utgivits av Smålandsposten under titel Anteckningar i alfabetisk ordning om Vexiö
stifts prester från äldsta tid t. o. m. 1875 (1902, 194 s.).

Till Växjö läroverks personhistoria finnas flera bidrag. Botanikern lektor N. J. W. Scheutz
har meddelat en del »Biografiska anteckningar om lektorer vid Vexiö läroverk från gymnasii
stiftelse 1643 till närvarande tid» (1, 2, 1878—80, tr. som läroverksprogr.). Adjunkten S. G.
Wiberg har utgivit »Förteckningar öfver de studerande vid Vexiö kongl. gymnasium och skola
under vårterminerna åren 1800—1839» (1872, 152 s.) och slutligen har lektor Ludvig Larsson
med »Växjö skolas matrikel för åren 1651—1751» (1912, 20 s., tr. som läroveiksprogr.) påbörjat
utgivandet av »Växjö läroverks äldre matriklar».

Över Smålands-studenterna i Lund och Uppsala lämnas biografiska och genealogiska data
i A. H. Lundin, Småländska nationen i Lund (1892, 420 + 33 s., omf. tiden 1668—1880, pris
1:—) och i P. G. Vistrand o. Martin Seth, Smålands nation i Uppsala (endast d. 1 har
utkommit, 1894[—98], 661 s., omf. tiden 1637—1844, pris 9:50).

Dessutom må erinras om de biografiska anteckningar rörande »Kongl. Kronobergs regementes
officerskår samt civilmilitära personal af officers rang 1623—1896», som samlats och
utgivits av G. Hyltén-Cavallius (1897, 288 s., pris 5:—). Slutligen innehåller A. W.
Stjerngranats Smålands och Ölands kalender (1840, 170 s.; »å nyo utgifven med tillägg och
förändringar af F. F. Cedergren», 1850, 199 s.) uppgifter, som kunna vara av personhistoriskt
intresse ang. funktionärer av ett eller annat slag, vilka hade sin verksamhet i Småland.

Det är tydligt, att biografier över mer eller mindre berömda smålänningar även kunna ha
intresse ur lokalhistorisk synpunkt. Man kan här t. ex. erinra om det första kapitlet
»Stenbrohult» i O. Levertins Carl von Linné (3 uppl., 127 s., pris 1: —), om L. Rydemans på
släkttraditioner och personliga minnen grundade levnadsteckning av Elias Fries (1915, 101 s., pris
1:—), om skildringarna av Tegnérs Växjötid och verksamhet som biskop, bl. a. »Östrabo 1826
—1840» i Elof Tegnérs Från farfarsfars och farfars tid (1900), E. Wrangel, Tegnér och
Småland (i Sv. turistför, årsskr. 1916, s. 58 ff.), och K. Stjernkrantz, Esaias Tegnér: biskopsvalet;
stiftsstyrelsen från Lund (1907, 129 s., pris 2:—), o. s. v.

Över några av de regementen, som äro förlagda till de båda här ifrågavarande länen av
Småland, finnas historiska redogörelser. L. G. T. Tidander har utgivit »Anteckningar rörande
kongl. Kronobergs regementes historia» (1897, 255 s., pris 2:75)Jfr ovan under personhistoria. och »Anteckningar rörande
kongl. Jönköpings regementes historia» (2 uppl., 1910, 265 s., pris 2:75). Över det förstnämnda
regementet har dessutom K. A. H. Reutersvärd i Smålandsposten 1907 anonymt offentliggjort
några »Anteckningar», som sedermera utgivits i bokform (1910, 160 s., pris 0:40). I detta
sammanhang kan även nämnas, att »Karlskrona grenadjärregementes historia» (1913, 14, pris
2:50) av I. Hult i de hittills utkomna två första häftena innehåller en historik över »Smålands
ryttare» 1543—1719.

Över småländska kyrkor — den viktigaste »konstlitteratur» det här kan vara fråga om
rör dessa — finner man intressanta notiser i C. G. Brunius Konstanteckningar under en resa
år 1849 från Lund om Linköping och Strengnäs till Fahlun och åter om Upsala, Stockholm
och Vexiö (1851). Särskilt utförlig är beskrivningen av Växjö domkyrka. Prof. E. Wrangel
har lämnat en vackert illustrerad redogörelse över »Medeltidskyrkorna i Småland (Jönköpings
och Kronobergs län)» i Meddel, fr. norra Sm. fornm.fören. 1, s. 43 ff. (1907) och »En
orienterande översikt» över »gamla kyrkor i Småland (Växjö stift)» i Sv. turistför, årsskr. 1916, s.
80 ff. Slutligen kan nämnas, att Eksjö tidningens redaktion utgivit ett album, innehållande
»Eksjö-ortens kyrkor i bild och text»  (1895, 136 s., Pris 2:—).

Om några gamla »småländske bonadsmålare» berättar P. G. Wistrand, en framstående
kännare av detta slags allmogekonst (Samfundet för Nord. museets främjande 1887.
Meddelanden, s. 21 ff.).

Samme Wistrand, en av våra främsta specialister på gamla svenska folkdräkter, har
skildrat Unnarydsdräkten i sitt rikt illustrerade arbete Svenska folkdräkter; kulturhistoriska
studier, s. 25 ff. (1907, pris 20:—). För en annan smålandsdräkt (från 1830-talet och Östra
härad) redogör han i Meddel, fr. Nord. museet 1901, s. 230 ff. (Värends-dräkterna ha bl. a.
beskrivits av Linné och Hyltén-Cavallius.)

Om »hus och husgeråd hos småländsk allmoge» berättar S. Ambrosiani i Sv. turistför.
årsskr. 1916, s. 6 ff., och i sammanhang härmed kan erinras om de »Afbildningar af föremål i
Nordiska museet, 1: Småland», som Artur Hazelius utgav 1888 (12 pl., pris  1:50).

Angående Smålands och Ölands folkmål finns en orienterande uppsats av A. U[ggla] i
Meddel, fr. norra Sm. fornm.fören. 1, s. 188 ff. Det första arbete, som har till ämne någon
smålandsdialekt, är G. O. Hyltén-Cavallius, Vocabularium Værendicum (1, 2 (diss. Upps.,
præses: J. H. Schröder, 1837—39). Värendsordboken, som givetvis nu är föråldrad, omfattar
endast början av alfabetet (a—lifköp). »Om allmogemålet i Östra härad af Jönköpings län»

har lektor J. A. Gadd utgivit en avhandling (1871, 96 s., tr. som läroverksprogr.). Slutligen
kan nämnas en uppsats av B. Karlgren Om gränsen mellan syd- ock mellansvenska mål inom
Mo och Tveta härader (i Svenska landsmål 1909, h.  1, s. 87  ff.).Ang. litteratur om och på småländsk dialekt hänvisas till den i Svenska landsmålen 1914
ingående bibliografien.

Äldre tids smålandsspråk har E. Björkman behandlat i en akad. avhandling, Smålandslagens
ljudlära (1896, 73 s.). — »Vad ortnamnen lära oss om Värends bebyggande» visar Hj.
Lindroth i en uppsats, som ingår i Ur Värends hist.

Angående Jönköpings läns fördelning på olika förvaltnings-områden kan erinras om.
Utkast till förändrad indelning af Jönköpings län, författadt af landskontoret (1821, 16 s.), där
man sökt bringa mera reda i förhållandet mellan socknar, prosterier och härader.

I fråga om ekonomisk litteratur kan först och främst hänvisas till skrifter av och om
länens båda hushållningssällskap. Jönköpings läns hushållningssällskaps handlingar, som
utkommit fr. o. m. 1815, innehålla i sina äldre årgångar en del sockenbeskrivningar av intresse.
Sällskapet hade genom stiftsstyrelsen i Växjö 1818 riktat en an maning till prästerna i länet att
inkomma med upplysningar särskilt av ekonomisk och statistisk natur över deras socknar.
Anmaningen synes blivit efterföljd i rätt stor utsträckning, och flera av de inkomna
sockenbeskrivningarna finnas (ofta åtföljda av kartor) offentliggjorda i utdrag, redigerade av sällskapets
mångintresserade ledamot, hovrättsrådet A. Odencrantz. Efter dennes död hava dock de insända
originalbeskrivningarna mestadels förstörts eller förskingrats. De, som röra Västbo härad, ha
emellertid räddats av den redan nämnde, om Smålands historia så förtjänte samlaren,
komminister J. E. Lagergren och finnas bland hans manuskript å Kungl. bibl. »Kronobergs läns
hushållnings-sällskap 1814—1914» skildras i en med anledning av hundraårsjubileet utgiven
innehållsrik festskrift (1914, 340 s., pris 5:—).

Även ett tredje ekonomiskt sällskap kan det vara skäl att erinra om: Svenska
mosskulturföreningen, vars fr. o. m. 1887 utkommande tidskrift (Svenska mosskulturföreningens tidskrift)
till en icke oväsentlig del handlar om Flahults experimentalfält nära Jönköping och om
mossodlingar i Småland.

Angående fisket och fiskodling i småländska sjöar kan hänvisas bl. a. till F. Tryboms i
Meddel, fr. k. lantbruksstyrelsen ingående och med kartor belysta undersökningar över sjöarna
Noen och Valen (n:r 26, 1895), Bunn (n:r 31, 1896), Nömmen (n:r 50, 1899, pris 0:50) samt
Bexheda-, Norra- och Näsbysjöarna (n:r 76, 1901, pris 0:50), alla i Jönköpings län.

Av den övriga mångahanda ekonomiska litteraturen rörande Småland kan här mera som
ett kuriosum framhållas, att i del 4 av Vetenskapsakademiens handlingar (1743, s. 197 ff.) ingår
en »beskrifning, huru Smålands-ost göres . . . ingifven af A. H. W.» Av ett visst
lantbrukshistoriskt intresse är J. Keij, Om landthushållningens uphielpande och förkofrande i synnerhet
uti Småland (i Hushållningsjournal 1786, aug. s. 543 ff., sept. s. 1 ff.). Prof. S. Liljeblad i
Uppsala utgav 1806 en liten avhandling på latin, Observationes pratorum culturam Smolandiæ
spectantes (8 s.), som dock försiktigtvis, i betraktande av att endast ett jämförelsevis ringa antal
småländska »ängsskötare» kunde tänkas behärska latinet, utgavs samma år i svensk översättning
under titel Några anmärkningar rörande smoländska ängsskötseln (Ny journal uti hushållning
sept., okt. 1806, s. 137 ff.). — För att inte endast hålla sig till den äldre och knappast numera
riktigt användbara litteraturen kan man till slut erinra om skrifter av och om Rösiö och om A.
Edlings Ugglehultsboken (1910, 384 s. pris 1:90), som till stoi del gälla småländska förhållanden.

Rörande sjukdomars och sjukvårdens historia i Småland finnas några avhandlingar,
som kunna anses hava ett allmännare kulturhistoriskt intresse och därför här omnämnas. Hit
hör först och främst en uppsats av Carl v. Linné eller Carl Linnæus, som han då ännu hette,
Rön om orsaken till fallandesoten i Skåne och Wernshärad [d. v. s. Värend] (i Vet. akad.
handl. 1742, s. 279 ff.). Om den egendomliga, i Småland epidemiskt uppträdande

förgiftningssjukdomen »dragsjukan» och dess orsaker handla två avhandlingar (likaledes i Vet. akad. handl.)
av A. M, Wåhlin (1771, s. 14 ff., 153 ff.) och D. G. Gedda (1804, s. 303 ff.). »Om
predikosjukan i Småland» (en sällsam extatisk sjukdom, som grasserade i vissa delar av S. 1839
och närmast följande år) har den som zoolog och sinnessjukläkare kände prästen J. Pontén i
Korsberga skrivit en intressant redogörelse (1843, 36 s.). Slutligen kan omnämnas G. Säves
arbete Sjukvårdsförhållandena i Jönköpings län från 1700-talets början till vår tid;
kulturhistorisk framställning (1910, 139 s., pris 3:25).Ang. »folkmedicin» se bl. a. Eneström (ovan s. 82) och Gaslander (nedan s. 91).

I fråga om naturvetenskaplig litteratur kunna här endast upptagas några av de viktigare
sammanfattande framställningarna: N. J. W. Scheutz, Smålands flora, innefattande Kronobergs
och Jönköpings läns fanerogamer och ormbunkar (1864, 24 + 362 s.), J. E. Zetterstedt, Om
vegetationen i de högländaste trakterna af Småland (Vet. akad. handl., n. f. 6:2, 1867, 37 s.),
R. Tolf, Öfversigt af Smålands mossflora (Bihang t. Vet. akad. handl., bd 16, avd. 3, n:r 4,
1891, 98 s.) samt de i Sveriges geologiska undersökning ingående beskrivningarna till de
kartblad, som beröra Jönköpings och Kronobergs län.

*

Särskilda orter. Ibland nedanstående ortsbeskrivningar finnas ej upptagna de i Ny
Smålands beskrifning ingående sockenredogörelserna, även om de utgivits separat. För övrigt
gäller om denna avdelning givetvis i ännu högre grad än om de föregående, att förteckningen
är högst ofullständig.

Almesåkra. A. Carlson, Öfversigt af de i A.Vederbörande orts namn anges i regel endast med initialen i boktitlarna.
 socken, Jönköpings län, förekommande foglar
(Översikt av Vet. akad. förhandl. 1882, n:r 1, s. 21  ff.).

Angelstad. C. Säve, Kyrkodörrsringen i A. (Vitt. hist. ant. akad. månadsblad 1873, s. 129 ff.).

Berga. S. [Lager]Bring,Vid de akademiska dissertationerna anges här i regel præses som förf., ej den formellt
som förf. stående respondenten. De ottingia B. (B. åtting) (diss. Lund, 1748, 48 s.). Berga åtting
omfattade Vittaryd, Berga, Dörarp och ödekyrkan Hallsjö.

Bergkvara. P. A. Gadd, Historisk och physico-oeconomisk beskrifning öfver B. gods i
Småland (diss. Åbo, 1763,34 s.). — B. Schlegel, B. borgrätt och Ängsö hals- och handrätt (Sv.
familj-journalen 1880, s. 327 ff.). — Densamme, B. gods och slott i Småland (1897, 94 s.).
— I Handlingar rörande Skandinaviens historia 32 (1851) o. 39 (1858) äro införda en del
handlingar, som röra den ägarna av B. till år 1692 tillkommande domsrätten »Bergkvara
borgrätt».

Bolmsö. [C. Ljungberg'], B. socken (i Jönk. hush. sällsk, handl., h. 11, s. 177 ff., 1823). —
L. N. Rydeman, Bolmsöboarne (Växjö stifts hemb. kal. 1915, s. 88 ff.).

Burseryd. O. Montelius, Dopfunt från B:s kyrka (Förr o. nu 1871, s. 115 ff.). — P. W[istrand],
B:s gamla kyrkklocka (Sv. familj-journalen 1885, s. 176).

Dädesjö. E. Wrangel, Vad en smålandskyrka kan berätta (i Ur Värends hist., s. 61 ff.). En
intressant redogörelse för den gamla medeltidskyrkan och dess målningar.

Ed i Våxtorp. J. G. Liljegren, Analecta monimentorum ad E. 1—3 (diss. Lund, 1814—15).
—  E. C. Montahn, Samlingar till en historisk afhandling om säteriet Stora Edh, d. 1—3 (1819).

Eksjö. V—r V[illne]r, Ur pastorsarkivet (1884, 32 s.). — Handlingar rörande E. stad saml.
o. utg. enligt stadsfullmäktiges beslut, d. 1, 2 (1886—1911). — H. Nilsson, E. stad; några
anteckningar (1911, 99 s., pris 1:—).

Femsjö. E. M. Fries, Stirpes agri Femsionensis (diss. Lund, 1825—27, 100 s.). Med
anledning av denna Elias Fries' flora över hembygdens växter yttrar sonen Th. Fries i sina
Botaniska anteckningar rörande F. socken (Nya bötan, notiser  1852, s. 49 ff., 69 ff. o. 86


ff.): »Av alla punkter på jorden är måhända ingen i botaniskt avseende så noga undersökt
som Femsjö socken i Småland.»

Finnveden. Se ovan s. 79 Ennes och s. 82 Eneström.

Fröderyd. B. Kallenberg, Försök till en physico-oeconomisk beskrifning öfver F:s socken,
d. 1, 2 (diss. Lund, 1810).

Gnosjö. F. J. E. Eneström, Gnosjöborna; deras hemslöjd, seder och lefnadssätt, skrock och
vidskepelse m. m. (1912, 137 s., pris 1:75). I denna avlägsna trakt av Småland har mer
än vanligt av forntida sed och tro levat kvar.

Gränna. C. J. Lindeberg, Om Grenna-traktens vegetation (Botan, notiser 1845, s. 49 ff.). —
G. C. Witt, G. kyrka och G. stads historia och beskrifning (1876, 48 s.). — Hj.
Sjöstrand, G. med omgifningar (1913, 15 s., pris 0:25).

Hakarp. J. Ståhl, Beskrifning om H:s socken (1776, 16 s.). — Hakarps kyrka; ett
minnesblad från dess 200-åriga jubileum (1894, 18 s.).

Hestra. M. Lönnblad, Beskrifning öfver H. pastorat (Jönk. hush. sällsk. handl., h. 14., s.
173 ff., 1827).

Hjälmseryd. N. M. Mandelgren, Samlingar till svenska konst- och odlingshistorien, h. 2
(1868). Avbildn. av målningar från H:s gamla numera förstörda kyrka.

Hultsjö. [J. Pontén], Beskrifning om H. pastorat (Jönk. hush. sällsk,. handl., h. 12, s. 27
ff., 1824).

Hunnerstad. A. Rydström, Armfeltarne på H. och deras närmaste; historien om en slägt
och en gård (1916, 225 s., pris 6:—). Följer gården fr. 1600-talet fram till 1860-talet.

Huskvarna. Hj. Cassel, Gevärsfaktoriet i H. (För svenska hem 1895—96, s. 312 ff.). —
Huskvarna; en vägledning för turister (1907, 15 s., pris 0:35).

Jäluntofta. [J. Blomén], J. socken (Jönk. hush. sällsk. handl., h. 11, s. 179 ff.,  1823).

Jönköping. P. M. Nicander, Oratio de laudibus Junecopiæ (tal vid Lunds akademi, 1670,
10 s.). — N. Kellander, Utdrag af handlingarna angående J:s stads borgerskaps . . . besvär
öfver några staden tilhörige, men en rund tid från handa hållne gamle byggnings-tomter
och hagar (1761). — E. M. Fant, De Junecopia (diss. Upps., 1794, 17 s.).
Innehåller bl. a. förteckning över äldre handskriven o. tryckt litt. över J. — J. Allvin, Strödda
anteckningar angående J:s stad och dess omgifning (1839, 111 s.). — [A. O. Hedenstjerna],
J. förr och nu; statistiska anteckningar (1846, 49 s.). — Historisk statistisk
beskrifning öfver J. från äldre till närvarande tid (1861, 144 s.). Innehåller kommitténs till
undersökning af grunderna för städernas beskattning underdåniga berättelse ang. J. —
Minne af J.; sju fotografibilder med text (1866, 18 s.). — J. Nyqvist, J. och dess omgifning
(1888, 31 s., pris 1:—). — Jönköpings historia, utg. genom en af J:s stadsfullmäktige . . .
tillsatt kommitté (under utgivn., ca 20 h. beräknas, pris pr h. 0:50). En ståtlig stadshistoria,,
i vilken flera ansedda vetenskapsmän och Jönköpings-kännare medverka. Inledningsvis
redogöres för J:s namn, för traktens geologiska o,, geografiska utvecklingshistoria, flora och
fauna samt för dess förhistoriska tid. — I Handlingar rörande Skandinaviens historia, d. 32,
s. 369 ff., ingår en »förteckning öfver de äldre handlingarne i J:s rådhus-arkiv», och som
bilaga till Meddel. fr. norra Sm. fornm. fören, offentliggöres en av de viktigaste
handlingarna i rådhusarkivet: J:s stads tänkebok 1456—1548.

Två skönlitterära författare, bördiga från J., ha givit bilder av staden:

C. A. W. Wetterbergh (Onkel Adam) har i Stockholms Figaro 1845, s. 182, tecknat några
»barndomsminnen, stadsmusiken i J.» och Viktor Rydberg har givit en skiss av »det forna.
J.»  (ur Svea för 1881, skrifter 13, s. 177 ff., en vandring genom staden 1592).

I flera specialundersökningar har redaktör R. Björkman lagt i dagen sin förtrogna kännedom
med J:s stads historia, bl. a.: J:s uppbyggande af Gustaf Adolf (1903, 45 s.), J. 1634 (det
år då Göta hovrätt upprättades, 1907, 29 s.), 1860-talets J. (1913, 13 s.), Det forna J. (i
Meddel, fr. norra Sm. fornm.fören. 3, s. 71 ff., en beskrivning av staden före 1612 års 
brand), samt Ur J:s teaters historia (1904, 190 s., pris 1:—, med anledn. av att den gamla
teatern rivits lämnas en historik över J:s teaterförhållanden fr. 1700-talet t. o. m. 1903).

För anordningar och fornminnen i »J:s stadspark» redogör J. A. Olsson (1906, 49 s., pris 1:—),
och över »J:s omgifningar» har Hj. Cassel författat en vägledning för turister (2 uppl.
1899, 75 sv pris 1:—).

Kleva. B. Santesson, Nickelmalmsfyndigheten vid K., samt H. v. Post, Ytterligare om
nickelmalmsfyndigheten vid K. (Geol. fören. förhandl. 9, s. 66 ff., 215 ff.).

Kronoberg. L. G. T. Tidander, Kronoberg i forna dagar, anteckningar för Smålandsposten
(Sm. post.  1883, 84). —  C. O. Arcadius, Kronobergs slott (Ur Värends hist., s. 44 ff.).

Kävsjö. S. A. Hägg, K. socken i Östbo härad (1879, 32 s.).

Lessebo. Lessebo papper och pappersfabriker (1888, 11 s.).

Ljungarum. Th. A. Odencrantz, Försök till beskrifning öfver L:s socken i Jönköpings län
(Jönk. hush. sällsk. handl., h. 5, s. 1 ff., 1818). En ganska ingående beskrivning.

Mistelås. C. B. Trozelins, Physico oeconomisk beskrifning öfver M. socken (diss. Lund,
1766, 20 s., antagligen författad av respondenten B. N. Hagelberg).

Mo härad. J. Allvin, Beskrifning öfver Mo samt N:a och S:a Vedbo härader i Jönköpings
län (1857, 178 s., se ovan s. 79). — K. E. Karlsson, Seder och bruk vid frieri i Mo
härad (Svenska landsmål 1910, h. 6, s. 39 ff.). Från  1870-talet.

Munksjö pappersbruk, J. E. Lundström, Om M. bruks (vid Jönköping) förhydnings- och
takpapp (Tidskrift f. byggnadskonst 1862, s. 158 ff.).

Norra Vedbo. Fornt och nytt från N. V. utg. av Vedbo-bor (1914, 167 s., pris 1:—).

Nässjö. C. D. Petersson, Vid N. kyrkas hundraårsfest år 1891; minnesskrift (1891).

Ralången i Marbäck. Ang. den i denna sjö tid efter annan till vattenytan uppstigande
flottholmen finnas flera skrifter: V. Öberg, Om en flytande holme i sjön Ralången (Geol.
fören, förhandl. 12, s. 422 ff., 1890). — Densamme, Flottholmen i sjön Ralången (jämte
uppsatser i samma ämne av R. Sieger o. E. Svedmark, alla i Geol. fören. förhandl. 16, 1894).

Refteled. [J. Allvin]. Charta öfver R:s socken (jämte topografiska anteckningar; Jönk. hush.
sällsk. handl. 8, s. 67 ff, 1820). — [A. Hjelmquist], Om R:s pastorat (Jönk. hush. sällsk.
handl. 11, s. 154 ff., 1823).

Riddersberg. P. G. Vejde, R.; anteckningar och utdrag om en småländsk herregård och dess
ägare (1914, 86 s.).

Rogberga. [Th. A. Odencrantz], Beskrifning till chartan öfver R. (Jönk. hush. sällsk. handl.
9, s. 63 ff., 1821).

Rydaholm. M. J. Crusenstolpe, Tusenårsfesten i R.; reminiscenser (ur Norden för 1851, ånyo
tr. 1895, 30 s.).

Slättö i Torskinge. Th. A. Odencrantz, Om ett flygsandsfält å Slättö bys ägor (Jönk. hush.
sällsk. handl., h. 3, s. 25 ff., 1817). — E. Wibeck, Slättösand, dess vegetation och
bildningshistoria (Fauna o. flora 1, s. 145 ff., 1906).

Stenbrohult. C. H. Brandt, De parœcia S. (diss. Lund, 1797, 21 s.).

Sunnanvik i Skatelöv. G. O. Hyltén-Cavallius, Slägtminnen från S. (1879, 88 s.).

Södra Unnaryd. G. Djurklou, Unnarsboarnes seder och lif efter Lasses i Lassaberg
anteckningar (1874, 76 s.). En viktig kulturhistorisk redogörelse.

Taberg. G. Harmens, De ferro Tabergensi (diss. Lund, 1749, 26 s., häri en beskrivn. på
svenska över T. av A. Falck). — D. Tilas, T:s järnmalmsberg (Vet. akad. handl. 1760,
s. 14 ff). — A. Sjögren, Om förekomsten af T:s jernmalmsfyndighet i Småland (Geol.
fören, förhandl. 3, s. 42 ff., 1876, med redogörelse för äldre litt. om T.). — A. E. Törnebohm,
Om T. i Småland och ett par dermed analoga jernmalmsförekomster (därs. 5, s. 610 ff.,
1881). — A. Sjögren, Några anmärkningar med anledning af [föreg.] (därs. 6, s. 264 ff., 1882).

Tenhult. R. Björkman, T:s herregård 1542—1911 (1912, 161 s., tr. i 150 ex.). Häri ingår
en utförlig skildring av Mickel i Tenhults-episoden (se ovan s. 85).

Tofteryd. J. J. Lagergren, Anteckningar rörande T:s pastorat (Jönk. hush. sällsk. handl. 10,
s. 168 ff., 1822).

Urshult. S. Krok, Tal om U:s pastorats inbyggares seder, hållet på Småländske nationens
sammankomst . . . 1749 (1768, 48 s., även utg. i Småländska archifvet, 1, s. 112 ff., den
senare texten att föredraga). En underhållande och intressant skildring av seder och bruk
i U:s och Almundsryds socknar.

Vetlanda. J. Plym Forshell, Till Hv. kyrkas minne; ord vid sista gudstjänsten i 1800-talets
tempel (1902, 16 s., pris 0:25).

Villstad. Th. A. Odencrantz, Beskrifning till chartan öfver V:s socken (d:o över Hestra och
Bosebo socknar, Jönk. hush. sällsk. handl. 14, s. 106 ff., 1827). — D. Nordin, Beskrifning
öfver V:s pastorat (därs. 14, s. 140 ff., 1827). — M. Haraldsson, Anteckningar om seder
och bruk, sägner och vidskepelse i V:s socken under 1700-talet (Samfundet f. Nord.
museets främjande 1893 o. 94, Meddel., s. 43 ff.). Berättelse om fädernegården Vipperhult
under mitten av 1700-talet.

Vireda. N. M. Mandelgren, Samlingar till svensk konst- och odlingshistoria, h. 1 (1868).
Avbildn. av målningar i V. kyrka fr. 1759.

Visingsö, J, L. Haglinus, Oratio de . . . insula Wisingiana (1675). S. Wetter, Oratio
laudes et encomia inclytæ insulæ Wisingianæ nec non ejusdem lacus Wetter . . . (1683).
Två tal hållna vid Åbo akademi av två f. d. lärjungar vid V. skola; i båda framhållas öns
fruktrikedom, det senare ger en utförligare beskrivning av slottet, slottsträdgården,
fruktsorterna o. s. v. — C. Quensel, De insula Visingiana 1, 2 (diss. Lund, 1714, förf. är
antagligen respondenten M. Oxelgren). — C. B. Trozelius, Nyttan och nödvändigheten af en
emellan V. och Brahe-Grenna inrättad paquet-båt, d. 1, 2 (diss. Lund, 1784). — S. J.
Almquist, 1: De Visingiana musis arnica (diss. Lund, præs. A. P. Stobæus, 1789, ang.
skolan på V.), 2: De templo Visingiano (diss. Upps., 1791). — S. Gestrin, De libris in
typographia Visingburgensi impressis (diss. Upps., 1793, 27 s.). En lista över allt
Visingsborgstryck (1667—1685) ingår i Klemming o. Nordin, Svensk boktryckerihistoria, s. 215
ff. — G. Pauli, V. förr och nu; bilder (Förr o. nu 1874, s. 9 f., 13 f., 71 ff.). — V.
Aurell, Vandring å V. (1876, 61 s.). — V. Berg, V. jemte anteckningar om Visingsborgs
grefskap (1885, 217 + 94 s., pris 5:—). Det förnämsta arb. om V. — A. Aldén, V.;
vägledning för turister (1910, 15 s., pris 0:25). — J. H. Stagner, V.; kort handledning
för historiskt och arkeologiskt intresserade turister (1912, 16 s.). — J. Kalling, V. (2
uppl., 1913, 70 s., karta, pris 0:50). — S. Schartau, De ryska krigsfångarna på
Visingsborg (i Karolinska förb. årsbok 1915, s. 246 ff.). — Ang. »vegetation på V.» har J. E.
Zetterstedt lämnat en utförlig redogörelse i Bihang t. Vet. akad. handl. 5, n:r 7 (1878, 86 s.).

Vista härad. J. Allvin, Beskrifning öfver V. härad (1859, 204 s., se ovan s. 79).

Vrigstad. Svenska konstminnen från medeltiden och renässansen, h. 4, 5 (1887, 88, 4 pl. av
V:s gamla kyrka med text av H. Hildebrand, pris 6:—).

Värend. A. Celsius, De Verendia (diss. Upps., 1743, 24 s., förf. är antagl. respondenten E.
Colliander). Innehåller bl. a. en beskrivning på myrmalmsupptagningen vid Huseby bruk
(på svenska). — D. Aspelin, Anteckningar om V:s härad, h. 1 (1810, 71 s.). — G. O.
Hyltén-Cavallius, V. för 200 år sedan; föredrag (1851, 19 s.). Densamme, V. och virdarne
(se ovan s. 81). — Ur V:s historia (se ovan s. 82). — »Spridda växtgeografiska bidrag till
V:s flora» ha lämnats av G. E. Hyltén-Cavallius (Botan. notiser 1880, s. 191 ff.).

Västbo härad. J. Gaslander, Beskrifning om allmogens sinnelag, seder vid de årliga högtider,
frierier, bröllop, barndop, begrafningar . . . i Jönköpings län och Vassbo härad (ny uppl.
ingående i Nyare bidrag till kännedom om de sv. landsm. ock sv. folklif, bih. 1:3, s.
247—325, 1895; äldre uppl. 1774 o. 1846). Kyrkoherde G. i Burseryd har här gjort en
i sitt slag ganska enastående beskrivning av Västbo-allmogens liv, med utförligt
uppräknande av vidskepliga bruk vid alla livets tillfällen. — J. Allvin, Beskrifning öfver Västbo


härad (1846, 220 s., se ovan s. 79). — [A. Sjögren], Julen i Småland för 50 à 100 år
sedan [av] Farbror Abraham (1905, 14 s., pris 0:25). Beskriver julseder i ett allmogehem
i Västbo.

Växjö. P, Acander, Commendatio Wexioniæ (tal vid Åbo akademi, 1654, 13 bl.). —
S. [Lager]Bring, De Vexionia 1, 2 (diss. Lund, 1743, 44, antagligen författat av respondenten
S. Linnæus). Av särskilt intresse är beskrivningen om domkyrkan, där man erhåller
upplysningar om förhållandena före branden 1740. — Handlingar rörande V. stads
donationsjord, Bäckaslöf, afd. 1, 2 (1847).

Rörande härledningar av namnet V. har lektor L. Larsson framställt den hypotesen, att namnet
egentligen skulle betyda »helgedomssjön» (bl. a. i Ur Värends hist., s. 56 ff.).

V. brand 1858 har beskrivits av A. A. W[ennberg]: Eldsvådan i V., eller den 19 februari 1838
(1838, 38 s.) och av P. G. Vejde i Ur Värends hist., s. 154 ff. Mot den vid detta tillfälle
tillsatta nödhjälpskommitténs åtgärder har J. E. Z[etterlund] gjort ett skarpt angrepp i »V.
förr och nu», h. 1, 2 (1839, 130 s., fortsatt som tidning åren 1841, 43, 45).

V. skolförhållanden i slutet av 1700-talet skildras, som förut (s. 85) nämnts, av S. Ödmann.
H. L[önegren] tecknar 1882 »V. skola och gymnasium för 50 år sedan; ett stycke
kulturbild från 1830-talet» (91 s.). Vidare bör erinras om C. O. Arcadius, Anteckningar i V.
allmänna läroverks häfder till år 1724 (1889, 83 s., tr. som läroverksprogr.). Slutligen kan
också förtjäna omnämnas, att i ett bihang till Handlingar rörande Skandinaviens hist., d. 8,
ingår »förteckning pa en del manuskript, som förvaras på kungl. gymnasiibibliotheket i V.».

Ås och Kållerstad. M. Hesselgren, Å. o. K. socknar (Jönk. hush. sällsk. handl. 11, s. 118.
ff., 1823).

Åsheda. C. I. Heurlin, Beskrifning öfver A. socken (diss. Lund, 1812, 193 s.).

Ädelfors guldgruva i Alseda. A. Swab, Anmärkningar öfver gullgången vid Ä. (Vet. akad.
handl., 1745, s. 117 ff.). — Densamme, Rön gjorda uti Ä. gullgrufvor (därs. 1751, s. 42
ff). — J. G. Wallerius, De aurifodina Ädelfors (diss. Upps., 1764, 26 s.).

Östbo härad. J. Allvin, Beskrifning öfver Ö. härad (1852, 263 s., se ovan s.  79).

Östra härad. C. F. Nordenskjöld, Jönköpings läns minnesmärken i Ö. härad (i Meddel. fr.
norra Sm. fornm. fören. 3, s. 41  ff.). Fredrik Hjelmqvist.



ETT SVENSKT CHAUTAUQUA.

I sin uppmärksammade skildring av det fria och frivilliga folkbildningsarbetet i
vårt land i Social Tidskrift år 1915 yttrar professor Knut Kjellberg följande
tänkvärda ord:

»Att väcka slumrande intressen, att utså nya tankar och att egga till självverksamhet
i studier och reflexioner samt att sålunda skänka innehåll åt lediga
stunder, detta är den uppgift, som föreligger det fria och frivilliga folkbildningsarbetet.»
Och han tillägger: »Folkbildningsarbetet bör alltjämt söka skapa nya
och större möjligheter för individens längtan efter ett i andligt avseende rikare liv
och därigenom bidraga till personligheters utkristallisering ur massorna, till alstrandet
av allt flera självständigt tänkande och självständigt handlande individer.»


Det synes mig, som dessa ord innebära en direkt maning till dem som deltaga
i folkbildningsarbetet att söka nya vägar för att nå de stora eftersträvansvärda
målen. Och det kan kanske därför icke vara obefogat att nu framföra en tanke,
som väcktes hos mig under en resa i Förenta staterna för snart tio år sedan.
Jag vistades då i ett av de egendomligaste samhällen som väl existera, ett
samhälle, som bar det indianskt klingande namnet Chautauqua och som är ursprunget
till — och numera centrum för flera hundra liknande företag i Nordamerika.

Chautauqua är här i landet knappast mer än ett namn — i Amerika betecknar
detta namn en hel folkrörelse, vilken närmast kan karakteriseras som en
kombination av sommarrekreation och folkbildningsarbete. Det ursprungliga
Chautauqua i Newyorkstaten är ett naturskönt beläget villasamhälle, som under säsongen
befolkas av ett tjugotusental människor av alla åldrar, vilka idka friluftsliv och
sport, m. e. o. folk, som njuta av sin semester som alla andra dödliga, blott
med den olikheten att de här samtidigt ha rikligt tillfälle att lyssna till landets —
och ibland även utlandets — bästa offentliga talare och föreläsare, musikaliska
och dramatiska förmågor, etc. Under vintern ligger den lilla sommarstaden
visserligen till det yttre tyst och öde, men dess inflytelserika verksamhet vilar icke —
då sprides nämligen därifrån tusen sinom tusen böcker till över hela landet bildade
studiekurser. Chautauqua är en ständigt livgivande kraft inom amerikansk
folkbildning, ständigt aktgivande på de kunskapstörstande medborgarnas behov.En utförlig framställning av Chautauqua finnes i Soc. tidskrift 1908 sid. 387 och 447.

Det är så lätt att förstå, att Chautauqua skall locka och draga »studenter» till
sig. Under sin korta ledighet längtar litet var — skolläraren, tjänstemannen,
kontorsbiträdet, kort sagt alla, som strävat i ett enahanda arbete under en lång
vinter — att vila ut i »naturens sköte». Men man önskar också använda sin
frihet för att få nya intryck och tankar — m. a. o. man behöver ej blott nya
fysiska krafter utan minst lika väl andlig stimulans. Chautauqua kan skänka allt
detta, och det erbjuder dessutom den fördelen framför många andra sommarkurser
att den besökande därunder kan få vara tillsammans med sin familj. Det
är ej sällsynt att t. o. m. tre generationer äro elever i samma kurs, och ej minst
av familjemödrarna är detta tillfälle till självkultur mycket uppskattat. Den
besökande hyr en liten stuga eller ett par rum i en dylik — många pensionat och
billiga restauranger finnas dessutom — betalar en liten skatt till institutionen
och sköter sig sedan själv. Varje dag bjudes honom — utan någon vidare
avgift — ett rikligt program: en statsman, en socialpolitiker, en filosof eller en
naturvetenskapsman håller kanske ett föredrag; serieföreläsningar finnas dessutom
i mängd, och på aftonen ges kanske en konsert eller uppläser någon skådespelare
något verk av Shakespeare, Ibsen, Molière o. s. v. Vill man utbilda sig på
något speciellt område — litteratur eller språk, målning eller konstslöjd, gymnastik
eller dans —, så ges tillfälle därtill genom att för en billig penning deltaga i en
kurs. Vill man idka umgängesliv och träffa likatänkande, så skriver man in sig

i någon av klubbarna — det finnes sådana av alla nyanser, politiska, religiösa,
fackliga. Men lockar en intet av allt detta, så finnes intet tvång. Man kan efter
behag ströva i parkerna, ro på den vackra sjön eller göra utflykter »utanför
murarna» till omgivningens många sevärda platser, främst Niagarafallen. Alla ha
här tillfälle att ordna sitt liv efter behag, samtidigt som alla känna sig i en
stimulerande och sympatisk miljö, och det är väl därför, som man sällan ser en
samling mer tillfredsställda människor än i detta folkbildningscentrum.

*

Jag har många gånger frågat mig själv: skulle ej en dylik sommaridyll kunna
skapas i vårt land? Vi ha ju vår härliga, korta sommar, som vi måste utnyttja
till det yttersta; vi ha människor, som äro trötta till kropp och själ efter en lång
och mörk vinters arbete. Alla längta de till landet — till skogarna, sjöarna, de
vilja njuta av friska bad, av upplivande promenader — men detta är icke allt
vad de begära. Under vintern ha de ej allenast arbetat, de ha också i de flesta
fall hungrat i andligt avseende, intrycken ha varit få och ytliga, inga tillfällen ha
givits dem att »utkristallisera personligheten ur massorna». Kunde de båda
behoven: vila i naturen och andlig stimulans samtidigt tillgodoses, så skulle deras
semester bli i dubbel måtto givande.

Man skall kanske svara mig, att för de flesta är fullständig vila nödvändig
under den korta ledigheten. Javäl, nog finnas de, som böra leva i fullkomlig
isolering eller som kanske föredraga att vandra ensamma i fjälltrakterna. Men det
finns säkerligen också många människor, för vilka ensamheten ej har någon dragning,
och knappast vore nyttig — människor, som tvärtom behöva livande umgänge,
men som ledsnat på badorternas själlösa liv. Dessa skulle utan tvivel med glädje
hälsa tillfället att under angenäma former öka sitt andliga vetande. Om
bildningstörsten behöver man för övrigt ej vara tveksam, den konstateras lätt av
tillslutningen till våra sommarkurser. —

Men hur skulle ett svenskt Chautauqua kunna realiseras? Naturligtvis får man
här liksom överallt akta sig för en okritisk kopiering. Sannolikt är det klokt att
börja försiktigt och i liten skala — den amerikanska förebilden startade också
med ett litet tältläger och en kurs på 12 dagar. Måhända skulle någon nu
existerande institution å landsbygden — där bostadsmöjligheter finnas — kunna
upptaga tanken. Kunde man ej tänka sig, att t. ex. Nääs under sin nuvarande
skickliga ledning och med sina stora resurser skulle kunna och vilja realisera en
sådan plan, som jag här framkastat? Men om detta icke går för sig — en mera
central belägenhet vore kanske ock att föredraga — så bör det erinras, att vårt land
äger både minnesvärda och natursköna platser, vilka synnerligen väl skulle lämpa
sig för en dylik uppgift. Det vore väl icke heller för djärvt att tänka sig ett
gammalt kungligt slott som centrum för en liten bildningskoloni — det vore väl
icke olämpligare att upplåta slotten till detta ändamål än att, som redan i flera
fall skett, förvandla dem till tvångsarbetsanstalter och alkoholisthem!


Svårare blir väl att erhålla verkligt intresserade ledare för företaget och goda
medverkande krafter. För min del tror jag dock, att huvudvikten till en början
borde läggas vid att bereda deltagarna den största trevnaden, och sedan låta det
helas utformning och utveckling växa fram så småningom ur deltagarnas behov
och önskningar.

Några synpunkter på det praktiska ordnandet torde till sist delgivas. Det är
naturligt, att platsen måste hava de bästa naturliga förutsättningar. Rikliga
tillfällen till vistelse i skog och mark, till segling och bad böra givas. Tillförseln
av livsmedel måste vidare vara god för att omkostnaderna skola kunna nedbringas
till ett minimum. Möjligt är att särskilda bostäder ej skulle behöva uppföras i
något större antal, om till plats valdes en redan väl bebyggd trakt — man
känner befolkningens lätthet att under sommaren tränga ihop sig. Såsom tillfälliga
bostäder för de yngre deltagarna kunde, såsom i Amerika, användas tältläger —
och kanske skulle även tjänarefrågan kunna lösas på amerikanskt sätt: där voro
uppassare, manliga såväl som kvinnliga, i flertalet fall, själva »students», vilka på
så sätt reducerade kostnaderna för sitt uppehälle i »kolonien». För att skydda
deltagarne från nyfikna och obehöriga personer borde vistelse i kolonien medges
endast åt dem, som betala en viss avgift per dag eller säsong. Något kringgärdande
med stängsel behöver ju ej därför vara nödvändigt.

Vad sedan angår den andliga näring, som skulle givas, bör nog denna, som
redan antytts, särskilt i början ej göras för kraftig. Meningen är ju ej att
åstadkomma fackutbildning av något slag, det åsyftas blott att ge tillfälle till andlig
rekreation jämsides med den fysiska. Det är möjligt, att underhållande föredrag
och uppläsningar samt sång och musik böra givas hedersrummet, och att bland
föreläsarna endast lejonen böra framföras! Smak och täkt måste dock härutinnan
utmärka ledningen, så att garantier givas för att det hela ej förfuskas och förytligas.

Det är obehövligt att säga, att vad jag här sökt skissera ingalunda är menat
att träda i stället för de bildningsrörelser, som redan finnas i vårt land, t. ex.
sommarkurserna i universitetsstäderna. Avsikten har varit att peka på en
möjlighet, som folkbildningsarbetet kanske kunde begagna för att tränga in på ett nytt
område och i viss mån också nå fram till människor, vilka hittills varit utestängda
från bildningstillfällen och intellektuell väckelse. 

 G. H. von Koch.




TILL KNUT KJELLBERGS HALVSEKELSDAG.

För en, som ägnat sitt livs verksamhet åt det fria folkbildningsarbetet i olika
former, har det varit en sällspord glädjeanledning  att se en sådan man
som prof. Knut Kjellberg inträda i detta arbetes tjänst och att bevittna
vad han där uträttat.

Han kom då det kanske allra bäst behövdes, han satte in däri sitt sinnes eld,
sitt hjärtas värme, sin ljusa intelligens och omfattande vetande, sitt vinnande
sätt och varma vältalighet, sin fasta tro på människornas utvecklingsförmåga,
med ett ord hela sin rika personlighet, eggande och väckande, ledande och
ordnande. Han gav åt viktiga sidor av detta arbete fast grund och delvis nya
former, han kom med nya betydelsefulla uppslag, och han har ständigt verkat
för att hålla detta arbete högt och för att det alltjämt skall stå i nära organisk
förbindelse med vetenskapens urkällor. Han har fortfarit att alltjämt vara en
central och bärande kraft i detta folkbildningsarbete. Och jag vill på det
livligaste önska att han fortfarande må ägna sina rika krafter åt detsamma.

Man kan kanske i våra dagar lätt frestas till att fråga: vad tjänar detta
arbete till? Då världen har gått ur led, då de främsta kulturfolken söka förinta
varandra — och detta synbarligen med stor framgång — då kan man väl ha
skäl fråga sig: vad tjänar denna kultur, denna bildning till, om den ej har
större makt, om alla dess medel och tillgångar blott hava skapats för att med
den mest fruktansvärda energi användas till samma kulturs förstöring. Om
vett och konster ej förädla mer än att detta är möjligt, om de blåsa bort som
maskrosens fjäderbollar för en något starkare vind — vartill då allt detta arbete?

Svaret kan ej bliva annat än: emedan det är nödvändigt. Missmodet och
tvivlet må understundom trycka och tynga, man kommer ända till svaret:
emedan det är mer nödvändigt än någonsin. Ju mer förvildningen växer, dess mer
måste man kämpa för förädlingen, där man kan komma åt.

Under alla förhållanden och i synnerhet i stunder av tvivel om kulturens
värde och kulturarbetets betydelse är det gott att tänka på en sådan värmehärd
och kraftkälla för detta arbete som Knut Kjellberg. Må han länge få leva och
verka! 

 Hans Emil Larsson.



TANKAR I NÅGRA FOLKBILDNINGSFRÅGOR.
Då jag på denna plats betygar min varma hyllning för den högt värderade
vännen och själsfränden Knut Kjellberg, finner jag lämpligt låta densamma
följas av några tankar i fråga om ett par detaljer i folkbildningsarbetet.

Det synes som om folkbildningsarbetets utövare ofta bortse från betydelsen
därav att ett verksamt upplysningsarbete ej kan utföras, utan att intresset först
blivit väckt hos dem, bland vilka arbetet skall bedrivas. Under skydd av den
i och för sig utmärkta sentensen: »Endast det bästa är gott nog» bjudas de
otränade sinnena i början sådant som ej kan av dem smältas. Detta har till
följd, att många genast stötas bort och att det spirande intresset, om detsamma
förut funnits, ej hålles vid liv. Jag tror, att man ej bör vara rädd för att göra
folkbildningsverksamheten under dess början ganska populär, d. v. s. liggande
under den standard, som man därefter vill uppnå. Uppgiften blir sedan att
successivt lyfta verksamheten till ett högre plan. Om intresset en gång blivit
väckt, är denna uppgift ej svår, även om den kräver ett insiktsfullt och
planmässigt arbete.

Det är sålunda ofta vanligt, att biblioteksledningen vid de smärre biblioteken
i landsorten utväljer böcker med ett så tungt innehåll, att biblioteket ej får
låntagare bland dem, som förut ytterst sällan läst en bok. Dessas intresse måste
väckas med äventyrsböckerna och den rena nöjeslitteraturen. Först sedan de
på detta sätt blivit besökare i biblioteket och fått intresse för boken, böra de
av bibliotekarien ledas till kännedom om den gedignare litteraturen.

På föreläsningsområdet tror jag även att man ej skall förakta de mycket
populärt lagda föreläsningarna med skioptikonbilder, ty de hava den stora
uppgiften att draga nya åhörare till föreläsningslokalen. Dessa lara sig därefter
snart att åhöra även de värdefulla föreläsningarna.

Med detta har jag endast velat framhålla, att man ej heller i folkbildningsarbetet
bör bortse från betydelsen av reklam, från vikten av att väcka de
likgiltiga och de oförstående med det skimrande och lättare godset. Man
behöver därigenom ej alis offra något av det stora i folkbildningsuppgiften.

*

Det väcker förvåning, att så relativt litet uträttas för att sprida kunskap om
de enklaste reglerna för hygien. Huru föga har ej i vårt land gjorts för att,
särskilt å landsbygden, framhålla betydelsen av t. ex. bad och gymnastik,
rummens vädring och klädernas rengöring samt den första vården vid sjukdoms-
och olycksfall ävensom hygien i allmänhet. Okunnigheten på dessa områden
är ännu häpnadsväckande stor.

Uppgiften att i dessa hänseenden sprida upplysning i tal och skrift borde
vara lockande för de unga läkarna och idrottsmännen, desto mera som det
gäller ej endast folkhälsans förbättrande, utan även — i kanske högre grad än
man tror — ett bidrag till utjämnande av klasskillnaden. I huru många fall
skapar ej ännu skillnaden i uppfattning om snygghet en klyfta mellan
människor, som eljest skulle hava lätt att mötas och förstå varandra.

Man kan hoppas, att detta ämne snart upptages bland de främsta å
folkbildningsprogrammet.

*

Under senaste tiden har frågan om bättre etikettering av de i museerna
utställda föremålen varit under diskussion. Folkbildningsförbundet avlät i juli
månad 1916 skrivelser i detta ämne till Nationalmuseum, Nordiska museet och
Statens historiska museum. I dessa skrivelser framhölls bl. a. hurusom de
upplysningar, som lämnas rörande de utställda föremålen, i allmänhet äro mycket
ofullständiga och att de flesta museibesökare vid lämnandet av museet hava
känslan av att mycket setts, men litet lärts. Endast de utställda föremålens rent
yttre egenskaper kunna studeras, varemot på grund av bristande upplysningar
det sakliga underlaget för föremålets placering i dess rätta miljö och annan
liknande kännedom om detsamma saknas. Ur folkbildningssynpunkt är av största
betydelse, att sakliga upplysningar med kulturhistoriskt eller tekniskt innehåll
lämnas å etiketter i diskret form och färg. De i museerna befintliga katalogerna
äro ofta relativt dyra och finnas måhända ej tillgängliga, då intresset för
något visst föremål väckes. Många museibesökare finna det även besvärligt och
tidsödande att studera kataloger. I varje fall lämnar en läst etikett alltid mera
av värde än om ej någon upplysning alis erhållits om föremålet. I konstmuseerna
borde sålunda vid varje tavla eller skulptur finnas angivet konstnärens
namn, nationalitet samt födelse- och dödsår ävensom konstverkets namn och
den konstskola, som konstnären eventuellt tillhört. Vid andra föremål skulle
med spirituell penna lämnas en kort upplysning om tillverkaren, tiden för
tillverkningen, föremålets ändamål och historia, dess egenheter, o. d.

Folkbildningsförbundets framställning har mötts med stort förstående från
Nationalmusei sida och anföres i dess svarsskrivelse, att allenast bristande medel
utgör orsaken till att fullständig etikettering därstädes ännu ej finnes.

Riksmuseet har redan på ett förträffligt sätt genomfört etiketterings frågan,
och det är att hoppas, att även våra övriga museer, särskilt Nordiska museet
och Livrustkammaren, ville med beaktande av denna i folkbildningshänseende
så viktiga fråga snarast möjligt gå i författning om att å etiketter lämna fullständigast
möjliga upplysningar om de utställda föremålen. Harald Lettström.


<chapter name="AMERICAN LIBRARY ASSOCIATIONS 40-ÅRS JUBILEUM.
NÅGRA ORD OM BIBLIOTEKSVÄSENDETS UTVECKLING I FÖRENTA STATERNA.">
AMERICAN LIBRARY ASSOCIATIONS 40-ÅRS JUBILEUM.
NÅGRA ORD OM BIBLIOTEKSVÄSENDETS UTVECKLING I FÖRENTA STATERNA.
Med 1400 deltagare, representerande unionens flesta stater, samlades American
library association den 26:e juli 1916 till möte i Asbury Park i New Jersey,
det största mötet hittills i dess annaler. Det är en storartad utveckling denna
siffra representerar, och det var i år särskild anledning att blicka ett ögonblick
tillbaka. Det var nämligen jämnt 40 år sedan Amerikas bibliotekarier för första
gången samlades till möte för diskuterande av gemensamma intressen.Ett möte hade visserligen hållits förut, så tidigt som 1853, men utan att lämna några
varaktiga resultat. Det
var i Philadelphia under den stora världsutställningen år 1876. Och medlemsantalet
ansågs över alla förväntningar — 103 personer. Många glåpord ödslades
visserligen över detta möte, över det löjliga i att tro, att ett bibliotek, som ju alltid
måste vara »ett problem för sig själv», kunde ha något som helst att lära av andra
bibliotek. Men initiativtagaren var denna gång en man, som inte lät sig
förskräcka. Det var Melvil Dewey, den person som väl gjort mer än någon annan
för främjandet av amerikanskt folkbiblioteksväsen i modern mening. Han var
den rätte mannen, och han kom, som sådana för sed hava, i rätta ögonblicket.
Just detta år hade Förenta staternas regering för första gången utgivit en berättelse
om landets biblioteksförhållanden, och till denna hade varit bifogad Cutters
regler för katalogisering — detta sista ett jättesteg framåt till likformighet på ett
av bibliotekens viktigaste arbetsområden. Så kom biblioteksmötet, följt med
nödvändighet, liksom hemma hos oss, av en biblioteksförening (American library
association, mest känd under sina initialer, A. L. A.) och av ett biblioteksorgan (Library
journal). Och detta år såg ännu en märkessten sättas. Det första utkastet till
Deweys berömda decimal-klassifikation trycktes, och därmed börjar detta system
sitt segertåg över hela den amerikanska kontinenten för att slutligen vinna
fotfäste även i Europa, där det t. ex. ligger till grund för den klassificering, som
användes av det stora bibliografiska institutet i Bryssel, vars uppgift är ingen
mindre än en världsbibliografi över alla länders och tiders tryckalster.

Efter 1876 komma så slag i slag de stora reformer av biblioteksväsendet,
vilka gjort det materiella Amerika till ett föregångsland på ett kulturellt område
så viktigt som något. Man börjar med att söka väcka kommunernas och enskildas
intresse för saken, man utger tillförlitliga, annoterade kataloger till ledning vid
bokurvalet, man öppnar hyllorna för allmänheten i en förut oanad utsträckning —
detta sista under högljudda protester från bibliotekarier av en något äldre typ,
men blott för att den dag i dag är stå som segrare efter utagerad kampanj,
med siffror och fakta för vilka alla måste böja sig. Man ger vidare allmänheten
en sådan katalog, att den verkligen svarar på alla de frågor, som ställas till den
av även de icke boksynta (den s. k. dictionary catalogue). Man vidtager särskilda
anordningar för förut vanlottade klasser av läsare: man inrättar egna rum åt
barnen, till glädje och nytta för dessa och till lättnad för de vuxnas arbete
i biblioteket; man gör särskilda ansträngningar att dra till sig det praktiska
livets män, ingenjörer, uppfinnare, affärsmän, lantbrukare, vilka så länge
envisats att betrakta biblioteket enbart som en institution för lärda, kvinnor och
barn. Till och med den endast tidningsläsande allmänheten välkomnar man
inom sina murar, naturligtvis med den lovliga baktanken, att sedan man en
gång fått dem i sina gärn, kunna göra dem till varaktigt byte.

Sedan på detta sätt de enskilda bibliotekens effektivitet drivits upp, kommer
turen till mera vittomfattande åtgärder. Det gäller att förena de små, självständigt
arbetande lokalbiblioteken till system med tidsbesparande centralisation av
arbetet och framför allt med boklån mellan dessa bibliotek, som ställer till läsarens
disposition en 10, kanske 100 gånger större samling mot förut. Detta är
den ena utvecklingsgången, där flera småbibliotek varit det ursprungliga. Till
samma resultat kommer man den omvända vägen på ställen med från början
endast ett bibliotek, nämligen genom dettas utgrenande i filialer och
vandringsbibliotek, enligt olika metoder för land och stad, men alla med samma mål —
att placera inom räckhåll för varje medborgare de böcker han behöver för nöje
eller upplysning. — Ännu ett led får icke glömmas. Länge var biblioteksfrågan
en kommunernas ensak; småningom inses emellertid dess vikt som en statens
angelägenhet — biblioteket intar alltmer sin rangplats i folkets uppfostran vid
sidan av skolan. Bibliotekskommissioner inrättas (motsvarande våra
bibliotekskonsulenter), som på statens bekostnad ge all tänkbar hjälp, särskilt till de små
biblioteken. Denna hjälp är dels av direkt ekonomisk, dels av teknisk natur,
den senare meddelad genom korrespondens, genom kringresande organisatörer,
genom tryckande av kataloger och biblioteksteknisk litteratur. Där dessa
kommissioner, som ofta är fallet, äro knutna till ett statsbibliotek, tjäna de också som
central för lån till dessa mindre bibliotek av böcker för dyrbara för dem att själva
anskaffa. De äro slutligen naturligen statens sakkunniga vid dess
bibliotekslagstiftning, som nu börjar antaga en alltmera vittgående, i flera fall rent
imperatorisk karaktär.

Vad har nu varit drivkraften i detta enorma arbete? Främst kommer väl
det demokratiska Amerikas starka känsla av var mans lika rätt till böcker och
bildning, därnäst den aldrig tröttnande entusiasmen hos rörelsens pioniärer samt
slutligen det förstånd på den fackliga utbildningens nödvändighet, som man
märkvärdigt nog i detta fall visat sig äga i det land, där väl annars tron på
fackutbildning måste sägas stå på nollpunkten. Här har man visat sig framsynt.
Vid hundratals »round tables», vid sommarkurser över hela kontinenten, genom
klasser vid alla de större biblioteken, vid 13 biblioteksskolor (Europa har mig

veterligen en) meddelas nu den fackkunskap, utan vilken intet yrke, hur mycken
entusiasm det än kan visa sig inge, kan ha någon stor framtid. I närvarande
stund torde det väl också kunna sägas, att ytterst få av Förenta staternas
omkring  12,000 bibliotekarier äro fullkomligt utan utbildning.

Men ännu är man inte nöjd — bör ju heller inte vara det. Oändligt mycket
återstår. Det enklaste sättet att ge en föreställning om de problem, som just
nu stå på dagordningen, är kanske att redogöra för förhandlingarna vid det
senaste årsmötet av A. L. A. Utrymmet förbjuder mig visserligen att ingå i
några som helst detaljer, men även en schematisk översikt av arbetets
uppdelning på sektioner torde möjligen kunna ge något intryck.

Utanför de allmänna mötena, vid vilka biblioteksfrågor äro så gott som
bannlysta, hade följande grupper sina egna sektioner: biblioteksstyrelsemedlemmar,
lärare vid biblioteksskolor och andra utbildningsanstalter, katalogiserare, bibliografer,
bibliotekarier vid statsbibliotek, universitetsbibliotek, lagbibliotek, lantbruksbibliotek,
barnbibliotek och skolbibliotek samt speciella bibliotek (såsom t. ex. tidnings-,
telefon-, bank-, livförsäkrings-, museibibliotek o. s. v.). Många av dessa grupper
ha sina egna föreningar, men alla ha de A. L. A. som sin gemensamma samlingspunkt.

Vid en överblick av programmet på de särskilda avdelningarna faller det
genast i ögonen, att de mindre, tekniska problemen fått maka åt sig. Bläddrar
man igenom de första årgångarna av Library journal och programmen för de
tidigare konferenserna, finner man långa diskussioner om det bästa sättet att föra
förvärvskataloger, om hyllistor, statistik, olika utlåningssystem o. s. v., men
den tiden är nu förbi. Dessa frågor överlåtas nu åt sakkunniga kommittéer
eller äro i många fall åtminstone för någon tid framåt tillfredsställande lösta.
Till och med intresset för katalogiseringens detaljer är i sjunkande. Orsaken
är den storartade centralisation på detta område, som Kongressbibliotekets tryckta
kort innebära. Sedan 1901 trycker detta Förenta staternas största bibliotek sina
accessioner på kort i nog stor upplaga för att förse alla de bibliotek, som så önska.
Priset för dessa, som täcker alla omkostnader för tryckning och distribution, är dock
så lagt, att det nästan undantagslöst ställer sig billigare för ett bibliotek att köpa dessa
kort än att själv utföra arbetet, och till skänks få de dessutom fördelen av ett tryckt
kort och av en korrekthet, som det torde vara i det närmaste omöjligt för dem
själva att uppnå. — Ha alltså många av de gamla problemen sjunkit undan, är
det emellertid ingen brist på nya. Ett av de viktigaste är, hur man skall kunna
hålla biblioteken au Courant med de brännande frågorna på dagordningen, där
böcker i allmänhet äro en alltför senkommen hjälp. Särskilt framhölls det vid
mötet, vilket gyllene tillfälle, som ligger färdigt att gripas av Amerikas bibliotek
genom den enorma intensitet i studier, som allmänt väntas på det vetenskapliga,
det sociala, det ekonomiska området, när världens marknader efter kriget ligga
öppna för amerikansk företagsamhet. Kunna de denna gång visa, vad de duga
till, skola de icke endast ha gjort sitt land en jättetjänst, men de skola också

en gång för alla i den allmänna opinionen ha lyft sitt arbete upp ur den »romantiska
halvdager», till vilken det nu, trots allt som uträttats, så gärna förvisas.

Ett annat problem, som står i förgrunden av det allmänna intresset, är landsbygdens
bibliotek. Man har alltmera måst erkänna, att de små vandringsbibliotek,
med vilka man i så många fall hittills nöjt sig, menade som de voro att
innehålla något för alla, tyvärr i allmänhet visat sig innehålla mycket litet för
var och en. Att människorna på landet ha en lika differentierad smak som
någonsin stadens invånare och att de ha lika rätt att få just de böcker som
passa för dem är ett faktum, som man alltmera börjar se i ögonen och strävar
att inrätta sig efter.

Den kanske största livaktigheten förmärktes i skolbibliotekens sektion. Man
förberedde sig där på en kampanj över hela landet för bättre skolbibliotek med
det lösensordet, att en skola utan sitt bibliotek bör vara något lika otänkbart
som en vetenskap utan sitt laboratorium. För detta ändamål söker man stå i
nära kontakt med landets lärare. Så var t. ex. vid sommarens stora
lärarekongress i New York en hel sektion ägnad åt skolbiblioteksfrågan.

Men icke endast åt skolorna räcker det amerikanska biblioteket ut sin hand.
Det söker också samarbete med immigrationsarbetets män, med fängelser,
barndomstolar och hospital. Med stadig kurs styr det fram mot sitt stora mål —
att vara ett centrum för allt bildningsarbete i dettas  vidaste bemärkelse.
Greta Linder.



EN TYSK KULTURHÄRD OCH DESS VERKSAMHET UNDER KRIGET.
En söndagseftermiddag i januari 1911 anlände seminarieadjunkten Marie
Louise Gagner och undertecknad till Hamburg. Vi voro utskickade av
den år 1910 tillsatta »Kommittén för främjande av god och billig nöjesläsning»,
för att ta reda på de åtgärder som i Tyskland och Danmark vidtagits
för motarbetande av dålig och underhaltig litteratur, samt den utställning av
Nick-Carter-häften, kolportageromaner m. m. d. vilken då gjorde sin rond till ett
flertal av Tysklands städer (inalles 61).

Nämnda för sitt ändamål högst effektiva utställning hade anordnats av
Deutsche Dickter-Gedäcktnis-Stiftung eller närmare bestämt av dess chef, doktor Ernst
Schultze. Och det var denne man vi nu ämnade besöka. Stiftelsen ligger i
Groszborstel utanför Hamburg. Vår svenska vana trogna skyndade vi genast
till telefonen för att få ett sammanträffande ordnat, men blevo ej litet förvånade,
då vi upplystes om att varken institutionen eller chefen hade telefon. »Man

arbetar så mycket mera ostört utan», förklarade sedan doktor Schultze. Nå, det
blev att ordna saken telegrafiskt; och två dagar senare mottogos vi på det
älskvärdaste av doktor Schultze och hans närmaste man, doktor Koerner.

Deutsche Dichter-Gedächtnis-Stiftung är inrymd i en arkitektoniskt vacker
byggnad, fritt belägen i en lantlig omgivning. Solen strömmade just in i de
konstnärligt ordnade arbetsrummen och biblioteket, och redan det första
intrycket var odelat sympatiskt. Själv bor doktor Schultze i en villa några
stenkast därifrån.

Man behöver ej samtala lång stund med de båda herrarna för att förstå, att
i denna stiftelse råder den för alla dylika organisationer mest främjande
styrelseformen, nämligen den upplysta despotismens. Stiftelsen är helt enkelt doktor
Schultze — kunnig, energisk, initiativrik och entusiastisk som han är samt med
en mycket bestämd vilja och en eminent arbetsförmåga. Vid sidan av
chefskapet är han en mycket anlitad föreläsare och har dessutom hunnit med en
avsevärd skriftställarverksamhet: böcker, tidskrifts- och tidningsartiklar, t. ex.
Die Schundliteratur, Die Verbreitung guter Literatur, Die Schundliteratur als
internationales Problem, Kriminalliteratur, Was können Gesetzgebung und
Verwaltung zur Bekämpning der Schundliteratur tun? Über Notwendigkeit und
Nutzen von Krankenhaus-Büchereien.

Deutsche Dichter-Gedächtnis-Stiftung startade år 1902. Det är ej någon
förening i egentlig mening. Den har visserligen arsbetalande medlemmar och
erhåller understöd av stater och kommuner, men dessa tyckas ej ha något slags
rösträtt eller inflytande på styrelsens sammansättning. Förvaltningsrådet består
visserligen av 22 personer och sammanträder en gång om året, men den
verkställande styrelsen utgöres av tre personer utom doktor Schultze, och av dessa
bo endast två i Hamburg. Så man kan förstå att doktor Schultze ej låter
besvära sig mer än han själv vill av förvaltningsrådet. Stiftelsen uppger som sitt
ideella mål »att genom spridning av verk av framstående tyska diktare resa dessa
minnesvårdar i det tyska folkets hjärtan». Detta mål fullföljes dels genom stora
inköp av lämpliga böcker — som förses med biografiska meddelanden om
författaren och bindas i trevliga band samt antingen skänkas eller till möjligast
billiga pris säljas till folk- och skolbibliotek, sjukhus, kaserner, krigs- och
handelsfartyg, fyrtorn och fyrskepp — dels genom egen förlagsverksamhet, som ju
då också blir en inkomstkälla. Man är särskilt angelägen om gott papper och
konstnärlig utstyrsel. Så tillhör exempelvis »Eichenkranz»-biblioteket detta förlag.
Under sin femtonåriga verksamhet har stiftelsen utdelat i runt tal 800,000
böcker, och förlagsverksamheten har omfattat 106 arbeten i 3 miljoner exemplar.
Då äro ej medräknade krigssändningarna. Som exempel på priserna må nämnas,
att en sammanställning av 36 bundna volymer erhålles för mark 19:50, en
annan, »Bücherei Dichterehrung», innehåller 30 band för mark 7:50. Med
böckerna följa tryckta kataloguppgifter samt ett frågeformulär, avsett för upplysning
om böckernas större eller mindre begärlighet m.  m.

Att Deutsche Dichter-Gedächtnis-Stiftung och dess chef skulle axla stora och
tunga bördor under kriget var för mig, liksom väl för alla som följt deras verksamhet,
en självklar sak. Nyligen erhöll jag också därifrån en krigsberättelse — skulle
man ju kunna kalla det —, som bjuder på åtskilligt av intresse. Till
krigslasarett, skyttegravar, krigsskepp, U-båtar, luftskepp och tyska fångläger i
utlandet har stiftelsen från augusti 1914 till och med november 1916 gratis
utdelat 408,016 böcker, 89,436 tidskrifter och 7,800 bilder — en åtgärd möjlig
genom en storartad tillslutning från allmänhetens sida.

Lasarettsbiblioteket består av 35 band, valda med tanke på att innehållet
skall »uppmuntra och röra, men ej uppröra de sjuka». Dessa böcker, liksom
numera flertalet av de böcker som utgå från stiftelsen, ha band av
dermatoidlinne, som kan avtvättas med varmt eller kallt vatten utan att skadas; ej ens
trycket far på något sätt illa. Detta material gör ju också alla slags
skyddspärmar överflödiga. På lasarettsböckerna äro pärmarna mjuka, så att de kunna
vikas om boken, varigenom denna kan hållas med en hand.

Skyttegravsbiblioteket innehåller 30 band: 13 noveller och berättelser av
bl. a. Anzengruber, Brentano, Heyse, Hoffmann, Rosegger, Schmitthennerr
Spielhagen, 10 humoristiska arbeten, 3 krigsberättelser av Wilh. Jensen, von
Kleist och von Yxkull, 2 diktsamlingar: dikter av Goethe och en samling
fosterländsk diktning, ett lustspel av Grillparzer och slutligen Die deutschen Lande
in der Dichtung, utgiven av Max Goos. De flesta böckerna äro illustrerade.

Krigsfångebiblioteket bjuder på 50 band. Delvis sammanfaller det med
föregående, men innehåller flera romaner, diktsamlingar, dramer och lustspel samt
en samling valda brev av Goethe och slutligen Tysk julbok, en samling juldikter
på vers och prosa. — Biblioteken sändas så långt sig göra låter i dubbla och
flerdubbla exemplar.

I stiftelsens berättelse om denna krigsverksamhet äro avtryckta en mängd
tacksägelsebrev. Många ge särskilt uttryck åt glädjen att få nya böcker. Så
t. ex. skriver prästen vid ett lasarett på ostfronten: »Jag önskar Ni själv kunde
se hur tacksamt era skatter här mottagas. Att jag kan bjuda de sjuka
fullständigt nya böcker väcker alltid förvåning och i ännu högre grad tacksamhet.»
En sjuksköterska skriver: »Varje estetiskt känslig människa tar hellre i sin hand
en obegagnad än en sönderläst bok, och de sjuka ha i detta fall en ömtålig
känslighet.»

Från alla de olika fronterna citeras massor av tacksägelser.

»Det efterlängtade skyttegravsbiblioteket har kommit och hälsats med jubel.
Folket kom i hopar och bad om något att läsa.

— Nu undra vi inte mer hur vi skola försköna våra lediga stunder. Det
präktiga, stora trycket tillåter oss att läsa också om kvällarna vid vår
krigsbelysning.

— Den enformiga, men nervslitande tjänsten i skyttegravarna, där varje ögonblick
en dödsbringande granat kan explodera, väcker behovet av andlig näring

— I går hade vi stor glädje — i synnerhet behagligt är det tydliga trycket,
ty vår uppehållsort är trång och mörk.

— Vårt tack är så mycket större som er sändning är den enda som fullt
motsvarat sitt ändamål.

— Jag hade av glädje kunnat hoppa genom taket på vår låga boning. Något
så härligt hade jag aldrig vågat drömma om: ett helt bibliotek, en hel
koffert full!

— Era böcker ha skaffat mången fältgrå njutningsrika och angenäma
timmar under svåra tider. Jag tror att mången som förr stod fientlig eller
åtminstone likgiltig gent emot böcker funnit behag i läsningen av sköna verk —
ett resultat, som säkerligen skall gälla mer för D. D. G. S. än mitt enkla tack.

— Just nu erhöll jag er älskvärda gåva — skriver en officer från Dolomiternas
snötoppar — som var en högst välkommen uppfyllelse av en innerlig
önskan. Snö och dagslång dimma skaffa oss här tjänstfria timmar; då skola
de gedigna små böckerna förkorta för oss mången ödslig timma.

— Det gläder mig — skrives från Rumänien — att en stor del är friska,
muntra böcker. Vi ligga just nu i en fredlig ställning, så att sändningen är
mycket välkommen, om också alla nu hellre ville vara med mot Rumänien.

— Icke endast till underhållning — skrives från ett krigsskepp »i hög
sjögång på Nordsjön» — tjänar er sändning oss sjöfolk, utan även som ett
förträffligt lugnande medel, som man ej kan önska sig bättre.

— Genom er bokgåva — skrives från en U-båt — har ett behov tillgodosetts
som vi officerare ofta iakttaga. Under den långa sjöfärden i den obeboeliga
båten, i det myckna dåliga vädret måste man se till att folket hålles friskt och
glatt. Att genom god lektyr mycket vinnes behöver ej nämnas. Var och en
finner något för sin smak.

— För ert skyttegravsbibliotek — yttras från en flyghamn — äro vi hjärtligt
tacksamma. Om biblioteket ej efter bokstaven motsvarar sitt ändamål hos
oss, som befinna oss allt annat än i skyttegravar, så kunna ni vara övertygade
om att vi ha mycken glädje därav.»

Slutligen nämnas de mer och mindre vemodiga tacksägelsebreven från
fånglägren:» . . . så ha vi åtminstone ett stycke av hemlandet ibland oss . . .
därhemma glömmer man oss inte.

—  Endast den som under månader har suttit i fångenskap kan riktigt förstå
vad det vill säga att få tyska böcker i så underbart urval, som, om också blott
för en stund, låta, en  glömma fångenskapen och avbryta dagarnas evigt
nervupprivande enahanda.

— Mig och mina kamrater har det hittills i denna eviga enformighet fattats
all andlig näring. Sedan vi läst böckerna, skola vi skicka dem till våra lidande
kamrater på Trinidad.

— Efter ankomsten av er älskvärda bokgåva (125 böcker), skriver chefen
för den från S. M. S. Albatros i »Roma kloster i Sverige» internerade

besättningen, ber jag att i mitt folks namn få uttala vårt hjärtligaste och uppriktigaste
tack.» Denna är den enda av de från fånglägren anförda skrivelserna som ej
på något sätt talar om fångenskapens bitterhet eller enformighet.

Av vad här berättats om doktor Schultze framgår att han är en besläktad
ande med vårt folkbildningsarbetes främste man, professor Knut Kjellberg. Båda
ha mången gång osökt fört i min hågkomst minnet av en av Sveriges ädlaste
söner, en man om vilken det kan sägas, att större beröm gives icke än det att
bli liknad vid honom, nämligen Artur Hazelius. Det är samma okuvliga energi
och brinnande nit, samma ljusa förhoppning för och oändliga kärlek till
livsverket, samma omutliga och odelade offrande av den egna kraften, samma
ansvarsfyllda allvar inför kallet. Det är det obrottsliga tillämpandet av Artur
Hazelii valspråk: Ingen dag spårlös. Och därför inger jämförelsen med doktor
Schultze ej någon känsla av tröstlös avund utan av djupt känd tacksamhet över
vad vi själva äga.

Hell professor Knut Kjellberg! Gurli Linder.


<chapter name="OM  DEN LOKALA KONTROLLEN ÖVER DEN POPULÄRVETENSKAPLIGA
FÖRELÄSNINGSVERKSAMHETEN.">
OM  DEN LOKALA KONTROLLEN ÖVER DEN POPULÄRVETENSKAPLIGA
FÖRELÄSNINGSVERKSAMHETEN.
Från första stund, då statsbidrag tilldelades anstalt för populärvetenskapliga
föreläsningar, har inspektor varit förordnad, som haft till uppgift att tillse,
det villkoren för statsbidragets erhållande blevo uppfyllda. Som bekant
är Stockholms arbetarinstitut den första anstalten av detta slag i vårt land.
När arbetarinstitutet första gången, för läsåret 1881—1882, dess andra
verksamhetsår, erhöll bidrag av statsmedel med 5,000 kronor, erhöll professor
Hugo Gyldén förordnande att vara inspektor vid arbetarinstitutet. Han var
sålunda den förste inspektor för den statsunderstödda populärvetenskapliga
föreläsningsverksamheten.

Då riksdagen första gången år 1884 beviljade anslag av 15,000 kronor till
understöd åt sådana anstalter och föreningar, som anordnade föreläsningskurser
för arbetare, uppställdes även det villkoret för erhållande av statsbidrag, att den,
som ville åtnjuta dylikt bidrag, skulle vara skyldig underkasta sig den kontroll,
kungl. maj:t kunde pröva lämplig. I den kungl. kungörelse, som med
anledning av detta riksdagens beslut utfärdades, ingår bestämmelsen, »att anstalten
eller föreningen skall vara skyldig att underkasta sig de villkor och kontroller,
som i övrigt av Oss prövas nödiga och lämpliga . . . och skall lokal anstalt eller
förening, som av ifrågavarande statsanslag erhåller bidrag — vara underkastad
inspektion av den person, som Vår befallningshavande äger att förordna». Från

och med år 1912 (kungl, kungörelsen den 22 juni 1911) skola de statsunderstödda
föreläsningsanstalterna vara underkastade inspektion såväl av föreläsningskonsulenten
som ock av den av kungl. maj:ts befallningshav ande förordnade person,
för vilken särskild  instruktion skulle av befallningshavandena utfärdas.

De sakkunniga, som av chefen för ecklesiastikdepartementet, statsrådet P. E.
Lindström, tillkallades 1910 för att inom departementet biträda vid beredande
av frågan om förändrade grunder för utgående av statsanslag till understöd för
anordnande av populärvetenskapliga föreläsningskurser i folkbildningssyfte och
som utsago medicine doktor Knut Kjellberg till sin ordförande, hade även sin
uppmärksamhet riktad på frågan om den av konungens befallningshavande
tillsatta inspektor för föreläsningsanstalterna. I de uppgifter, som av sakkunniga
infordrades från de statsunderstödda föreläsningsanstalterna, förekommo också
yttranden om denne kontrollerande person. Det anmärktes, att hos somliga
inspektores förefanns såväl brist på intresse för föreläsningsverksamheten som
bristande kontroll på föreläsarnas lämplighet. De sakkunniga hyste den
grunduppfattningen, att föreläsningsverksamheten borde erhålla både friare former
och noggrannare kontroll. Efter åtskilliga överläggningar och förslag om
denna inspektor kommo de sakkunniga till det resultat, att i allmänhet torde
behov föreligga av en för inspektionsändamål på orten förordnad person. Men,
säga kommitterade, »högeligen önskvärt är, att detta uppdrag lämnas till sådana
personer, som hysa intresse för denna gren av folkbildningsarbetet».
Bestämmelsen, att konungens befallningshavande i länet skall förordna inspektor för
varje statsunderstödd föreläsningsanstalt, står fortfarande kvar.

Förut omnämnda instruktion, som av konungens befallningshavande skulle
utfärdas för inspektor, torde i allmänhet ansluta sig till det »Utkast till
instruktion för inspektor vid statsunderstödd föreläsningsanstalt, utarbetat av den inom
kungl, ecklesiastikdepartementet anställda föreläsningskonsulenten», och är av
följande lydelse:

»Det åligger inspektor för föreläsningsanstalt:

1) att med uppmärksamhet följa anstaltens verksamhet samt efter omständigheterna
till ecklesiastikdepartementet eller kungl. maj:ts befallningshavande
anmäla om i avseende därå finnes något att erinra;

2) att tillse, att politiska och religiösa strider eller förhandlingar ej
förekomma vid föreläsningarna eller undervisningen;

3) att tillse, att i den mån förhållandena sådant påkalla och medgiva,
lämplig litteratur, anknytande sig till föreläsningarnas innehåll, finnes tillgänglig på
föreläsning sorten;

4) att förvissa sig om att anstalten från kommun eller enskilda bar för sin
föreläsningsverksamhet verklig disponibel inkomst minst lika mycket som det
bidrag staten beviljat;

5) att två gånger årligen (tills annorlunda föreskrives, i början av juni och
december) till föreläsningsanstaltens styrelse utfärda intyg, huruvida anstalten,

såvitt den förflutna delen av året angår, fyllt de villkor, som uppställts för
åtnjutande av beviljat statsbidrag.»

I allmänhet har inspektor ej något att anmärka mot föreläsningsverksamheten
i det intyg han har att avgiva. En och annan gång har dock sådant
inträffat. Ett fall må här utförligare relateras. Aktstyckena äro följande med
uteslutning av ort- och personnamn.

»Till styrelsen för — — föreläsningsförening.

»De äro ej många, som nu för tiden tro på en utvecklingslinje »med
naturligt urval» och 'kampen om tillvaron' som de verkligt bärande (?) krafterna.
Darwin tillhör närmast historien numera och intar naturligtvis en rangplats i
förhållande till de vetenskapliga frågor, han ställt under debatt.» Riktigheten
av denna framställning av naturvetenskapens nuvarande ståndpunkt, lämnad av
en högt ansedd vetenskapsman, torde ingen kunna jäva. Alltså: Darwins
utvecklingslära eller descendensteori närmast blott ägande historiskt intresse; de
hypoteser, på vilka den är grundad, erkända endast av ett fåtal — sådan är
faktiskt ställningen. I den föreläsning som hölls här av prof. — — — över
Ch. Darwin förekom icke ens någon antydan, att D. varit föremål för skarp
kritik, ännu mindre att hans descendensteori är i hög grad omstridd och för
flertalet vetenskapsmän representerar en övervunnen ståndpunkt. Verba
formalia minnes jag icke, men jag tror, att föreläsaren bibragt andra lika väl som
mig det intrycket, att enligt hans uppfattning vetenskapen enhälligt eller så gott
som enhälligt omfattat Darwins lära; vi, enfaldige lekmän, hade bära att falla
ner och tillbedja. Under sådana omständigheter kan man icke rimligtvis vänta
av professor — — en verkligen kritiskt-objektiv framställning av
utvecklingsläran, och detta så mycket mindre, som de nyare descendensuppfattningarna
icke bilda något helgjutet och i få, enkla linjer inramat system som det
Darwinska, icke låta popularisera sig som detta och duga därför föga för
uppträdande föreläsare, som vid deras framställande icke ha de Darwinska
slagorden att tillgripa.

Att avhöra en okritisk, subjektivt färgad framställning av Darwins lära kan
icke medföra verklig nytta för allmänheten; det kan t. o. m. tänkas ha en
positivt skadlig inverkan på en och annan.

Jag måste därför vördsamt anhålla, att styrelsen återkallar sitt beslut att
inbjuda prof. — — att hålla tre föreläsningar över utvecklingsläran. I händelse
av vägran ber jag få motse en skriftlig framställning av de skäl och grunder,
styrelsen anser sig kunna åberopa såsom stod för sitt handlingssätt.
— — — — den — —
(Inspektors namn.)»

Styrelsen svarade, att den vidhölle den uppgjorda planen.

Härpå svarade inspektor bl. a.: »Det ligger i sakens natur och framgår även
av sammanhanget mellan bestämmelserna i kungl. kungörelsen, att inspektionen
framför allt bör tillse i vad mån styrelsen fullgör sin skyldighet att sörja för

att föreläsningarna må bliva till verklig nytta för deras åhörare. Styrelsen har
visat sig hysa en annan och efter min åsikt alldeles felaktig uppfattning av
ifrågavarande bestämmelser och sin ställning till dessa — — — Vid sådant
förhållande finner jag mig tills vidare förhindrad att vitsorda, att föreningen
uppfyllt de för erhållande av statsbidrag stadgade villkor.
(Inspektors namn.)»

Sedan konungens befallningshavande erhållit nödiga, begärda upplysningar,
utbetalades statsbidraget.

Vid behandling av frågan om anslag på kommunalstämman till föreläsningsföreningen
föreslog inspektor, att anslaget borde beviljas med villkor, att ovan
omtalade professor och 3 av teologiska fakultetens namngivna lärare ej bleve
kallade att föreläsa. Kommunalstämman beviljade anslaget utan detta villkor,
och föreningen anordnade föreläsningar även av de sålunda särskilt såsom
farliga utpekade.

En och annan inspektor har, enligt vad som kommit till min kännedom, på
kommunalstämmor yrkat avslag på bidrag till föreläsnings verksamheten, enär
han ansett denna verksamhet vara till föga gagn. Och en inspektor har ansett
sig ej böra upplåta en folkskolesal till en föreläsning av en professor om tsar
Peter, därför att föreläsningen var avsedd att hållas på Kristi himmelsfärdsdag.

Den svåraste anmärkningen mot någon inspektor gäller ett par tillfällen, då
denne under en föreläsning om utvecklingsläran av lektor — — och under
en annan av docent — — om syndaflodsberättelsen ur naturvetenskaplig synpunkt
yttrade så högt, att åhörare och föreläsaren kunde höra det: »det är obevisade
påståenden och lösa hypotesen. Föreläsaren bibehöll emellertid fattningen och
föreläste, som om ingenting störande förekommit. Efteråt ville inspektor ha en
diskussion med föreläsaren om dennes ovetenskapliga framställning, men
föreläsaren avböjde. Inspektor anförde i sitt intyg, att denna föreläsning ej kunde
kallas populärvetenskaplig, då den innehållit godtyckliga och lösa påståenden,
men slutade med att tillstyrka statsanslagets utbetalande, vilket också utan vidare
skedde. Efter en annan föreläsning ville denne inspektor att föreläsaren, en
prästman, skulle förrätta bön, varpå föreläsaren genmälte, att föreläsningarna ej
voro uppbyggelsemöten, varför inspektors önskan ej kunde tillmötesgås.

Något, som inspektor ej alltid iakttager, är bestämmelserna n:r 4 och 5 i
instruktionen. Flera gånger har det hänt, att de uppgivna ortsbidragen ej
uppgått till det erhållna statsbidragets storlek, och att de anordnade föreläsningarna
ej varit så många, som föreskrivas som minimum för erhållande av statsbidrag.
Då det sedermera visat sig i redogörelserna, att anstalterna härutinnan ej fyllt
villkoren, har statsunderstödet blivit indraget.

I kungl. maj:ts cirkulär till statskontoret, överståthållarämbetet och kungl.
maj:ts befallningshavande i länen angående understöd till anordnande av
populärvetenskapliga föreläsningar har förut varit bestämt, att de beviljade
statsunderstöden skola utbetalas med halva beloppet i början av juni och andra hälften i

början av december. Kungl. maj:ts befallningshavande ha i allmänhet i
anslutning härtill föreskrivit, att ansökan, åtföljd av inspektors vitsord om utfående
av dessa belopp, skulle vara insänd i slutet av maj och i slutet av november.
Det har på många ställen varit svårighet för inspektor, särskilt där föreläsningarna
ej varit avslutade vid denna tid, att lämna föreskrivna intyg om verksamheten.
I ett flertal fall har ansökan ej kunnat inlämnas till K. B. förr än efter föreskriven tid.

I kungl. cirkuläret av den 9 februari 1917 till statskontoret m. fl. har vidtagits den
ändringen, att de rekvirerade statsbidragen skola utbetalas med hälften i juni och
andra hälften i december. Det torde hädanefter ej erbjuda någon svårighet för
vare sig inspektor eller styrelse att följa dessa föreskrifter.

En inspektor har frågat, om han har »rätt att närvara vid styrelsens sammanträden
för att få kännedom om, dels att besluten tillkomma på någorlunda
stadgeenligt sätt, dels ock om innehållet i styrelsens beslut, särskilt med avseende
på föreläsningars anordnande m. m. för att sålunda, förrän missgreppen äro
gjorda, däri kunna göra rättelse.»

För ett gott samarbete mellan inspektor och styrelse — och sådant är ju
alltid av största betydelse för föreläsningsverksamhetens bästa — bör inspektor
ha tillfälle att, då han så önskar, deltaga i styrelsens förhandlingar. Det är
sålunda önskvärt, att han kallas till styrelsesammanträdena. Emellertid är
inspektor ej tillförsäkrad rättighet att närvara vid och styrelsen har ej heller skyldighet att
kalla inspektor till dessa sammanträden. Där förhållandena äro sådana de böra
vara mellan inspektor och styrelse, löses denna fråga av sig själv, och så är
det lyckligtvis i allmänhet.

Även om så är, att mången inspektor ej har något särskilt intresse för
föreläsningsverksamheten — så uppgives om flera inspektores, att de icke besöka
någon föreläsning — ha konflikterna mellan inspektor och föreläsningsanstaltens
styrelse varit få. Detta beror icke minst därpå, att flera föreläsningsanstalter
hos K. B. själva föreslå lämplig person till inspektor, och att K. B. i
allmänhet tillmötesgår denna uttalade önskan.

Ifrågasättas kan, om ej kungl, folkskolöverstyrelsen, under vilken föreläsningsverksamheten
numera är förlagd, borde utse inspektor vid föreläsningsanstalterna.
Vid detta tillfälle skall jag dock ej närmare ingå på denna fråga.

————

Enligt uppgifter i de bilagor, som åtfölja de underdåniga ansökningarna om
statsanslag till anstalter och föreningar, som anordna populärvetenskapliga
föreläsningar, äro förordnade som inspektores 174 präster, 80 godsägare,
bruksägare, disponenter och förvaltare, 45 kronofogdar, häradsskrivare och länsmän,
39 läkare, 34 läroverks- och seminarielärare, 25 häradshövdingar, borgmästare
och rådmän, 21 ingenjörer, 17 järnvägs-, post- och telegraftjänstemän, 11
militärer, 11 folkhögskoleföreståndare och 10 professorer; bland övriga märkas

kamrerare, kassörer, folkskolinspektörer, folkskollärare, fabriksidkare, handlande
etc. Ungefär en tredjedel av samtliga inspektores äro präster. I Västmanlands
län utgöra dessa 62 %, i Skaraborgs län 58 % i Kalmar län 50 %,
i Västerbottens län 43 %, i Örebro och Blekinge län 40 %, i Malmöhus län
33 %, i Hallands län 30 %. Gottlands län med sina 2 anstalter har ej
någon prästman till inspektor och i Göteborgs och Bohus län äro blott 10 % av
inspektores prästmän. Högsta procenten inspektores bland gods- och bruksägare,
disponenter och förvaltare ha Kopparbergs (26 %), Malmöhus och Östergötlands
län. I vartdera av Malmöhus och Kopparbergs län äro 5 läkare inspektores.
Kopparbergs och Kronobergs län ha bland sina inspektores den högsta
procenten av kronofogdar, härads skrivare och länsmän. I det förstnämnda länet
utgöra de 30 % och i det sistnämnda 20 %. Nils Lundahl.



LITTERATUR OM ÖSTERGÖTLAND.
Med den roll Östergötland sedan äldsta tider spelat i vår historia och de
historiska minnen, som äro förknippade med många orter inom
landskapet, är det ju tydligt, att litteraturen om Östergötland bör vara ganska
omfattande. Den förteckning över denna, som här nedan lämnas, gör på intet
sätt anspråk på att vara ens någorlunda fullständig. Den vill endast ge en
allmän översikt över viktigare arbeten rörande landskapet, dels i dess helhet, dels
olika platser därinom, dels även därmed sammanhängande frågor av ekonomisk,
språklig, arkeologisk, konst- eller personhistorisk natur.Till en utförligare östgötabibliografi hoppas jag senare få återkomma.

Bland allmänna arbeten rörande Östergötland i dess helhet möter oss först
en akademisk disputation i Dorpat, Magnus Samuelsson Asp, Ostrogothiæ
historia (1647). Den har ju naturligtvis endast intresse för vetenskapsmannen
och är föråldrad och svårtillgänglig. Det nästa arbetet är av större betydelse.
Det är Carl Fredric Broocmans Beskrifning öfwer the i Öster-Götland
befintelige städer, slott, sokne-kyrkor, soknar . . . (1760), vilket länge ansetts som
det klassiska arbetet över Östergötland och än i dag ofta anlitas. Tyvärr är
även detta tämligen svåråtkomligt och i den antikvariska bokhandeln något dyrt.
På detta Broocmans verk bygger till stora delar nästa författare på detta område,
Per David Widegren i Försök till en ny beskrifning öfver Östergötland 1, 2
(1817—29). Betydligt utförligare, särskilt beträffande egendomarna (till ställena
knutna historiska sägner och anekdoter och hela ägarelängderna anföras) är det
följande arbetet: Anton Ridderstads Historiskt, geografiskt och statistiskt lexikon
öfver Östergötland 1, 2 (1875, 1877).  Detta är sedan länge utgånget ur

bokhandeln, men författaren är sysselsatt med ett nytt, modernt arbete i samma
riktning, varav första delen, behandlande »Östergötlands historia från äldsta intill
nuvarande tid», nu är avslutad; den andra delen innehållande »Östergötlands
beskrifning med dess städer samt landsbygdens socknar och alla egendomar» är
under utgivning. En tredje del skall upptaga »Historiska sagoberättelser,
kulturhistoriska bilder och anteckningar från Östergötland». Arbetet är rikt illustrerat.
Subskriptionspriset för samtliga tre delarna är cirka 30 kr. Detta verk kommer
säkerligen att för långa tider framåt bliva huvudverket om Östergötland. — Ett
för sin tid noggrant och särskilt beträffande även mindre egendomars historia
och ägarelängd utförligt arbete är W. Thams Beskrifning öfver Sveriges rike,
varav band 2, Beskrivning över Linköpings län (1854, 55), innefattar tvenne
delar, den förra allmän statistik och städerna, den senare härader och socknar.

År 1915 utgavs av landhövdingskan i Östergötlands län, grevinnan Alice
Trolle, till förmån för Röda korsföreningarna inom Östergötland och under
redaktion av Birger Mörner En bok om Östergötland (509 s. 4:0). I yttre typografiskt
avseende ett rikt illustrerat praktverk, innehåller den ett flertal intressanta
uppsatser i arkeologiska, konst- och personhistoriska, litterära, naturvetenskapliga och
kulturhistoriska ämnen, anknytande till Östergötlands odlingshistoria och till
olika orter inom landskapet. Boken som trycktes i en numrerad upplaga är i det
närmaste redan utgången.

Följande allmänna, mindre arbeten kunna även förtjäna nämnas: J. Österlund,
Östergötland (Text till Svenska turistföreningens geografiska bilder 10, 1906, 32 s.,
pris 0:35), J. N. Bergström, Illustrerad beskrifning öfver Östergötland (1890,
32 s., pris 0:25) samt Carl Lind, Östergötland (Svenska landskapsbeskrifningar
3, 1891, 23 s., pris 0:20).

Vända vi oss därefter till olika orter inom landskapet och först till städerna, ha vi det
stora, under utgivning varande verket Sveriges städer, där en del omfattar Östergötlands län
med rikt illustrerade uppsatser om var och en av länets sex städer. Denna del kostar 20 kr.
— En ganska god vägvisare är Östgöta-ciceronen, illustr, vägvisare i Norrköping, Söderköping,
Linköping, Skänninge, Vadstena och Motala med omgivningar, red. av J. E. Axelsson, med
karta över Norrköping (1908, 20 + 102 s., 2:—).

Om stiftsstaden Linköping föreligger äldst en Uppsala-dissertation från 1735, Johan S.
Rydings De Lincopia. Nästa större arbete är J. P. Tollstorp, Beskrifning öfver Linköping
(1834). Om »Riksdagen i Linköping år 1600» finnes en avhandling av A. Hallenberg (1908,
127 s.).

Om Linköpings domkyrka finnas tvenne dissertationer, en av Per G. Dahlman (1732) och
en av P. Aug. Gödecke (1872). Från de senaste åren ha vi en vägvisare över domkyrkan, som
tillika innehåller kortfattade historiska upplysningar, författad av Gottfr. Westling (2 uppl.
1903, 75 s., Pris 1:—). Själva byggnadshistorien har mera ingående behandlats av A. L.
Romdahl bl. a. i Studier i Linköpings domkyrkas byggnadshistoria (1910, 44 s., pris 1:25).
Angående Linköpings gamla intressanta stiftsbibliotek finner man upplysningar bl. a. i
Linköpings Bibliotheks handlingar, d. 1, 2 (1793, 95). För domkapitlets betydande arkiv redogör
O. Holmström i sitt ytterst förtjänstfulla arbete Linköpings domkapitels arkiv (1901, 10 + 364 s.,
pris 10:—). — I sammanhang med invigningen av det h. allm. läroverkets nya byggnad år
1915 lämnades i Inbjudningsskriften uppgifter angående läroverkets historia. Bidrag till stadens

historia, sådan den avspeglar sig i de gamla namnen på gator och gränder finner man i
A. Nordéns lilla häfte Linköpings gator och gränder; namnhistoriska kuriosa (1915, 45 s., pris
0:50). Slutligen märkas några uppsatser i En bok om Östergötland av Ridderstad, Romdahl,
Sirén och Upmark.

Den äldsta utförligare beskrivningen över industristaden Norrköping,För äldre litteratur rörande Norrköping hänvisas till inledningen i Hertzmans i texten
nämnda arb. Historisk-statistisk beskrifning öfver Norrköpings stad.
 Östergötlands största
stad, är en Uppsala-dissertation av Petrus Vilhelm Lithzenius, De Norkopia, urbe ostro-gothorum
principe (i två delar, 1742, 43). L. meddelar bl. a. ett facsimile av konung Albrekts av
Mecklenburg privilegiebrev för staden av år 1384, en karta över Norrköping samt upplysningar om
kringliggande gårdar och herresäten jämte deras ägare. Denna avhandling har ansetts såsom
ett mönster för dylika arbeten. En annan av de äldre Norrköpingsförfattarna är N. R.
Broocman med sitt arbete Norrköpings början och äldre öden (1, 2, 1760). Denna skrift, som nu
är sällsynt, var först tryckt i Norrköpings tidningar 1758 och 1759 med titel: Berättelse om
Norrköpings ålder och åtskilliga öden. Förf., som var född i Norrköping, blev slutligen assessor
i Antikvitetsarkivet och translator, död 1770. Hans namne Carl G. Broocman, som dog samma
år, 1770, och också tillhörde Antikvitetsarkivet såsom e. o. kanslist, har även han lämnat ett
bidrag till stadens historia i sin anonymt utgivna, kortfattade Norrköpings stads historia: Första
tidhvarfvet (1770, 52 s.). Förf. var en tid medarbetare i Norrköpings veckotidningar. Även
denna skrift är numera sällsynt.

Långt viktigare och utförligare är det nästa arbetet, den klassiska Norrköpingsboken par
préférence, Hans Olof Sundelius' Norrköpings minne (1798, 716 s. + 7 kopparstick), ett arbete, än
i dag ofta rådfrågat och anlitat. Den förra delen avhandlar »Staden i allmänhet: dess ålder, namn,
ägor, folkmängd, handel och näringar, historiska tilldragelser m. m.»; den senare: »Staden i
synnerhet: dess kyrkor, publika hus, stiftelser och kommunala verk m. m.» Tyvärr är dock
Sundelius ej alltid fullt tillförlitlig och nästa Norrköpingsskildrare är långt mera kritisk i sin
behandling av källorna och vederhäftigare. Det är den om Norrköpings historia så högt förtjänte
Fr. Hertzman, justitierådman i Norrköping. Bland hans ytterst förtjänstfulla arbeten om
hemstaden må först och främst nämnas: Historisk-statistisk beskrifning öfver Norrköpings stad från
äldre till närvarande tid (d. 1, 1865, 66, 440 s.). Mera än första delen utkom ej av detta
arbete, som dock härmed är fullt avslutat, och vilket måste betraktas såsom det hittills bästa
över Norrköping. Hertzman har dessutom utgivit Några bidrag till Norrköpings stads historia
(1856, 218 s.) innehållande material till styrelseverkets organisation och historia och Samling af
gällande författningar rörande Norrköpings stads styrelse och rättegångsverk . . ., saml. [1]—3
(1858—82). Sistnämnda arbete har sedan fortsatts av O. F. Schillberg, under titeln
Författningssamling för Norrköpings stad rörande dess styrelse och förvaltning samt kommunala och
kyrkliga angelägenheter (1914). Tillsammans med Ludvig Ringborg har Hertzman vidare
utgivit Anteckningar om Norrköpings stad [1], 2 (1851, 1857), innehållande dels stadens
privilegiebrev, dels statistiska och historiska uppgifter angående verk och inrättningar, skolor, stiftelser,
banker m. m. Norrköpingsskildrarnas rad har fortsatts av Gustaf Malmberg och Arthur Norden,
vilka tillsammans utgivit Vårt gamla Norrköping; bidrag till dess kulturhistoria (1913, 238 s.,
pris 2:50) med en uppsats om S:t Johannis gamla kyrka av Malmberg och kulturhistoriska
anteckningar om stadens teatrar och nöjesliv, om stadsplanens mysterier etc. av Norden. Denne
har även lämnat ett bidrag till stadens kulturhistoria med »Bacchi prästinnas gifte; Bellmanska
interiörer från 1770-talets Norrköping» (1914, tr. i 25 numr. ex., även tr. i Samlaren 1914 i
ändrad form under titeln Ulla Winblad i Norrköping).

Ihågkommas bör även Norrköping och dess omgifningar; illustrerade anteckningar (1861)
med uppgifter om byggnader och institutioner, industri, handel och sjöfart, allmänna platser
m. m. Till handböckerna höra Norrköping och omnejd (Illustrerad resehandbok, n:o 3,  1900,

34 s. + 1 karta, pris 0:60) samt den upplysande Norrköping och dess omgifningar; officiel
handbok, utgiven av förvaltningsutskottet för 1906 års konst- och industriutställning (1906,
20 + 90 s., kartor), författad av J. Hulling (avd. 1—8, 11 —13) och S. J. Linnell (kap. A, B
och avd. 9, 10).

Förra året utgåvos tvenne, Linköpings stiftsbibliotek tillhöriga manuskript, vilka kunna
betraktas som två källskrifter rörande Norrköping. Det är Två gamla beskrifningar öfver
Norrköping, utgivna av Hj. Lundgren (1916, 91 s., pris 3:—). Den första av dessa innehåller en
av magistraten uppsatt berättelse över Norrköpings uppkomst och öden, vilken berättelse
tillkom på begäran av Lars Salvius såsom material till hans Beskrifning öfver Sveriget, varav
dock blott Beskrifning öfver Upland blev färdig. Den andra beskrivningen är den del av
biskop And. Rhyzelius' Pentapoleos Öster Gothicæ, som avhandlar Norrköping. Rhyzelius'
arbete har förut ofta använts och citerats av de förutnämnda Norrköpingsskildrarna Lithzenius,
Sundelius och Fr. Hertzman, till dess det nu i sin helhet framlagts.

Industristaden Norrköpings historia är i mycket dess ströms och hamns. Litteratur härom
äro M. G. Blocks Anmärkningar öfver Motala-Ström-stadnande . . . (1708), vilka anmärkningar
fingo ett poetiskt svar av Sophia Elisabeth Brenner (Poetiske dikter, uppl. 2, 1713, s. 217 ff.)
även avtryckta i Blocks bok. Hit hör även A. Malcolm, senior, med sin Promemoria öfver
Norrköpings stads del af Motala ström (1860). Om stadens och enskildas vattenrätt har mycket skrivits.
Över hamnen finnes ett utmärkt arbete av historielektorn K. G. Lundqvist, Norrköpings hamn
1850—1903 (1904). Det viktigaste arbetet för kunskap om Norrköpings handel och industri är
det av K. G. Lundqvist och Sven Linnell författade Sveriges handel och industri i ord och
bild, avd. Norrköping med en värdefull historisk inledning av Lundqvist. Med anledning av
Hamnbrons öppnande för allmän trafik den 4 dec. 1915 utgavs en vacker, rikt illustrerad
»minnesskrift» med titeln Minnesskrift med anledning af Hamnbrons öppnande . . . Av övrig
litteratur om olika kommunala verk och inrättningar bör nämnas: Norrköpings kommunala
utveckling, sammanställningar gjorda av Edw. Rbg (Edward Ringborg), särtryck ur Norrköpings
tidningar (1908). Ett av Norrköpings viktigaste industriella verk har skildrats av Gustaf
Ringborg i hans anonymt utgivna Några anteckningar om Holmens bruk i Norrköping, saml.
ur dess arkiv, Norrköpings rådhusrätts arkiv . . . (1885, 83 s.). I detta sammanhang
förtjänar också omnämnas Norrköpings hantverksförenings minnesskrift (1915) vid föreningens
femtioårsjubileum, vilken bl. a. innehåller en kulturhistorisk återblick författad av A. C. E.
Chambert.

Om musiklivet antecknar jag Vilh. Bergsten, Musikaliska nöjen i Norrköping från länge
svunna tider (1886, 27 s,) och samme författares Tal vid musikaliska sällskapets i Norrköping
jubelfest d. 26 febr. 1878 (1878, 32 s.) samt Stora Amaranter-orden och dess tredje
öfningssamhälle här i Norrköping (1901, 43 s.).

Bergsten har även sysslat med sjukvårdens historia i Norrköping och utgivit Anteckningar
rörande sjukvården i Norrköping under 1700-talets första hälft, eller från 1710 till 1757 (1883).
I sammanhang med den sistnämnda skriften kan nämnas C. A. Wetterbergh (Onkel Adam),
som i egenskap av koleraläkare i Norrköping 1853 utgav Om behandlingen af den asiatiska
choleran inom Dals-qvarteret i Norrköping (1853, 31 s.).

»Ett bidrag till Norrköpings skolas yttre historia» har lämnats av H. Aspling vid invigningen
av Norrköpings nya elementarläroverkshus (1868) och om tekniska elementarskolan har
A. G. J. Eurenius utgivit »Några underrättelser» (3 uppl., 1903, 22 s., pris 0:25).

Bland skrifterna rörande Norrköpings stadsbibliotek må nämnas B. Lundstedts stora Katalog
öfver [det sedermera med Norrköpings stadsbibliotek införlivade] Finspongs bibliotek (1883),
Minnesblad från invigningshögtidligheten i Villa Swartz d. 22 okt. 1913 samt en uppsats av
Hj. Lundgren i Östergötlands dagblads julnummer 1913 (även i särtryck). — Över Norrköpings
museums samlingar finnes en katalog, upprättad 1901, samt en orienterande, rikt illustrerad
uppsats av Axel L. Romdahl i första häftet av Konst och konstnärer årg. 5 (1914).

Norrköpings öden under de ryska härjningarna 1719—1721 ha skildrats av J. Hulting i
hans arbeten: Ryssarnas besök i Norrköping 1709 (1906, 12 s., pris 0:50) och Ryssarnas
härjningar på Sveriges ostkust åren 1719—1721 (Sv. folkbibl. 2:7, 1913, 76 s., pris 1:25). —
Från riksdagen i Norrköping 1800 finnes en del ceremoniel o. s. v. — Under rubriken
Anteckningar till Norrköpingskrönikan har i Norrköpings tidningar under ett par år fortgått en
intressant artikelserie behandlande ämnen ur Norrköpings kultur- och personhistoria. Artiklarna,
förf. av Edw. Ringborg, trycktes anonymt och torde snart utkomma i bokform. Under
förberedelse är även en uppl. av alla medeltida urkunder rörande Norrköping, ett Norrköpings
diplomatarium, som skall utges av A. Nordén.

Den äldsta beskrivningen över Söderköping är Jöns Pärsson Austronius år 1680 på
Söderköpings skola hållna oration Söderköpings stads wijd forna och senare tijdhers
beskaffenhet. Detta tal som genomandas av den största kärlek till hemorten utgavs från trycket första
gången av Sigurd Erixon (i Meddelanden fr. Östergötlands fornminnes- och museiförening
1913—1914). I inledningen redogör utgivaren för äldre litteratur rörande Söderköping, särskilt
en dialog om stadens historia kallad Itt samtal mellan twenne gode wänner av år 1695 eller
1696, vilken är bebådad till utgivning i samma meddelanden. I dessa för år 1913—14 ingår
även en Förteckning på jord, skänkt eller köpt till S. Francisci kloster och S. Görans hospital
i Söderköping 1458—1523, utg. av C. M. Stenbock. På Austronius' ovannämnda tal stöder sig
Magnus Samuel Södersten i sin Uppsala-dissertation De Sudercopia, 1736, fortsatt med en
andra del 1743. Om »Riksdagen i Söderköping 1595» har Adolf Säve skrivit (Karlstad,
konsistorieavh. 1870).

Från nyare tider antecknar jag: R. Peterson, Från gamla Söderköping, dess kyrkor, kloster
och kapell (1893, 22 s., 0:30) samt en intressant kulturhistorisk uppsats av R. Geete: Från
»Gamla Söderköping»; några kulturminnen (Svenska turistföreningens årsskrift 1903) med
upplysningar och illustrationer om bl. a. Biskop Brasks tryckeri, vilket anlades härstädes år 1523.

Om Söderköping som brunnsort upplyser Carl Adolf Forselius' anonymt utgivna Om
förhållandet med S:t Ragnhilds hälsobrunn och kallvattenkuranstalt vid Söderköping (1861)
samt Söderköpings brunn och bad (1889, ny upplaga 1890).

Om den gamla klosterstaden Vadstena, särskilt om dess kloster och slott, har mycket
skrivits. Av allmännare arbeten rörande staden i dess helhet böra först några äldre och yngre
handböcker ihågkommas, J. P. Tollstorps Wadstena och dess omgifning, historisk romantisk
målning, tecknad under en sommarresa kring Wettern (1832) och M. E. C. P[onti]ns Förr och
nu i Vadstena; vandringar och hvila sommaren 1846 (1846) äro hållna i en subjektiv, halvt
skönlitterär stil; mera exakta, med historiska och kulturhistoriska uppgifter, äro Axel Ripa,
Vadstena och dess minnesmärken (1883); d:r J. Erik Sellin, Vadstena, Omberg och Alvastra;
historiska och topografiska anteckningar (1890) samt framför allt rektor A. V. Lundbergs
Vadstena, Omberg och Alvastra (1909, 138 s., pris 1:75), en vederhäftig, pålitlig och mycket
använd vägvisare bland Vadstenatraktens kulturminnen. En orienterande uppsats finnes även i
Sv. turistföreningens årsskr.  1899, s. 22° ff.: Vadstena av J. N. Bergström.

Om Vadstena kloster utgavs år 1825 en numera ganska sällsynt liten bok Anteckningar
om Wadstena kloster (16 s.), vilken egentligen blott är en beskrivande text till upplysande av
en år 1822 av Joh. F. Kock utgiven plan- och profilritning. Den innehåller upplysningar om
klostrets byggnadshistoria, inredning och öden fram genom tiderna. En värdefull monografi
över Vadstena kloster, stödd på klostrets egna urkunder, dess pergaments- och pappersbrev
m. m., har lämnats av C. Silfverstolpe (Historiskt bibliotek 1, 1875). Ett betydande arbete
om klostrets tidigare öden är T. Höjers Studier i Vadstena klosters och Birgittinordens historia
intill midten af 1400-talet (akad. avh., Uppsala 1905). Kulturhistoriskt intressanta äro de
tvenne uppsatser som lämnats av H. Schück, Lifvet i Vadstena kloster (i Ur gamla papper,
ser. 5, s. 52 ff., 1902, pris 2:75) och O. Quensel, Några bilder från Vadstena klosterliv (i
Strödda drag af svenskt kyrkolif, 1912, pris 2:—).

Om slottet finnes en skildring av Herman Bjursten, Wadstena slott förr och nu, med
planscher av Aug. Tholander (1858) och ett skede av dess byggnadshistoria har tecknats av
G. Upmark (d. ä.) i hans Vadstena slott 1545—1620 (i Sv. fornminnesföreningens tidskr. 8,
1891, 92). Om slottet se även Svenska konstminnen från medeltiden och renässansen (h. 6,
1891).

Om Vadstena och dess kulturminnen finnas f. ö. några uppsatser i En bok om
Östergötland av R. Östberg, O. Janse och A. Lindblom, samt om Vadstena speciella industri,
spetsknypplingen, av signaturen H. H—g och Selma Giöbel, därsammastädes.

Skänninge finnes äldst beskriven i en Uppsala-dissertation från 1788: M. Sundevall, De
Skeningia. Från senare tider kan nämnas en uppsats av J. A. Westerlund, Skenninge (i En
bok om Östergötland).

Motala, Östergötlands yngsta stad har i mycket Göta kanal att tacka för sin tillvaro.
Facklitteratur om Motala verkstad förbigås här; för litteratur om kanalen redogöres nedan i
sammanhang med den ekonomiska topografin. Nämnas bör den av Carl Vilhelm
Pereswetoff-Morath anonymt utgivna Motala, dess framtid och förhoppningar; anteckningar och reflektioner
af en gammal kommunalman (1887).

För litteratur angående landsbygden hänvisas till Svenska turistföreningens årsskrift
(registerbandet till årg. 1885—1909), Svenska slott och herresäten (band 2: Östergötland) samt den
förut nämnda En bok om Östergötland. Här nedan upptas ej de i dessa arbeten meddelade
ortsbeskrivningarna. I alfabetisk ordning anföras andra orter inom Östergötland. Av
litteraturen härom har i regeln dissertationstrycket föga värde för lekmannen, då uppgifterna däri
vanligen uppgått i senare arbeten — det upptages dock här för fullständighetens skull.

Adelsnäs. Rydström, Ada. Det gamla Adelsnäs (1913, 58 s., pris 1:—). Med många
illustrationer och porträtt jämte utförliga personalier över ägare till gården.

Alvastra. Ekerman, P. Alvastram in O. Gothia monasterium . . . (diss. Uppsala 1722.) —
[Wahlström.] Alvastra ruiner; anteckningar utur en resande artists dagbok (1827), en
subjektiv reseberättelse i skönlitterär form.

Aska. Fant, Erik Michael. De territorio Ostrogothiæ Aska (diss. Upps.  1803).

Askaby. Gråsten, C. J. Askabyanum in Ostrogothiæ coenobium (diss. Lund  1740).

Finspång. Lundstedt, B. Anteckningar om Finspong och dess bibliotek (1883, särtr. ur
Finspångs biblioteks katalog, även på franska), en skildring av slottets historia och ägare
samt bibliotekets uppkomst och utveckling.

Gammalkil. Reetzius, Jac. Gamla Kihls sockens minne (i Sv. archivum, bd. 1 s. 129—134).

Godegård. [Grill, C.] Anteckningar om Godegårds socken och Godegårds gods i äldre och
nyare tid (1866, 86 s.) med en karta över Godegårds socken och anteckningar om
fornminnen, näringar, levnadssätt, hemmanen och deras ägare etc.

Herrborum. [Stenbock, Z.] Herrborum (1912, 34 s., 5:—). Tr. i 200 numrerade ex. med
porträtt och illustrationer.

Herstaberg. [Ringborg, G.] Om Herstaberg och underlydande gårdar (1899, 67 s.) med flera
underrättelser om jordbruket, ladugårdsskötseln, arbetsordningen etc.

Hällestad. Åkerman, J. Försök till beskrifning öfver Hellestads pastorat (1828).

Häradshammar. Ekborn, A. P. Försök till en historisk-topografisk beskrifning om Härads
hammars socken i Östergötland (1817, 36 s.), innehåller även notiser om dialekten, men
är naturligtvis nu föråldrad och har knappast intresse annat än ur historisk synpunkt.

Hättorp. Beskrifning öfver Hättorps och Carlsby bruks- och landtegendom i Östergötland (l879).

Kisa. [Hjort, E. G.] Anteckningar om Kisa socken i Östergötland av Cervus (1905, 113 s.,
pris 1:—), en praktisk vägvisare, illustrerad, och med tillbakablickar på socknens
fornminnen, dess kyrka etc.

Klinga. Ringborg, Joh:s. Klinga egendom och tillgränsande mossmarker (1906, särtr. ur Sv.
mosskulturföreningens tidskr., 8 s.) med en plan över Resebro mosse i Borgs socken.

Kneippbaden. Kurorten Kneippbaden (1901) samt Kneippbaden vid Norrköping (i Sv.
bad- och turisttidning för d. 13 juni 1903) och en illustrerad uppsats av Andrea Butenschön:
Kneippbaden vid Borg (i Ord och bild, 1901, s. 259 ff.).

Kvarsebo. Några Minnen från det gamla »Kristine Kapell» eller Qvarsebo trycktes 1901 i
Norrköpings tidningar av A. V. Palmgren.

Kyleberg. Pyk, C. G. L:son. Sätesgården Kyleberg och dess ägare 1313—1916 (1916) med
många illustrationer och porträtt, tryckt i en numrerad uppl.

Kärna. Wessén, C. J. De paroecia Kärna in Ostrogothia, p. 1—5 (diss. Upps. 1836).

Ljung. Beskrifning öfver säteriet Ljung med underlydande i Östergötlands län (1868, 29 s.)
med en karta och fotografier över huvudgårdens och några underlydande gårdars corps de logier.

Marmorbruket. Geisler, Er. Tob. Description of the Kolmården Marble works near
Norrköping, Sweden (1871, 8 s.); handlar mest om marmorbrotten och därmed sammanhängande
industriella spörsmål.

Mauritzberg. Moritzbergs säteri (1887).

Medevi. Düben, Gustaf von. Medevi helsobrunn och bad, skildrade (1867); i förordet lämnas
hänvisningar på annan litteratur om Medevi. — A. Levertin har skildrat »Medevi från
forntid och nutid»; ett minnesblad från Skansens vårfest 1903 (34 s., pris 0:75) och
Waldemar Zander har lämnat »Underrättelser om Medevi hälsobrunn och bad» (1887).

Mjölby. Om Mjölby socken, dess forntid och nutid har A. Brogren utgivit en praktisk
vägvisare  med kulturhistoriska tillbakablickar och anteckningar (1915, 58 s., annonser, 1:—).

Näsby. Hederström, Hans. Näsby socken i Öster-Göthland, beskrifven år 1755 (i K. vet.
akad. handl. 1757, ss. 263—304).

Omberg. I Omberg och dess omgifningar lämnar J. Bohman topografiska, geologiska,
botaniska m. fl. upplysningar (1829, 125 s.).

Risinge. Från 1764 finnes ett Tal om Risinge Sokn och thes tilstånd i fordna och nuvarande
tider av Andr. Wangel (16 s.) och E. G. Brydolf har skrivit De paroecia Risinge in
Ostrogothia, p. 1, 2 (diss. Upps. 1800, 1801). I detta sammanhang kan även nämnas biskop
J. J. Hedréns anonymt utgivna tal, ingående i »Invigningar vid Risinge nybyggda kyrka
d. 30 sept. 1849».

Rumskulla. Dusen, C. O. De paroecia Rumskulla (diss. Upps. 1842).

Skärkind. Broman, J. G. A. Om Skärkinds socken i Östergötland. Akad. avh. i Uppsala
1851(20 s. + 1  pl.).

Stegeborg. Lindblom, Axel J. Fata arcis Stegeborg (diss. Gryphiæ 1798).

Thorönsborg. [Stenbock, Louise.] Thorönsborg från 1300-talets förra hälft till år 1913 (1913,
45 s., 8:—). Tr. i 200 numrerade ex. med flera porträtt och illustrationer.

Tåkern. Berg, Bengt. Tåkern. En bok om fåglarnas sjö (1913, ny uppl. 1916, pris 3:—);
behandlar det säregna och rika fågellivet i denna egendomliga sjö.

Vikbolandet. Wennerdahl, V. A. De Wikia ostrogothica (diss. Upps. 1733).

Vreta. Av den rika litteraturen om Vreta kloster märkes äldst en Uppsala-diss. av år 1734:
Magnus Boænius, Coenobium Wretense in O. Gothia. Kyrkoherden Tiburts Tiburtius,
som gjort sig känd som topografisk och ekonomisk skriftställare, är författare till en
Beskrifning öfver Wreta klosters socken uti Öster-Göthland (i K. vet. akad. handl. 1755, s.
188—209, 254—272). Hans Hildebrand har skrivit om Vreta kloster (i Sv. fornminnesför:s
tidskr., bd 7, 1888—90) ur arkeologisk synpunkt och kyrkoherden H. Brilioth om
Vreta klosterminnen (1892, 67 s. + 7 pl., pris 1:25). En nyare vägledning är kyrkoherden
F. O. Vågmans Vreta kloster; historik jämte vägledning vid besök i Vreta klosters kyrka
och dess omgivningar (1904, 103 s., pris 1:25). Dessutom märkes en illustrerad uppsats
av B. O. Aurelius, Vreta kloster (i Ord och bild,  1912, s. 257 ff.).

Vårdsberg. Ett Försök till beskrifning öfver Wårdsbergs socken i Östergötland av Joh. Fr.
Odencrantz finnes i Östgöta kongl. hushållssällskaps handl. 1815, h. 2.

Vättern. Bland äldre litteratur om Vättern märkes Daniel Tiselius, Uthförlig beskrifning öfver
den stora Svea och Giötha sion Wätter (1734) samt Ytterligare försök och siöprofver uthi
Wättern (1730). Ett nyare arbete är J. Bohman, Vettern och dess kuster; i två resor
(1, 2, 1834, 40). Är 1916 översattes fr. latinet och utgavs av Carl Stubbe Urban Hiärne,
Märkvärdigheter hos sjön Vettern (numr. uppl. 25 s.).

Ydre har blivit föremål för en Uppsala-diss. av J. Laurenius, De Ydria, Ostergothia territorio
(1, 2, 1736, 38). Senare har Leonard Fr. Rääf  sin Samlingar och anteckningar till en
beskrifning öfver Ydre härad i Östergöthland ([1]—5, 1856, 1859—65, 1875) givit vårt
land ett av de grundligaste och fullständigaste topografiska verk som vår litteratur kan
uppvisa.

Åtvidaberg. Ett par gamla, av D. Tilas anonymt utg., arbeten från 1765 böra nämnas: Om
Athwidabergs kopparwerck uti Åtweds sokn, Bankekinds härad och Östergötland samt
Grufwebyggnads- och arbetsplan; för Athwidabergs kopparwerck. Båda äro mycket sällsynta.

*

Arkeologisk litteratur och runor. Här märkas Meddelanden från Östergötlands
fornminnesförening 1903 ff., E. Brate, Östergötlands runinskrifter h. 1
(1911, 96 s. + 32 pl., pris 5:—), Otto Janse, Medeltidsminnen från Östergötland
(1906, 180 s., pris 5: —), Otto von Friesen, Rökstenen (i Sv. turistfören.
årsskrift, 1906, s. 42 ff.), A. Norden, Hällristningar, grafhögar, borgar och namn
i Borgs socken (Vårt gamla Norrköping 2: Norrköpingsbygdens fornminnen, h. 1,
1915, 96 s., pris 1:—) samt uppsatser i Svenska fornminnesföreningens tidskrift.
Ett par äldre avhandlingar kunna nämnas: Carl Kr. Norrman, Descriptio
ruinarum Ramundaborg in Ostrogothia (diss. Lund, 1814) och J. Hallenberg,
Berättelse om ett i Motala ström träffat fynd (1818).

Ekonomisk litteratur om Östergötland är främst att söka i Östergötlands
läns hushållningssällskaps handlingar samt samma sällskaps historia, författad av
H. Schött (d. 1, 2, 1913, 14, pris 12:—). Hit hör även K. Beckman,
Östergötlands enskilda bank 1837—1912 (1912). Av G. Nermans stora arbete Göta
kanals historia från äldsta tider till våra dagar (1—3, 1895—97, pris 17:50)
beröra stora delar Östergötland. Av äldre litteratur kan nämnas: Johan Eliæson
Enholm, Enfalliga anmärkningar om Öst-Giötha skäre-boars öfliga fiskesätt i
Östersjön (d. 1, 2, 1753, 54), Tiburts Tiburtius, Anmärkningar vid
hushållningen i Östergötland (1756) och samme författares Tal om Östergöthlands
förmoner och olägenheter (1761), vidare Joh. Otto Hagström, Oekonomiska
anmärkningar om Östergöthland (i Den svenska Mercurius 1757), Erik O.
Rydbecks på vers skrivna Tal om planterings nytta och nödvändighet, i
synnerhet på slätbygden i Östergöthland (1762), Några upplysningar i fråga om sökt
ytterligare låneunderstöd af allmänna medel för sänkning af de inom
Östergötland belägne sjöarna Åsunden, Jernlunden, Öfre och Nedre Rengen samt
Emmern, Nimmern och Striern (1860), [M. Hagelin], Försök till utförligare
beskrifning öfver kronans oskattlagde jord i Östergötland (1822) etc.

Personhistorisk litteratur är Linköpings stifts herdaminne av Joh. Is. Håhl
(1—3, 1846, 47). Ett nytt herdaminne är under utgivande av J. A. Westerlund
och A. Setterdahl. Viktiga personhistoriska arbeten äro Östgötars minne;
biografiska anteckningar om studerande östgötar i Uppsala 1595—1900 av K. G.
Odén (1902, 767 s., pris 12: 50) och Östgöta nation i Lund 1668—1913;
biografiska och genealogiska anteckningar jämte historik av Ax. Setterdahl (1914,
526 s., pris 15:—). Hit kan även i viss mån räknas C. Falks kulturhistoriskt
intressanta Östgöta i Uppsala studerande nations historia (1885, 137 s., pris 2:—).
I Wiggo Keys förträffliga kulturhistoriska skildring av »Lifgrenadierregementet
under krigsåret 1808—09» (1909, 191+ 31 s., pris 7:—) finnas dithörande
biografiska anteckningar av Reinh. Stenbock. L. Douglas har lämnat en förteckning
över Östgöta höfdingar (i En bok om Östergötland). Ett äldre, numera sällsynt,
arbete över märkligare Norrköpingsbor är Carl Isers Genealogiske och
biografiske anteckningar hörande till Norrköpings stads historia (1806, 88 s.).

Av språklig litteratur kan nämnas en Uppsala-avhandling från 1846:
Östgötha dialekten av Magnus Wilhelm Kalén, en senare av R. Norrby, Ydre
härads gårdsnaran (1905) samt en avhandling i Lund, J. E. Olson,
Östgötalagens ljudlära (1904, 190 s., pris 3:—).

Av naturvetenskaplig litteratur bör ihågkommas N. C. Kindberg, Östgöta
flora (1 uppl. 1861, 4 uppl. 1901, 326 s., pris 3:50). En äldre botanisk avhandling
är Carl Johan Wessén, Synopsis plantarum cotyledonearum in paroecia
Ostrogothiæ Kärna (p. 1—4, diss. Upps. 1838). Einar Lönnberg har i En
bok om Östergötland skrivit en uppsats: Några ord om Östergötlands högre
djurlif i forna tider, och C. W. Lundborg har i Om norra Östergötlands fåglar
(1897, 35 s., pris 0:50) antecknat vilka olika fågelarter han därstädes iakttagit
under åren 1842—97.

Resor: I äldre reseskildringar möter Östergötland ju ofta. Jag erinrar om
C. J. Linnerhjelm, Bref under resor i Sverige, d. 1, 2 (1797—1801), Linnés
resor m. fl. Bland nyare reseböcker märkas: H. G. Clausen, Beskrifning öfver
kanalvägen Stockholm—Göteborg (1906, 49 s. + 11 kart., pris 1:50), [E. G.
Hjort] Vägledare för turister på Kinda kanal av Cervus (1888, 56 s. + 1 karta,
pris 0:75).

Kartor m. m. Bland den stora mängden olika kartor kunna, utom de av
generalstaben utgivna ekonomiska och topografiska kartorna, nämnas: Charta öfver
Östergöthland eller Linköpings höfdingedöme av N. Marelius (1779); Karta
öfver Östergötland utg. av S. G. Hermelin, författad av C. P. Hällström (1810);
Karta öfver Linköpings stift, innefattande Östergötland av Carl Fallk (1839);
Reskarta öfver Östergötland, utgiven av C. Brolan (1869) samt Charta öfver
Östergötlands nordvästra del av M. Wallberg (1805). — För kartor över de
olika städerna redogöres ofta i de respektive beskrivningarna. För kartor över
Norrköping se företalet till Fr. Hertzman, Historisk-statistisk beskrifning öfver
Norrköpings stad. — Utsikter och vyer över olika delar av landskapet finnas

utom i Dahlbergs Suecia antiqua et hodierna exempelvis i Thersners Fordna
och närvarande Sverige 2: Utsikter af Östergötland (1820). I J. F. Martins
Svenska vuer (1805 ff.) ingå bl. a. Norrköping, Linköping och Vadstena.

*

Om Östergötland i skönlitteraturen kan här naturligtvis endast bli tal om
några antydningar. G. Starbäck (i Historiska bilder m. fl.), C. F. Ridderstad
(Historiska bilder från Östergötland), Carolina Vilhelm. Gravallius (Från
Östergötlands bygder), H. B. Palmær (Eldbränder och gnistor), höra till äldre skildrare,
likaså C. J. L. Almquist, som i Drottningens juvelsmycke skildrar Kolmården
och trakten vid Krokek, och Frans Hedbergs Bröllopet på Ulfåsa är ju en
klassisk östgötasak. Av senare förf. kan nämnas V. von Heidenstam, vars
Folkungaträdet och även delvis Heliga Birgittas pilgrimsfärd beröra Östergötland, och
Birger Mörner, som i Bråvallahus (1916, 421 s., pris 6:50) berättar om en
östgöta-herregårds öden genom seklerna.

Episoder ur Norrköpings historia ha skönlitterärt behandlats av C. J. L. Almquist,
Ryska minnet i Norrköping eller Ryssarnas härjningar i Sverige år
1719 (Folkskrifter; blandade ämnen, n:o 3, 1839, 48 s.) och T. Björck,
Nattvandrerskan i hvita slöjan eller spöket på Saltängen; en vink och en varning
(1849; förf. var red. av Norrköpings tidningar). Ihågkommas bör även
Norrköpings album; utsigter i tontryck med text, 1: Text (på titelbladet:
Johannisborg; historisk skiss från 1600-talet av förf. till »Grafvens son», 1859, 32 s.).
Förf. till »Grafvens son» är den förut nämnde Norrköpingslektorn Carl Georg
Starbäck, som här skrivit en romantiserad berättelse om hertig Johan av
Östergötland, lokaliserad till dennes strax invid staden belägna slott Johannisborg.
Den ovan nämnde Norrköpings-historikern Fr. Hertzman har under märket Thure
publicerat flera »Historier från Norrköping» (vid olika tidpunkter i Norrköpings
tidningar). Slutligen har Norrköpings förstöring av ryssarna 1719 skildrats av
Lodbrok [R. Pihlstrand] i Ryssen är öfver oss! (1905, 157 s., pris 1:75) och
J. O. Åberg i Sven Dansson (1888, 158 s., pris 1:—). En del förhållanden
i början av 1800-talet skildras i små kulturhistoriska bilder av Jenny Engelke i
En stor svensk småstad; skildringar från det gamla Norrköping (1906, 195 s.,
pris 2:75). — Om Söderköping kan i detta sammanhang nämnas, att Hildegard
Ljungberg i St. Ragnhilds saga; legend från Söderköpings brunn (1907, 39 s.,
pris 0:65) på vers skildrat en till hälsokällan knuten sägen om S:t Ragnhild. Hit
hör även ett par dikter om Söderköping, »Söderköpingsdikter» av Hj. Lundgren
i En bok om Östergötland.

Bland dikter till eller om Östergötland kan nämnas, att läkaren och förf.
M. M. af Pontin år 1830 skrev en sång Östergötland; från senare tider ha vi
Sten Granlunds östgötasång Hur grant står Östergyllen, Birger Mörners En ny
östgötasång samt Erik Brogrens Östergötland (de båda senare i En bok om
Östergötland). Hjalmar Lundgren.



<chapter name="Till KNUT KJELLBERG
sänder jag härmed en hjärtlig hälsning på 50-årsdagen.">
Till KNUT KJELLBERG
sänder jag härmed en hjärtlig hälsning på 50-årsdagen.

Är det någon, som bör firas för upplyst och samhällsnyttig gärning, så är
det Du. Och är det någon, som vi måste beundra för en lycklig
förening av gedigen lärdom och lysande föreläsaretalang, så är det Du.
Genom Ditt ständigt levande nit för populärvetenskapliga föreläsningar och
folkbibliotekens stora uppgift har Du gjort Dig förtjänt av den djupaste
tacksamhet av alla folkbildningens vänner och hela samhället. Som föreståndare för
Stockholms arbetareinstitut har Du varit oöverträfflig. År ut och år in har Du
fyllt salen med vetgiriga åhörare, som genom Dig fått djupa insikter liksom ock
studieglädje och livsglädje.

För allt detta och för ovärderlig personlig vänskap tackar jag Dig hjärtligen
på denna dag, på samma gång jag uttalar min lyckönskan till de uppnådda
50 åren och min innerliga förhoppning, att Du måtte ännu många, många år
med oförminskad hälsa och energi fortsätta Din hängivna verksamhet i
upplysningens tjänst, som gjort Dig värderad och beundrad som ingen i vårt land.
Din gamle tillgivne vän
Anton Nyström.


<chapter name="STUDIECIRKLARNAS GENOMBROTTSÅR I DET SVENSKA
FOLKBILDNINGSARBETET.">
STUDIECIRKLARNAS GENOMBROTTSÅR I DET SVENSKA
FOLKBILDNINGSARBETET.
Det dröjde just inte många år efter den första studiecirkelns tillkomst —
1902 — förrän det frivilliga folkbildningsarbetets representanter intresserade
sig för den nya verksamhetsgrenen. Redan vid det andra allmänna svenska
folkbildningsmötet 1907 var jag inbjuden att hålla föredrag om studiecirkelverksamheten,
och 1906 hade jag på anhållan av red. för Folkbiblioteksbladet i
denna tidskrift haft inne en liten orienterande uppsats. Som bidragande orsak till
den livliga uppmärksamheten på ett så pass tidigt stadium får väl räknas Ellen
Keys i handling vid utgivande av »Folkbildningsarbetet» visade stora uppskattning
av denna bildningsforms utvecklingsmöjligheter. Mest betydde dock de snabba
framgångarna. Efter de första fem åren funnos 200 studiecirklar i goodtemplarorden
med ett bokinköp för året på 10,300 kr. Det är ju mycket blygsamma
siffror, jämfört med den senare, ännu snabbare utvecklingen (nu arbeta över 1,500
studiecirklar här i landet med årligt bokinköp för åtminstone 75,000 kr.), men för den
tidens folkbiblioteksförhållanden var utvecklingen nog så uppseendeväckande.

På ett par punkter var folkbildningsmännens välvilliga intresse emellertid
förenat med någon oro för de nya principerna. Redan den radikala tillämpningen
av satsen om en folkbildningsrörelse, således inte bära en verksamhet för utan
också helt genom folket, var inte så alldeles lätt att komma till rätta med. I
allmänhet inga ledare och lärare från de högre, litterärt bildade samhällsklasserna utan
allt baserat på folkets självhjälp — organisationsarbetet helt i medlemmarnas hand
och så självstudier på grundvalen av de på det sättet uppkomna boksamlingarna!
Skulle det verkligen vara en framkomlig väg?

Det fick nu gå med den »utopien» hur som helst, ett faktum var, att
folkbildningsarbetet verkligen i denna form tycktes ha förutsättningar att bli en
folkrörelse, direkt, buren av »folkets» eget intresse, dess egen medverkan, på ett
helt annat sätt än både i de gamla sockenbiblioteken och de nya föreläsningsföreningarna.
Skulle inte detta intresse kunna tillvaratagas på ett mera fruktbart
sätt för det allmänna bildningsarbetet med undanröjande av de risker den
inslagna utvecklingen innebure i rent organisatoriskt hänseende?

Vilka voro då dessa risker? De skulle kunna sammanfattas i farhågan för
splittring av krafterna i ett arbete, som borde vara gemensamt, därför att de
intresserade hade ett och samma mål. Första försöket att komma till rätta med
varandra i den punkten skulle tydligen göras på det allmänna folkbildningsmötet
1907, det hade jag på känn, redan när jag reste upp, och jag fick bekräftelsen
i kand. Axel Hirschs inledningsföredrag omedelbart före mitt eget. De två
huvudanmärkningaina voro, att studiecirklarna endast kunde komma att omfatta
den i folkföreningarna organiserade underklassen med uteslutande av stora lager
i medelklassen, vilka också väl behövde hjälp med sitt självbildningsarbete, samt
att studiecirklarnas många föreningsbibliotek — ett på varje möteslokal — vore ett
oförsvarligt slöseri med arbetskraft och penningar. Härigenom restes stora
svårigheter för samlandet av alla intresserade krafter i en kommun omkring arbetet att
få till stånd ett väl skött, rikhaltigt och i alla avseenden fullgott allmänt bibliotek
för alla kommunens invånare. Borde inte den levande kraft, som visade sig vara
till finnandes i de stora folkföreningarna, kunna samlas i gemensamt arbete och
gemensamma uppoffringar omkring ett till varje föreläsningsförening knutet
kommunalt bibliotek? Studiecirklarna i föreningarna kunde ju arbeta lika bra eller
bättre på grundvalen av detta för kommunen gemensamma bibliotek som på
grundvalen av ett föreningens eget bibliotek.

Diskussionen fördes hela tiden från känd. Hirschs och hans meningsfränders
sida med lika livligt som uppriktigt erkännande åt de stora folkföreningarnas insats
i bildningsarbetet genom studiecirkelverksamheten, men dennas representanter voro
alldeles oemottagliga för de anförda skälen. Huvudsaken för oss var, att den
kraftsumma i bildningsarbetet, som de stora folkföreningarna kunde sätta in, aldrig
skulle bliva uttagen och lämna sin fulla avkastning, om inte medlemmarna själva
finge vara med i organisationens upprättande redan från grunden och helt bära
ansvaret för dess bevarande och utveckling. Dessutom sade också vår erfarenhet,

att det allmänna självbildningsintresset i Sverige väl behövde det stod, som
sambandet med en stora folklager sammanknytande och av hänförelse buren social
idé kunde skänka.

Dessa synpunkter var åtminstone jag så »besatt» av, att jag ganska litet vårdade
mig om att tränga djupare in i motsidans skäl för sin uppfattning. Det är för
övrigt rätt förklarligt, om än inte försvarligt, att representanterna för nya,
livsdugliga riktningar på olika områden äro misstänksamma mot även en varsam
kritik, i synnerhet från auktoritativt håll, enär denna lätt kan tänkas stjälpa eller
avsevärt försena den ännu trevande utvecklingen av företaget. Därför var min
hetsighet vid nästa allmänna folkbildningsmöte, 1910, ännu större emot den om
Danmarks folkbiblioteksväsen så högt förtjänte prof. Steenberg, då han på grund
av sina erfarenheter varnade för statsanslag till nykterhets- och andra sociala
föreningars bibliotek.

Emellertid var risken för studiecirkelbibliotekens hämmande redan då
övervunnen — fastän jag inte kunde ha riktigt reda på den saken. Dr Valfrid
Palmgren, som fick utredningen av folkbibliotekens organisation om hand, var nämligen
redan vid detta möte övertygad om studiecirklarnas betydelse och infogade dem
genom sitt förslag organiskt i det svenska folkbibliotekssystemet. För övrigt ställde
sig mötet solidariskt med studiecirkelverksamhetens krav på erkännande och
understöd av statsmakterna jämsides med föreläsningsföreningarnas och de allmänna
biblioteksföreningarnas.

Tydligen hade de tre åren mellan mötena varit avgörande för studiecirklarnas
genombrott och befästande. Den ton, som anslogs i mitt inledningsföredrag
till diskussionen om folkbibliotekens statsanslag, var också en helt annan än på
1907 års möte. Kand. Hirschs åsikter gingo nu i mångt och mycket igen i mina
förslag till samarbete mellan de allmänna biblioteken och föreningarnas
studiecirkelbibliotek, och efter ytterligare fem år, vid biblioteksmötet i Lund, hade
riktlinjerna för ett framtida infogande av studiecirkelbiblioteken i ett bibliotekssystem
med det kommunala biblioteket som centrum böjt sig samman på ett sådant sätt,
att både förste bibliotekskonsulenten och prof. Steenberg funno de gamla
svårigheterna i stort sett övervunna genom den utveckling verksamheten tycks kunna ta
efter den nya bibliotekslagens genomförande och tillämpning. Och den glädjen
ha studiecirklarnas representanter också haft, att både i Danmark och Norge,
vilka i fråga om biblioteksverksamheten före vår nya bibliotekslag stodo långt
framom vårt land, ett nog så varmt erkännande kommit studiecirklarna till del
från bibliotekshåll för den andel de haft i vår folkbiblioteksverksamhets inhämtande
av dessa länders försprång.

Den av kand. Hirsch 1907 framförda anmärkningen mot studiecirklarna för
att de inte kunde omfatta hela folket utan uteslöte stora delar av medelklassen,
lade jag då till handlingarna med följande mera betecknande än tillmötesgående
vändning: »Men om de av mig framlagda synpunkterna äro riktiga och således
angiva de bästa vägarna för underklassens självbildningsarbete, så har denna klass

ingen som helst skyldighet att nöja sig med för dem mindre lämpliga bildningsformer
för att hjälpa och få med sig den betydligt bättre situerade medelklassen.»
Fortfarande anser jag mig kunna stå för innehållet i denna sats, men kand. Hirschs
anmärkning har sin giltighet ända — allt fortfarande.

Den behövde dock inte länge ännu vara giltig, om inte en oresonlig
»sparsamhet» varit så utmärkande för de höga myndigheterna just på denna punkt.
Det tycks ju inte vara någonting, som hindrar uppkomsten av studiecirklar
omkring de kommunala statsunderstödda biblioteken. Det skulle gå utomordentligt
lätt att organisera. Några goda vänner i en kommun kunde besluta sig för att
bilda en studiecirkel i ett visst ämne och gå upp till bibliotekarien och be honom
anskaffa den nödiga litteraturen, i nödfall mot att cirkelns medlemmar lämnade en
liten avgift på en eller annan krona till hjälp för bokinköpen. Eller också kunde
bibliotekarien och någon lärare på platsen sätta upp ett anslag i biblioteket, att
de vore villiga att leda en studiecirkel i visst ämne o. s. v. För att få fart och
planmässighet i ett hela landet omfattande arbete av detta slag borde
bibliotekskonsulenterna hjälpa till med råd och anvisningar, även om biblioteken deras hjälp
förutan kunna få en del goda uppslag i studiecirklarnas nystartade tidskrift
Bokstugan. Men tvärt emot det sakkunnigutlåtande, på vilket den nya bibliotekslagen
byggts, ha endast två bibliotekskonsulenter tillsatts — i stället för fyra — och dessa
ha nedgrävts i ett expeditionsarbete av ett omfång, som slukar så gott som hela
deras tid. Innan detta ämbetsverk får något så när rimlig tillgång på
arbetskraft, är det alldeles omöjligt för konsulenterna att hinna göra något åt vare sig
detta eller andra betydelsefulla uppslag på folkbibliotekens verksamhetsområde,
och det är snarast sorglustigt att se Kungl. Maj:ts »varsamhet» i årets
statsverksproposition, när det gäller att i någon mån tillgodose det även av Kungl. Maj:t
insedda behovet av förstärkning av arbetskrafterna. Det torde således dröja
åtskilligt än, innan studiecirkelorganisationen kan slå igenom som ingående del i
den allmänna folkbiblioteksorganisationen utanför de stora folkföreningarnas
verksamhet, ehuru den säkerligen även där har en mycket stor uppgift att fylla.

*

Det är ingen tillfällighet, att mina tankar genast kommo att kretsa omkring
studiecirklarnas genombrott, då jag hörde talas om en publikation till firande av
Knut Kjellbergs femtioårsdag. Han har, sin vana trogen, inte sagt så mycket
i meningsutbytena om studiecirklarnas arbete. Men han har varit med från
begynnelsen ända.

Vid det här först berörda allmänna folkbildningsmötet tog han till synes
parti varken för eller mot, men då jag i mitt vårdslösande av motsidans argument
höll på att vinna stadgat anseende för oresonlighet, blev jag angenämt överraskad
av att han trädde emellan och med några ord klarade upp saken. Och sedan
fann jag honom ständigt genast inne i situationen, så snart jag behövde ett råd
för verksamhetens vidare utveckling. När slutligen sakkunnignämnden för

bearbetandet av dr Valfrid Palmgrens förslag till vårt folkbiblioteksväsens omdaning
utförde sitt arbete, var det också otvivelaktigt till stor del på grund av hans
auktoritet, som de sakkunniga kunde ena sig om hennes förslag, där studiecirklarna
i folkbibliotekshänseende principiellt jämställdes med de kommunala biblioteken
och fingo sig en obruten utveckling tillförsäkrad genom statens ekonomiska understöd.

Med vart år, som sedan gått, har Knut Kjellberg fått bevittna en utveckling
i studiecirklarnas arbete, som han redan från begynnelsen velat ha snabbare och
målmedvetnare än denna rörelses officiella representanter ansett möjligt att
genomföra. Och just nu stå studiecirklarna i det hänseendet inför ett andra
genombrott, markerat främst genom Arbetarnas bildningsförbunds framträdande och den
läggning studiecirklarnas tidskrift Bokstugan redan från början erhållit.

Knut Kjellberg antydde redan från början, att studiecirklarna för att göra
skäl för namnet borde mera energiskt, åtminstone tidvis, koncentrera sig omkring
bestämda studieuppgifter. Därför behövde studiecirkelns karaktär av kamrat- och
sällskapsklubb inte uppgivas. De ledande krafterna i Arbetarnas bildningsförbund,
Rickard Sandler och Yngve Hugo, voro från början inne på samma idé och
experimenterade med stadiecirklar vid Brunnsviks folkhögskola. I fjol bildade
Knut Kjellberg sin första studiecirkel av unga arbetare i Stockholm omkring
Langes Materialismens historia (se »Studiecirklarna» n:r 5, 1916) med ett
synnerligen gott resultat, och i år har han i gång en ny studiecirkel i biologi
i Arbetareinstitutet.

Bokstugan har en särskild avdelning »Studiecirkelverksamheten», som innehåller
uppslag för cirklarna i deras arbete, och som väl kommer att i mångt och
mycket fördjupa och utvidga detta. Ett synnerligen värdefullt bidrag har prof.
Kjellberg skänkt tidskriftens första årgång genom att där införa ett urval av
sina föreläsningar, i vilka studiecirklarna ha en rikedom av uppslag för sina
diskussioner och sitt arbete i övrigt.

Det allmänna svenska folkbildningsarbetet är på alla håll knutet till Knut
Kjellbergs person. Betecknande nog nämnes emellertid hans namn ganska sällan.
De närmast initierade veta ju att han är med — och det synnerligen intensivt —
så snart namnen Arbetareinstitutet, Folkbildningsförbundet och föreläsningsrörelsen
komma upp, men det många gånger större antal svenska medborgare, som ha
gagn och glädje av dessa bildningsföretag, ha ganska litet reda på i hur hög grad
Knut Kjellberg är den personliga själen i dem alla. Han trivs bäst med att ha
det på det viset. Det blir väl på samma sätt med hans insats i studiecirklarna.
Men vi, som varit med om dessas utveckling från begynnelsen, känna en stor
och god trygghet i den mån vårt folkbildningsarbetes främste man med sin nobla
och flärdfria personlighets allt starkare insats binder sig samman med denna
löftesrika folkrörelses utveckling. Oscar Olsson.



DEN STORA FOLKBILDNINGSUPPGIFTEN.
Den stora folkbildningsuppgiften är individernas utveckling som individer.
När vi se den myllrande massan av människor, som sträva och arbeta,
som njuta och lida, och försvinna, detta perpetuum mobile av ständigt
nya gestalter, då glömma vi så lätt, att var och en av dem är en värld för sig,
olik alla andra, sammansatt av sina säregna begåvningselement och
ödesmöjligheter. En värld, som människolivet aldrig skall finna återupprepad. Denna
värld  för sig, denna mikrokosmos som människan är, har sin rätt och sin plikt.

Det är inte tidsenligt att tala om individualism just nu. Individualismen har
blivit bortsopad, säger man, av verklighetens hårda vindar. Men det finns en
individualism, som inte är egoism, men som är människans adelsmärke. Och
den kan aldrig bortsopas. Dess innebörd är människans rätt och plikt att
utveckla så högt och rikt som möjligt de starka goda krafter hon fått, för att så
en gång fritt och hängivet ställa dem i tjänst hos något större, något som lyfter
henne utöver sig själv. Den individualismen är rätten och plikten att på eget
ansvar förvalta det pund man fått.

Två ledstjärnor ha vi att lysa och leda vår dunkla stig. Den ena är: att
utveckla sig. Det är kallelsen till envar:

att »være med bestemmelsens mærke paa sin pande,
være, som han sprang i Guds tanke frem».

Ligger inte detta i själva verket uti det gamla ordet Att älska Gud över
allting? Den andra ledstjärnan är: att älska sin nästa såsom sig själv. Det kan
också heta: att arbeta för andra, att känna sig som del i det hela och ta sitt
medansvar i utvecklingen. Men hur, när och var jag skall ge mitt arbete för
det hela, det är mitt ansvar. Den saken har ingen annan fått rätt att bestämma
över. Man kan tilltvinga sig den rätten. Men makt är inte rätt. Vern gav
en annan rätt att begära mitt livs gärning på just hans altare? Jag väljer mitt
altare själv. Och vilket värde har gärningen, om den inte är fritt given?

Det har funnits tider, då individualismens tanke överskyggats av maktens
organisation. Under medeltiden hette det Kyrkan. Nu börjar det heta Staten.
Men man begår inte ostraffat den synden att flytta över ansvaret från den
enskilda människan till institutionen. Det, som lyfter världen, är att de enskilda
människorna lyftas. Det, som lyfter den enskilda människan, är det personliga
ansvaret.

Den stora uppgiften inom folkbildningsarbetet är att lära människorna
självständigt tänkande och modig hängivenhet. Utan de två blir medborgarskap
aldrig medborgarsinne och blir fosterlandskärlek blott en egenskap men icke
en dygd. Odal Ottelin.



KNUT KJELLBERG SOM RIKSDAGSMAN.
Vid  sidan av sitt stora arbete för allmänbildningens höjande har professor
Knut   Kjellberg  medhunnit mången annan samhällsgagnande verksamhet.
En sådan, som icke bör glömmas, då vi fira hans 50-årsdag, är den han
utövat såsom ledamot av riksdagen.

Kjellberg invaldes hösten 1905 i riksdagens Andra Kammare, vilken han
tillhörde under två perioder, 1906—1911. De två sista åren beklädde han
ordförandeposten i kammarens andra tillfälliga utskott. I betraktande av den korta tid av
endast 6 år, som Kjellberg var i tillfälle att verka inom riksdagen, är det ett
betydande antal initiativ han såsom riksdagsman tagit uti viktiga frågor. Som
naturligt är, hava dessa till stor del gällt sådana frågor, som röra medicinalväsendet och
sjukvården. I detta hänseende må sålunda erinras om hans motioner rörande
ordnandet av apoteksväsendet efter 1920, då säljbara apoteksprivilegier upphöra,
så att staten kommer i oinskränkt besittning av samtliga apoteksprivilegier i riket,
rörande omorganisationen av medicinalstyrelsen samt rörande omorganisationen av
fältläkarkåren. Dessa motioner, som alla väcktes 1907, hans andra riksdagsår,
blevo samtliga bifallna. Av de med anledning härav tillsatta kommittéerna är
apotekskommittéen ännu i verksamhet, medan omorganisationen av såväl
fältläkarkåren som medicinalstyrelsen efter vederbörliga kommittéutredningar, i vilka
motionären ock deltog, för åtskilliga år sedan blivit genomförd. Som det centrala
uti den genomförda omorganisationen av medicinalstyrelsen kan betecknas det
gamla kollegiala arbetssättets ersättande med byråsystemet och införandet av
särskilda nämnder, sammansatta dels av medlemmar av medicinalstyrelsen och dels
av vetenskapsmän i resp. fack, för avgörande av vissa specialfrågor (rättsmedicinska
och rättspsykiatriska). Att denna reform medfört stora fördelar, kan den
som skriver dessa rader betyga.

I enlighet med sin allmänna demokratiska åskådning tillhörde Kjellberg det
liberala riksdagspartiets radikala flygel, den s. k. Lindhagensgruppen, vilkens
ledare han blev, sedan Lindhagen övergått till socialdemokratien. Jämte övriga
medlemmar i denna grupp motionerade Kjellberg vid 1906 års riksdag om
allmän och lika rösträtt för såväl män som kvinnor vid 21 års ålder. Samma
motion upprepades av gruppen vid 1907 års riksdag, därvid även påyrkades en
begränsning av Första Kammarens maktställning därhän att den endast skulle få
suspensivt veto, så att vad Andra Kammaren beslutade i grundlagsfrågor tre gånger
och i andra ärenden (undantagandes dock sådana, som skola avgöras genom
gemensam votering) två gånger i följd, efter det för varje upprepad gång ett nyval
till hela kammaren mellankommit, skulle bliva riksdagens beslut — en i sanning
välbehövlig reform, som egendomligt nog ingen numera talar om. Vid 1907 års
riksdag  frambars också av den radikala grupp Kjellberg tillhörde en motion om

reformering av den kommunala rösträtten, byggd i huvudsak på grundval av
allmän och lika rösträtt för såväl män som kvinnor.

Redan av dessa rösträttsmotioner (vilka upprepades även vid 1908 års riksdag)
framgår Knut Kjellbergs intresse för att skaffa även kvinnorna rättvisa. Detta
hans rättfärdighetskrav gentemot kvinnorna tog sig vidare uttryck uti den motion
han vid 1907 års riksdag väckte om sådan grundlagsändring, att till
lärarebefattningar vid statens läroanstalter, till andra beställningar vid inrättningar för
vetenskap, slöjd och skön konst samt till läkarebefattningar måtte kunna utnämnas och
befordras även infödda svenska kvinnor (med tillämpning av grunder, som av
Konungen och riksdagen gemensamt bleve godkända). Denna grundlagsändring
bifölls som bekant och blev sedan år 1909 av riksdagen definitivt antagen.
Vidare må här nämnas, att Kjellberg i ett par motioner sökt åstadkomma
förbättring i löneförmånerna för kvinnliga befattningshavare. Vid 1907 års riksdag
motionerade han sålunda om bättre lönereglering för kvinnliga befattningshavare
vid statens järnvägar än den då av K. Maj:t föreslagna, och följande år, då det
framlades lagförslag om skyldighet för kommun att anställa barnmorska, väckte
han motion om ett minimiarvode å 400 kronor per år i stället för av K. Maj:t
föreslagna 300 kronor. Tyvärr blev denna synnerligen välbefogade motion
avslagen och K. Maj:ts förslag antaget, och någon åtgärd för förbättring i denna
för samhället så viktiga men så lagt avlönade kårs ekonomiska förhållanden har
riksdagen — trots den sedan dess inträdda dyrtiden — alltjämt icke vidtagit
(men föreligger vid innevarande riksdag åter motion i frågan).

Sitt kända intresse för nykterhetssaken ådagalade Knut Kjellberg även i
riksdagen vid flera tillfällen. Sålunda återfinnes hans namn å den motion, som år
1907 väcktes av ett flertal andrakammarledamöter angående anslag till
anordnande av en utbildningskurs i hälsolära och alkohologi för ämneslärare vid
folkskoleseminarierna och de allmänna läroverken. Följande år motionerade han, jämte
Kvarnzelius, om anslag till Internationella byrån i Lausanne för alkoholismens
bekämpande, och vidare väckte han vid 1910 års riksdag motion om utredning
rörande de lämpligaste medlen att motarbeta alkoholmissbruket i vårt land.
Sistnämnda motion blev emellertid avslagen av Första Kammaren — den som så många
andra nykterhetsmotioner.

Att Knut Kjellberg skulle använda även den plattform som riksdagen erbjuder
att uppträda som den andliga frihetens förkämpe ligger i sakens natur. Från
denna hans verksamhet äro trenne motioner att anteckna. Är 1909 väckte han,
jämte Starbäck (som var huvud motionär) motion om avskaffandet av de s. k.
hädelseparagraferna (§§ 1 och 2 i strafflagens 7:e kapitel). Följande år
motionerade han om en skrivelse till K. Maj:t angående Iag om s. k. borgerlig
begravning, så att sådan skulle bli möjlig för medlem av svenska kyrkan, då behörigt
intyg utvisade, att den avlidne i livstiden själv förordnat eller uttalat bestämd
önskan därom (eller i fråga om barn föräldrarna önskade det). Slutligen väckte
Kjellberg vid 1911 års riksdag, den sista han bevistade, sin stora

motionominförande av religionskunskap såsom läroämne vid allmänna läroverk och
folkskolor, därmed syftande till undervisning om religion i stället för i religion. Jag
kan här icke underlåta att ur den synnerligen intressanta motiveringen till denna
motion citera följande för Kjellbergs så äkta frisinnade uppfattning karakteristiska
yttrande: »Genom en objektiv historisk religionsundervisning, som eggar
lärjungarna att själva tänka och icke passivt mottaga en färdiglagad världsåskådning, en
av andra tillredd livsuppfattning, skall den blivande medborgaren i någon mån
kunna rustas till den kamp, som möter honom, då han ute i livet blir föremål
för  de olika riktningarnas omtanke och efterhängsenhet.»

Dessa motioner blevo emellertid samtliga avslagna av riksdagen. Även på
det andliga området rör sig dock tiden. Så har innevarande riksdags lagutskott
tillstyrkt s. k. borgerlig begravning, och var det endast med den förseglade
lottens tillhjälp dess hemställan blev av Första Kammaren avslagen.

Då Knut Kjellberg lämnade den svenska riksdagen, förlorade denna en av
sina bästa talare, sin ypperste kulturrepresentant. I sanning borde det kännas
som en heder för det parti han tillhör att snarast återbörda honom till riksdagen.
Om det nu också inte är möjligt att — efter den minskning i det liberala partiets
andrakammarmandat å Stockholmsbänken, som blev en följd av det proportionella
valsättets införande — bereda honom plats i sin gamla kammare, så borde
det väl dock kunna bjudas tillfälle att någonstädes invälja honom i Första
Kammaren. Även denna kammare kunde i sanning behöva honom, ej minst vid
sina kulturdebatter. Alfred Petrén.



Till Professor KNUT KJELLBERG!
Med glädje griper jag det tillfälle, som givits mig att med en rent personlig
hälsning deltaga i hugfästandet av Din 50-årsdag.

Din bild står livslevande för mitt inre öga och öra, och min tanke faller
närmast på en väldig naturkraft, rik, slösande, outtömlig och alltid i
verksamhet.

Såsom vattumassorna i ett vattenfall utan hejd och utan uppehåll störta
fram, så flödar och ljuder Ditt tal i skummande och klingande kaskader, alltid
gnistrande i belysningen av Ditt solskenslynne.

Trolsk och dårande som Trollhättan är Du, när Du under nattens timmar
giver Din inspiration fria tyglar, och hopande bild på bild och infall på infall,
åtföljda av dessa av liv blixtrande glimtar ur ögonvrån, håller åhörarkretsen
oemotståndligt fången, antingen Du utväljer en av de närvarande till mål för
Ditt med allvar blandade skämt och, belysande honom från de mest oväntade

synpunkter, blandar sarkasmèrna med denna avklarade humor, som kommer
själva offret att med leende välbehag svälja giftet eller kanske rättare: mottaga
huggen, som träffa, utan att någonsin såra,

eller Du med plötsliga förvirrande volter kastar Dig från ett ämne till ett
annat, för att slutligen komma till det av ingen anade slutmål, Du utstakat för
Dig. Lika trolsk och bedårande är Du i den privata umgängelsen, svalkande
och rikt givande som en källa med kristallklart vatten.

Men den mäktiga naturkraften skänker icke blott fröjd och fägnad; den har
viktigare och större uppgifter.

Liksom Trollhättan tagits i bruk för belysning och kraftledning, så har Du
ställt din kraft i upplysningens tjänst och medelst ett trådlöst nät utöver hela
Sveriges land spritt upplysning ej blott i huvudstaden, utan ända ut i de
avlägsnaste bygder, och, själv en motor med obegränsade hästkrafter, har Du satt
otaliga andra krafter i gång till stillande av kunskapstörsten på vitt skilda
kulturområden. Härom torde andra stämmor, mera kunniga än min, komma att
frambära vittnesmål.

Longum est enumerare. Thure Petrén.

—————

På Knut Kjellbergs 5o-årsdag kommer mycket att sägas om hans många
framstående och älskvärda egenskaper. En sak synes emellertid för den,
som känt honom sedan ungdomsåren, i detta ögonblick mera värd att
framhållas än allt annat, särskilt med tanke på hans arbete för folkbildningen.
Och det är hans ljusa och orubbliga tro på sanningens makt. Det sades en
gång ett ord, som lyst genom tiderna: »sanningen skall göra eder fria». Detta
ord äger en universell innebörd, och i den meningen tror jag, att det har varit
himmelens högsta stjärna för Knut Kjellberg. Efter den har han ock satt sin
kurs i arbetet för svensk folkbildning. Frihet genom sanning tror jag varit och
är målet för hans enastående insats i detta arbete.

Personlighetens inre frigörelse i djupaste mening ástadkommes väl icke
genom upplysning endast; men hur många ädla krafter och förmögenheter hållas
dock icke bundna i okunnighetens fjättrar, och hur många fördomar, icke minst
dagens, trivas icke i dess fängelseluft! Medborgerlig frihet blir ock en chimär,
om icke befolkningen i alla samhällslager kan bibringas så mycken kunskap,
att åtminstone respekten för kunskapen blir allmän och skapar en oemotståndlig
strävan i hela vårt offentliga liv att så långt som möjligt taga reda på, hur det
verkligen förhåller sig. Ett folkbildnings verk för sanning och frihet genom
sanning är därför ett stort framstegsverk och på samma gång ett stort verk för
bevarandet av de värden, som tidigare generationer lämnat oss i arv, och som
kommande skola avfordra oss i om möjligt förädlad gestalt. Erik B. Rinman.



<chapter name="ETT FÖRSLAG
till Professor KNUT KJELLBERG.">
ETT FÖRSLAG
till Professor Knut Kjellberg.
Du har gjort storverk för det svenska folkbildningsarbetet, — först och främst
genom att däri insätta Din personlighet med dess fasta tro på att »kunskap är
makt» och att mörker är köld, med den inre glädje, som Du vetat sprida i arbetets
allvar, och med Din hövdingelika organisationsförmåga.

Du har i väsentliga stycken givit den populärvetenskapliga föreläsningsverksamheten
dess bärande ordning och själv genom föredömligt exempel visat, huru
en folkföreläsning skall vara. Jag kommer t. ex. ihåg den gamle student, som
efter att ha åhört ett nykterhetsföredrag av Dig sade, att till ännu ett sådant
vågade han icke lyssna — av fruktan för att bliva absolutist! — Men Du
har insett, huru fragmentariska och huru föga beståndande bildningsvinsterna
av åhörda föreläsningar äro, och därför har Du med lika mycken energi ägnat
Dig åt den folkliga biblioteksrörelsen, såväl för grundläggande av fasta som av
vandrande boksamlingar. Särskilt på detta område återstår i vårt vidsträckta
land så oerhört mycket ännu att göra, att där fullnog kunde vara för hela Din
arbetskraft under kommande dagar.

Men ända — jag vet, att kraften växer i samma mån som uppgifterna —
kanske vågar jag framställa ett förslag till Ditt välvilliga övervägande.

Det må vara mitt sätt att på Din märkesdag deltaga i hyllningen. Jag vill
nämligen påvisa en stor fosterländsk uppgift, som jag tror ingen kunde åtaga sig
och fylla så, som Du.

Att samla och göra lätt tillgängliga för alla de goda böcker, som finnas, är
för visso en både stor och god gärning, och heder åt Dig för vad Du i det
stycket gjort och gör. Men om ett visst slag av för vär folkbildning behövliga
böcker hittills saknas i vår litteratur?

Jag tänker härvid särskilt på kortfattade handböcker i olika vetenskaper eller
delar av vetenskaper, ägnade att sätta i händerna på dem, som genom allvarliga
självstudier vilja skaffa sig bildning — nybörjareböcker, som giva i knapp
form en förberedande översikt över de olika vetenskapernas nutida huvudresultat
och genom väl valda litteraturanvisningar lämna vägledning för fortsatta studier
av mera speciell art.

Du förstår bäst, vad jag menar, om jag hänvisar till ett par utländska exempel,
som kunde tjäna oss såsom föredömen: den engelska samlingen »Home
uni-versity library of modern knowledge» (Williams & Norgate, London)En översättning av arbeten, tillhörande serien Home university, har påbörjats av Tidens
förlag i Stockholm och utgivits under titeln Modärnt vetande. Red. eller någon


av de båda tyska samlingarna »Aus Natur und Geisteswelt» (Teubner, Leipzig)
och »Wissens-chaft und Bildung» (Quelle & Meyer, Leipzig).

Det är icke sannolikt, att någon av våra förläggare genom eget initiativ
inom de närmaste åren kommer att fylla vårt behov av en sådan bokserie.
Slika billighetspublikationer locka dem ej, förr än ett inhemskt exempel visat
deras ekonomiska bärkraft. Sedan kunna de nog vara frestade att konkurrera,
men att göra början? Därjämte sakna de flesta förlagsfirmorna den sakkunskap,
som fordras för att utdela de för ett sådant företag behövliga författareuppdragen
till de rätta fackmännen.

Men vi skulle kunna följa den nämnda engelska seriens föredöme: den redigeras
av fyra vetenskapsmän (av vilka en är professor vid Columbia-universitetet
i Amerika). Därigenom får samlingen också inför den stora allmänheten en
auktoritet, som ofta den enskilde författaren och förläggaren sakna.

Professor Knut Kjellberg vore rätta mannen att bliva huvudredaktör för
en sådan svensk bokserie. — Sammanslut Dig med fyra representanter för andra
fakulteter. Du representerar själv medicinen, men vidtala en teolog, en jurist, en
humanist och en naturvetenskapsman att tillsammans bilda redaktionskommittén.
Låt så var och en av Eder träffa förberedande avtal med en eller ett par
lämpliga författare var inom sitt område, och jag tror ej, att det sedan skulle bliva
Dig svårt att intressera för saken någon av våra bästa förlagsfirmor.

Kanske skulle då på Din sextioårsdag kunna stå en samling av små böcker
på Din bokhylla med bl. a. några av titlarna:

Hjalmar Holmquist: Protestantismens historia.
Rudolf Kiesler: Katolicismen förr och nu. Med förord av N. Söderblom.
Johan Thyrén: Den svenska straffrätten.
Carl Björling: Svensk civilrätt.
Konrad Hagman: Sveriges statsförvaltning.
Hjalmar Öhrvall: Inledning till fysiologien.
Allvar Gullstrand: Ljuset, ögat och synen.
Frey Svenson: Sinnessjukdomarna.
Jakob Billström: Nervsjukdomarna.
Herman Lundborg: Ärftligheten.
Oskar Widman: Inledning till den organiska kemien.
Daniel Strömholm: Inledning till den oorganiska kemien.
The Svedberg: Fysikalisk kemi.
Rutger Sernander: Växternas liv.
Carl Skottsberg: Den tropiska växtvärlden.
L. A. Jägerskiöld: Sveriges däggdjur.
Rudolf Kjellén: Sveriges rike.
Henrik Schück: Medeltidens kultur.
Harald Hjärne: Japan förr och nu.
Ludvig Stavenow: Frankrikes historia.
Adolf Phalén: Inledning till filosofien.
G. A. Jaederholm: Den experimentella psykologien.


Eller — måhända skulle både författarenamnen och böckernas ämnen bliva
helt andra. Den lilla listan avser blott att giva en ungefärlig föreställning om
min mening.

Sedan böckerna väl kommit ut, skulle man genom föreläsningsföreningarna
och folkbiblioteken göra runt hela landet en energisk propaganda för deras
avsättning; och jag spår, att en första uppl. av 5,000 ex. skulle snart vara utsåld
av de flesta skrifterna, och sedan skulle den ena reviderade upplagan efter den
andra bliva behövlig.

* * *

Jag ser den skämtsamma blicken i Ditt öga. »Att säga Tulipanaros är lätt
— men görat.» Att framkasta stora planer är heller ingen svårighet, men att
förverkliga dem?

Ja, det är just därför jag framställer förslaget till Dig. Du skulle kunna
förverkliga det, — Du, med Dina vidsträckta bekantskaper i Sveriges vetenskapliga
värld, med Din nära bekantskap med vårt folks intressen, med Din vinnande
övertalningsförmåga, som sannerligen skulle behöva användas för att sätta
pennan i de lärde männens händer, och med Din förmåga att ordna och leda ett
stort samarbete.

Vi svenskar kunna med stolthet visa på tvenne prov på organiserat författarearbete,
vartill intet annat folk har någon fullgod motsvarighet: »Nordisk
Familjebok» och »Sveriges land och folk». Du kan, om Du vill, skänka vår
litteratur ett mönstergiltigt samlingsverk till, som icke skulle bli av mindre värde
för vår folkbildning.

Bland allt annat gott önskar jag Dig på Din 50-årsdag håg och krafter även
till detta nya, goda verk. Frans v. Schéele.



RELIGIONSHISTORIEN I FOLKBILDNINGSARBETET.
Folkbildningsarbetets uppgift torde i stort sett kunna sägas vara att för så
breda folklager som möjligt göra de kunskaper tillgängliga, vilka äro av
behovet påkallade för att en person   må kunna andligen orientera sig i
samtidens kulturliv.

Intresset för den enskilda individens personliga utveckling sammanfaller på
denna punkt med samhällsintresset. I den mån den alltjämt fortgående
demokratiseringen av samhällslivet gör sig gällande, blir det allt mera maktpåliggande,
att de breda lagrens växande inflytande uppbäres av en växande insikt i de
kulturella och sociala förhållandenas väsen och lagar. Folkbildningsarbetet

framstår som en av kulturpolitikens förnämsta uppgifter, och den omvårdnad
statsmakter och kommuner ägnat det, motiveras fullt ut av dess betydelse.

Det säger sig själv, att religionsvetenskapen måste intaga en ganska central
plats i folkbildningsarbetet. Det har för länge sedan och med fog uttalats, att
okunnigheten var den egentliga stormakten i våra dagars religiösa strider.
Undkomma dessa strider kunna vi icke, hela vår kulturutveckling har fört dem med
sig. De röra vidare det innersta av våra livsproblem, och beröra människornas
känsloliv djupare än några andra. Bristen på verkliga insikter utlämnar här
människorna mer än eljest åt ytliga slagord och onyttiga trätor om likgiltiga
och periferiska frågor. Skall ett meningsutbyte bli givande, och ett ståndpunktstagande
ha något värde, måste man ha klarhet över var de avgörande svårigheterna ligga,
och huru de äro beskaffade.

*

Den första fråga, man vid tal om religionsvetenskapens plats i folkbildningsarbetet
möter, är den om vilka kunskapsområden, som böra göras till föremål
för framställningen. Att icke alla religioner i samma grad kunna ha anspråk
på att uppmärksammas, säger sig själv. Urvalet och graderingen torde
emellertid här böra bestämmas efter alldeles samma grundsatser som vid all annan
undervisning, skolornas och universitetens. Bildningskravet kan formuleras på
samma sätt för de olika slagen av kunskapsmeddelande, åtskillnaden är av
teknisk-pedagogisk art. Vid all undervisning måste man ju rätta sig efter
lärjungarnas, åhörarnas eller läsarnas, förutsättningar, och de äro givetvis olika, när
man har att göra med de bredare lager, som folkbildningsarbetet kanske i
främsta rummet vill nå, och med universitetets alumner. Men i båda fallen är
det vår egen av den historiska utvecklingen bestämda kulturmiljö, som avgör,
vad som bör vara centralt och vad som bör vara periferiskt i studierna. Endast
i den rent vetenskapliga forskningen kan denna gradering bortfalla.

Här som eljest måste då undervisningen i första hand inrikta sig på den
religions historia, som ligger oss närmast: kristendomen.

Det är många och stora problem, som här tränga sig fram. Redan ett
flyktigt aktpågivande giver ju vid handen, att den andliga storhet, som vi nämna
med det ena namnet kristendom, icke är någon enhetlig företeelse. Det är en
påfallande skillnad mellan den östeuropeiska kristendomen och den
romerskkatolska, mellan dessa båda och lutherdomen. En rättrogen kalvinists och en
ortodox rysk bondes fromhet äro olika till hela sin art. Går man vidare, skall
man finna, att religiositeten faktiskt skiftar efter nationalitet. Väsensskilda äro
också de olika tidsåldrarnas fromhetstyper, urkristendomens, medeltidens och
den nyare tidens.

Begripandet av den europeiska religiositetens olika utformningar måste bygga
på kännedomen om ur kristendomens väsen å ena sidan, och på undersökningen
av de faktorer som under tidernas lopp bestämt dess utveckling å andra sidan.

Studiet av urkristendomen vilar på analysen av Nya testamentets föreställningsvärld.
Den är vetenskapligt sett icke lättillgänglig. Vägen till dess begripande
går genom studiet av judendomens historia och tillstånd vid tiden för
kristendomens framträdande. Endast på den vägen kunna vi göra oss en bild av den
miljö, varur kristendomen framgått och få en bakgrund till evangeliernas
berättelser. De äro lika litet som något annat i människovärlden oberoende av det
historiskt givnas rum och tid.

Även när miljön, så långt sig göra låter, klarlagts, möta stora svårigheter
för framställningen av Jesu av Nasaret historia och åskådning. Av den förra
lämnas några enstaka, i kronologiskt hänseende ganska osäkra notiser. Att
komma underfund med religionsstiftarens åskådning, är vanskligt redan av den
grund, att vi icke ha ett enda uttalande av honom bevarat i det språk, som
han själv talat. Det språk — grekiska — varpå hans ord återgivas, är till hela
sin byggnad och struktur olikt den semitiska munart, som han själv begagnat.
Man måste följaktligen räkna med att en större eller mindre innehållsförskjutning
ägt rum vid översättning från det ena språket till det andra. En exakt
översättning från ett språk till ett annat är i själva verket alltid något
oupphinneligt, eftersom ordens språkliga fränder och idéassociationer äro så olika
i de olika tungomålen.

Man får vidare betänka, att årtionden förflutit mellan evangeliernas
nedskrivande och de händelser, som de skildra. Även det lämnar utrymme åt
väsentliga förskjutningar i minnesbilder. Det torde vara en psykologisk
omöjlighet, att en berättelse går från mun till mun, till och med att den ofta upprepas
av samme berättare, utan att framställningen blir något olika. Ju starkare
känslorna dallra med vid skildringen, desto större är risken, att det rent
objektiva återgivandet präglas av stämningens tryck.

Det torde av det sagda framgå, att varje försök till en historiskt trovärdig
bild av evangeliernas föreställningsvärld måste arbeta med den vetenskapliga
kritikens mest fulländade instrument. Även om det säkraste resultatet blir
insikten i alla resultats osäkerhet, får naturligtvis icke heller vid den populära
framställningen givas annat än vad en samvetsgrann forskning anser sig kunna
stå för. Bilden måste givas lika vag och konturlös, som den i verkligheten är.
Genom studiet av den föregående utvecklingen och tidsomgivningen måste vi
arbeta oss fram till ett begripande av den främmande tankevärld, vars spillror
vi blotta, med dess för oss så främmande tro på världens snara undergång och
med dess heta apokalyptiska stämning. Mycket blir dunkelt och omtvistat, som det
måste bli, när vi i tanken söka rekonstruera en byggnad efter några ruinfragment

Årtusendens utveckling ligger mellan evangeliernas tid och vår. För att
förstå den nutida kristendomen i dess skiftande gestalter måste man taga
hänsyn till de folks förutsättningar, vilka anammat den kristna tron. Det är icke
blott kärlens form, som varit olika, utan också deras smak, och denna har
genomsyrat innehållet. Det är detta som är förklaringen till att den

grekisk-romerska och den germanska kyrkans kristendom blivit så olika.
Kulturutvecklingen har också gestaltat sig olika, och de skilda andliga strömningarna ha
satt sin frukt på fromhetslivets område. Man kan ju avläsa denna sak på den
grundväsentliga skillnaden mellan upplysningstidens religiositet och den heliga
allianstidens.

Man kan vidare giva akt på, vilken inverkan den moderna världsbildens
utformande utövat på den europeiska religiositeten. Dess inflytande beror därpå
att de religiösa känslostämningarna alltid finna sina stödjepunkter hos den
världsbild, som tanken utformat åt sig. Det är därför alldeles självklart, att när
föreställningen om en begränsad värld med jorden till sin medelpunkt ersatts av
idén om ett oändligt världsallt, där jorden blivit ett litet stoftgrand i den
gränslösa rymden, så måste detta tillbakaverka på fromhetslivet. Den religiösa kris,
som vår tid genomgår, består i att religiositeten håller på att lösgöras från den
gamla världsbilden och ackommodera sig efter den nya. Den forna
lärobyggnaden förvittrar långsamt men obönhörligt; processen har fortgått från
renässansens dagar till nu och är ännu på långt när icke avslutad. Det är i grund
och botten den djupaste omvälvning på det religiösa livet, som mänskligheten
upplevt. Att söka hejda eller förhindra den är lika lönlöst som att försöka
föra mänskligheten tillbaks till stenålderns kulturliv.

Redan studiet av kristendomens uppkomst och historia tvingar således fram
en undersökning av åtskilliga utomkristna religionsformer. Man kan emellertid
icke begränsa studiet till de religioner, som stå i direkt samband med den
europeiska kulturutvecklingen, därest man vill göra allvar av bildningskravet. Söker
man så skarpt som möjligt analysera fram religionens väsen, måste man
jämföra den typ, som ligger en själv närmast, med andra, som bringat religiositeten
till en kanske lika karakteristisk men icke förty från kristendomen starkt
avvikande utformning. Vi måste vänta att finna dylika för fromhetslivets natur
belysande religionsformer framför allt i de stora världsreligionerna. Just deras
stora utbredning visar, att de på ett klassiskt sätt givit uttryck åt det
människorna i religionen söka uttryck för.

Även ur en annan synpunkt tvingas vi att ägna dessa främmande
världsreligioner vår uppmärksamhet. Utan kännedom om dessa religioner skola vi
aldrig vara i stånd att inifrån begripa de folk, som omfatta dem. Och
oförmågan att förstå dem skulle vara ödesdiger för oss. Den ökade samfärdseln
mellan jordens alla folk har gjort dem i ständigt stigande grad beroende av
varandra. Allt som tilldrager sig på en punkt av jorden, sträcker i våra dagar
sina verkningar till alla världshandelns och, vilket i grunden är samma sak, till
alla kulturens och politikens centra i hela världen. Självbevarelseinstinkten
nödgar oss att följa med allt viktigt, som timar icke blott i de länder, den vita
rasen befolkat, utan också i Kina, Japan och Indien.

Av denna anledning måste vi ägna uppmärksamhet åt japanernas nationella
gudsdyrkan, åt Kinas egendomliga livsåskådningar och åt Indiens religiösa

tänkande. Vi möta där ur typologisk synpunkt så intressanta företeelser som
ateistiska religionsformer, vilka för övrigt också så smått börjat vinna proselyter i
vår egen världsdel.

*

Det skulle vara lönlöst att söka dölja för sig att de religionshistoriska
forskningarna, isynnerhet när de göras tillgängliga för den stora allmänheten, kunna
skapa konflikter med de hävdvunna religiösa trosföreställningarna. Det skulle
kunna gå mer än en på samma sätt som det gått den munk, om vilken det
förtäljes, att han, när Buddha låg på sitt yttersta, tilltvingade sig tillträde till
mästaren, emedan han anfäktades av svåra tvivel. Vad som oroade honom
var, att så många olika lärare påstodo, att just den lara de förkunnade, var
den enda rätta. Då nu dessa läror inbördes avveko från varandra, stod man
inför problemet: vern hade rätt? Det lönar sig icke att söka möta frågan med
en hänvisning till människornas frälsningserfarenhet, eftersom vittnesbörd kunna
företes från var och en av de inbördes skiljaktiga religionerna, att människor
genom dem upplevt sin frälsning.

Det historiska studiet av religionen giver vidare vid handen, att varje
religion är en föränderlig storhet. Den är ingen klippa, mot vilken tidens böljor
maktlösa bryta sig; den liknar snarare en av dessa gamla domer, varpå
århundraden hava byggt, och som innesluta partier av olika stilarter, moderna
restaurationsförsök ej att förglömma. Det historiska studiet lägger med ett ord
också den religiösa begreppsbildningen under relativitetens lag.

Man kan icke här undkomma sanningskravet genom att söka på något sätt
eliminera bort det ur livsåskådningens sfär och ersätta det med nyttans eller
livsbefrämjandets synpunkt. Låt så vara, att hela den empiriska verkligheten
innerst sprunge fram ur en medvetandets viljeakt. Man har därur velat härleda
vår rätt att postulera såsom sant, vad som främjar vårt andliga livs innehåll
och rikedom. Men om den viljeakt, som konstituerar den religiösa tron,
kommer i strid med den, som konstituerar den empiriska verkligheten, därigenom att
deras skapelser icke kunna förenas, kan denna viljans söndring vara livsfrämjande
för personligheten?

I sanningshänseende kan och får, som redan framhållet, ingen åtskillnad
finnas mellan den förutsättningslösa forskningen och populariseringen av dess
resultat. Mänskligheten kan icke av fruktan för de okända trakter, dit vägen
leder, vägra att gå framåt. Den måste tillägna sig den optimistiska
uppfattningen, att intet bör fruktas så mycket som att leva i en villfarelse.

För folkbildningsarbetet kan som rättesnöre uppställas samma grundsats som
Knut Kjellberg uttalade i sin motion om kristendomsundervisningen vid 1911
års riksdag: »Den radikala förändringen skulle endast bestå däri, att man icke
såsom hittills skulle lägga en auktoritativ och dogmatisk utan en historisk
synpunkt till grund för religionsundervisningen i våra offentliga skolor.»
Torgny Segerstedt.



CANUTE!
På den tiden kallade du dig Utterclou; och jag tillät mig uppsvara
med Starclou. Ty du minns väl, när vi under dessa »namn» i ett så att
säga strålande humör på ömse sidor om en smältande driva knöto
vänskapsband för livet! Jag undrar om det nu för tiden kan gå till på det sättet.
Hoppas det. Men man kan fråga; ty det är trettio år sedan — närapå på
dagen tror jag — och mycket har förändrats sedan dess; inte minst vårt gamla
Uppsala.

Därvid tänker jag inte så mycket på studentlivet, som väl fortfarande ger
universitetsstaden sin prägel, trots invandring av två regementen och utvandring
till Stockholms juridiska fakultet m. m. d. Och dock, om vi vid våra besök
under senare år, vare sig de gällt gamla personliga vänner, som guvarelov
alltid äro sig märkvärdigt lika, eller bibliotek och andra gamla kära institutioner,
som också huru den yttre formen än kan ha ändrat sig medelst tillbyggnader och
nybyggnader, väl ännu ge oss samma gamla goda Fyrisstämning, eller om vi vid
någon glad anledning bänkade i festligt Iag med studenterna åter känt en fläkt
från vår egen ungdoms bästa stunder, så kan det inte nekas att någonting har
blivit sig olikt, någonting har ändrats i själva stadens fysionomi, som inte passar
med den bild vi så gärna ville bevara oberörd i vårt sinne.

Uppsala har fått skandalhus, inte ett utan flera. Du förstår utan tvivel
genast, att jag tänker på den fruktansvärda parvenu, som placerats alldeles vid
alma maters huvudbyggnad, vid universitetet. Om det huset har du emellertid
så ofta hört mig tala att du med rätta kan fordra att slippa ifrån det ämnet
just nu. Men, ser du, det är inte ensamt. Titta på alla nyheterna på Östra
Ågatan! Saknar du inte det gamla Hammarstenska komplexet, som i sin
förnäma men anspråkslösa slutenhet gav ett intryck av lugn och harmoni, av ett
verkligt hem för gedigen forskning med traditioner från långt tillbaka. Det är
med ett riktigt välbehag åtminstone jag för min del konstaterar att både
Olympen och Imperfectum finnas kvar på andra sidan ån, hur fula de ända
verkligen äro. Mycket obehagligt att behöva medgiva det.

Gå uppåt Östra Ågatan och se huru den så ovanligt tilltalande gamla
utsikten över Sankt Eriks torg, Kuggis och domkyrkan förvanskats av det
brokiga bygge, som visst fått namnet »Köttbasilikan.» Blir du inte ledsen i din
själ? Tycker du inte att det kommit ett inslag av bräcka, inte en hygglig och
försynt, utan framfusig och pösig bräcka i den gamla stadsbilden. Hela
stämningen just där av vår svenska odlings uråldriga traditioner är borta. Tyvärr
tror jag att det inte skulle vara så särdeles svårt att mångfaldiga dessa
exempel. Men vad tjänar det till.

I stället vill jag göra dig en fråga, som du inte behöver besvara, därför att
du redan svarat på den och dagligen svarar på den genom din verksamhet i
folkbildningens tjänst. Tror du inte att sådana brutala ingrepp, som dem jag
här berört, kunna ha sin betydelse för de generationer av ungdom, som från
allt Sveriges land samlas att få sin näring vid Alma maters bröst? Känslan
av samhörighet med hembygden är väl av vital betydelse för ett uppväxande
släkte. Det är ju dock några av livets rikaste år vi tillbringat i Uppsala;
såväl i allvar som glädje. Och Uppsala räkna vi som vår andra hembygd.
Vad vi för livets gärning mottagit av ansvar för det fädernearv vi fått att
förvalta, att ansat och förkovrat lämna åt efterkommande, har till stor del sin
groningsmark i vår andra hembygd, där vi alltjämt ha kvar våra bästa hjärterötter.
Och du tycker som jag att en sådan hembygd ej får fördärvas. I din stora
gärning som folkundervisare har du, huru radikalt du än farit fram, alltid
bevarat som ledmotiv i din strävan det att hos dina lärjungar av alla de slag
fördjupa känslan för svensk odling. Därför är du också ense med mig däri,
att mot den sunda folkbildningen är all vandalisering av hembygden en fientlig
makt. Tack därför för allt vad du gjort och gör just genom folkbildningen
mot denna makt.

Stockholm i mars 1917.
Din gamle vän Karl Starbäck.



DET TALTE OG DET SKREVNE ORD I FOLKEOPLYSNINGENS TJENESTE.
Naar jeg tænker paa mit Samvær med min gode Ven Knut Kjellberg,
hvem jeg sender en hjertelig Lykönskning til Födselsdagen, saa mindes
jeg os særligt i to Situationer.

Jeg sidder som Tilhorer og hörer ham tale. Enten fra Katederet, hvor han
klart og koncist og med en Underström af Varme udreder et eller andet
Spörgsmaal, mens det skarpe Blik ofte skifter Retning og Hænderne af og til gör en
lille Bevægelse. Eller i et festligt Lag blandt Venner, hvor hans Tale snart
föres frem med hele den Festivitas, som vi Danske beundrer hos Svenskerne,
snart sprudler af Vid og Humor, saa uimodstaaelig fornöjeligt, at han undertiden
selv maa deltage i Jubelen med en lille kort Latter. Og jeg er klar over, at
Knut Kjellberg forstaar at bruge det talte Ord som kun faa.

Men jeg mindes os ogsaa Time efter Time dröftende Spörgsmaal, der vedrörer
Folkets Læsning. Oprindelig var det vei nok mig, der som den ældste

og som den, der længst havde arbejdet med Sagen, gav Raad. Men hans
Erfaring voksede hurtigt gennem hans store Arbejde i Folkbildningsförbundet,
saa at han snart rigeligt kunde gengælde Hjælpen. Og jeg tænker med
Beundring paa, hvad han har udrettet for Sveriges »folkbildning» — vi misunder i
Danmark Svenskerne dette Udtryk — gennem det skrevne Ord foruden gennem
det talte.

Da jeg fik den fornöjelige Opfordring til at deltage i den Hyldest, der skäl
ydes Knut Kjellberg paa hans halvtredsindstyvende Födselsdag, kom jeg til at
tænke paa denne hans Dobbeltvirksomhed, og jeg bestemte mig da til at skrive
noget   om   Forholdet mellem det talte og det skrevne Ord i Oplysningsarbejdet.

Dette er noget, vi danske kan tale med om. I intet Land er Modsætningen
mellem det talte og det skrevne Ord stillet saa skarpt frem som hos os; der
er endog af det talte Ords Forkæmpere formet Slagordene »det levende Ord»
og »det döde Bogstav». De, der hos os arbejder for det skrevne Ords Brug i
Oplysningsarbejdet, har derfor fra visse Sider mödt en Modstand, som sikkert
ikke kendes andetsteds. Og de har af den Grund maattet söge at skaffe
Klarhed over Forholdet mellem disse to Former for Oplysningsarbejdet.

Det talte Ord, den naturlige Meddelelsesform, Ordet, der kan udformes
gennem Tonefaldet, der kan understöttes gennem Minespillet, gennem den talendes
hele Person, Ordet, der ligesom bygger en levende Bro fra Sjæl til Sjæl, det
opfattes med langt större Lethed og i visse Henseender med langt större Fylde
end det skrevne Ord. Derfor er der ingen bedre Form for aandelig Paavirkning
end Samtalen. Det klassiske Eksempel herpaa er Socrates' Samtale med
sine Elever.

Men ogsaa i Foredragets Form har det talte Ord saa mange Fortrin. Det
bevarer Evnen til at gaa som fra Sjæl til Sjæl, og det faar en ny Evne: at
före manges Tanker ad de samme Veje, at vække den samme Fölelse hos mange
paa samme Tid. Og denne fælles Aandsspændthed mod det samme Maal, denne
fælles Stemning, fælles Andagt, den har saa stor Betydning ogsaa for
Vækkelsen og Agitationen. Det er denne Side af Foredragets Virkning, som Præsten
paa Prædikestolen, som Folketaleren paa Tribunen, som Folkelæreren paa
Katederet saa stærkt benytter sig af. Det karakteristiske herved fremtræder
tydeligt, naar det meddeles, at en Höj skolelærer forbyder sine Elever at göre
Optegnelser under hans Foredrag — det vilde bryde Stemningen ved
Tankeoverförelsen.

Men det talte Ord i Foredragets Form har ogsaa sine Mangler.

Den, der skäl tale til en Forsamling, maa skaffe sig et saadant Herredömme
over Tilhorerne, at de lystrer ham, hvorledes han saa end förer dem. Han
tager dem paa en Maade med Vold og Magt. Han bestemmer Tankelöbets
Tempo og Retning; han förer an: Fremad Marsj, en-to, en-to, höjre om, venstre
om, og Tilhorerne maa fölge Trop, saa godt de kan. Men hvor övet Taleren
end er, vil han ikke kunne indrette Tempoet efter dem alle. For nogle er det

for langsomt, og de löber forud i andre Tanker, for andre er det for hurtigt,
og de sakker bagud. Jo mere Taleren forlader Underholdningens og Vækkelsens
brede Veje og förer Tilhörerne ad Oplysningens og Kundskabsmeddelelsens
trange og knudrede Stier, desto större bliver Faren for Frafaldet. Og
Talens Ström glider ustandseligt. Man kan ikke standse Taleren for at faa
Forklaring paa noget, man ikke forstod, eller for at faa noget gentaget, som man
önsker særligt fæstnet, eller for at göre Indvendinger mod noget, man anser
for urigtigt. Men dette medförer igen, at Tilhörerne ofte er nödte til at nöjes
med halv Besked, og de föres alligevel let til at tro, at nu er de kommet til
Bunds i Sagen.

Disse Mangler medförer, at i Oplysningsarbejdet egner det talte Ord sig
særligt til at vække Tilhörerne, til at udvide deres aandelige Horisont, til at skabe
Interesse for et Emne, der er nyt for dem. Men det talte Ord slaar ikke til,
naar man vil give Oplysninger, som skäl blive Tilhörernes aandelige Ejendom.
Er man nödt til at nöjes med at bruge det talte Ord, fordi Tilhörerkredsen
ikke har Evne til at bruge det skrevne Ord ordentligt, bruge det som et
Arbejdsredskab, maa man i ethvert Fald ved en efterfölgende Diskussion söge at
forklare, hvad der er uklart for Tilhörerne, og derigennem ogsaa faa gentaget, hvad
der falder vanskeligt at forstaa og at fastholde.

Det skrevne Ord er, som et kunstigt Meddelelsesmiddel, vanskeligere at bruge
end det talte. Men for den, der forstaar at bruge det, har det store Fortrin.
Den, der læser i en Bog, bestemmer selv, hvor hurtigt hans Tanker skäl skride
fremad. Han kan standse, naar han vil, for at söge Sammenhængen i det læste
eller skaffe sig Hjælp til Forstaaelsen; han kan gaa tilbage og gennemgaa et
Stykke af Tankerækken, saa ofte han vil; han kan gennem skriftlige Uddrag
fæstne, hvad han har læst. Derfor vil man gennem den retskafne Læsning,
der ikke lader sig nöje med halv Forstaaelse eller halv Tilegnelse, langt bedre
komme til Bunds i Sagen. Og det at komme til Bunds i en Sag, det giver
baade Glæde og Ydmyghed, Glæde, fordi man foler, hvorledes de aandelige
Kræfter vokser under Arbejdet, Ydmyghed, fordi man mærker, hvormeget der
skal til for at vide ordentlig Besked om en Sag.

Saa har det skrevne Ord, Bogen, den store Fordel, at man altid kan have
den hos sig og raadspörge den. Den Mand i Norrland eller Skaane, der vil
have Besked om et Spörgsmaal hos Knut Kjellberg, har ham jo desværre ikke
i sin Stue, saa at han kan spörge ham ud. Men Bogen kan han have paa sin
Hylde eller söge den i det offentlige Bibliotek. Og hvor er det rigtigt, hvad
den engelske Biskop of Durham, Richard de Bury, for henved 600 Aar siden
sagde om Bögerne: »De ere Skolemestre, der undervise os uden Ris og Ferie,
uden stærke Ord og Vrede, uden Lön i Klæder og Penge. Kommer du til
dem, sove de ikke; spörger du om Oplysninger hos dem, unddrage de sig ikke;
de skælde ikke, hvis du gör Fejl, de bryde ikke ud i Latter, hvis der er noget,
du ikke ved.»

Men jeg skäl i övrigt ikke her komme nærmere ind paa en Lovprisning af
Bogen, bl. a. fordi Knut Kjellberg paa Biblioteksmödet i Göteborg forrige
Sommer selv saa veltalende skildrede Bogens BetydningBiblioteksbladet 1916, h. 4: Knut Kjellberg: Böckerna som kulturbärare. og derved ogsaa kom
ind paa lignende Synspunkter vedrörende Forholdet mellem det talte og det
skrevne Ord, som dem, der er fremsat her.

Naar da de to Meddelelsesformer begge har deres Fortrin, gælder det om i
Oplysningsarbejdet, hvor saavel Vækkelsen — Interessevækkelsen og
Fölelsesvækkelsen — som Kundskabsmeddelelsen skäl bruges, at benytte hver af dem til
rette Tid og paa rette Sted. Og det gælder om at bruge dem sammen. De
to Former skäl ikke stilles op som Modstandere; de skäl hjælpe hinanden, Noget
af det vigtigste i Arbejdet er netop at finde de bedste Former for en saadan
Samvirken.

Det folkelige Oplysningsarbejde for voksne er forholdsvis nyt. Derfor er
Erfaringerne om det endnu ikke udformede til en Metodik. Og dog er her
Spörgsmaal nok at faa löst. Tag saaledes nogle Eksempler fra Forbindelsen
mellem det talte og det skrevne Ord: Hvorledes udarbejdes bedst et Grundrids
til et Foredrag eller en Foredragsrække? Hvorledes bruges dette bedst under
Foredraget? Hvorledes gör Tilhorerne bedst Optegnelser under Foredraget?
Hvorledes knyttes Læsningen af den mere omfattende Litteratur bedst til
Foredragets mere oversigtsmæssige Form?

Disse og lignende Spörgsmaal löses lettest, naar de behandles af en Månd,
der til Gavns forstaar sig baade paa Brugen af det talte og det skrevne Ord. —

Naar jeg nu slutter denne Fremstilling, som jeg begyndte den, med en
hjertelig Lykönskning til Knut Kjellberg og gerne, efter god, gammel Skik, til
Lykönskningen vilde föje en Gave, saa mindes jeg, at vi her i Danmark siger:
Den bedste Gave er en god Opgave. Og jeg har en god Opgave til ham.
Giv os en Redegörelse for den bedste Brug af det talte og det skrevne Ord i
Oplysningsarbejdet, særlig af deres Samvirken. I den Retning har man i Sverige
bl. a. gennem Studiecirklerne faaet mere Erfaring end i de andre nordiske Lande,
og Sverige har i Knut Kjellberg den Mand, der kan löse Opgaven. Han har
jo netop for nylig vist sin Interesse for at forbinde det talte og det skrevne Ord
ved at lade nogle af sine Foredrag trykke (bl. a. i »Bokstugan») og tilbyde
skriftlig Hjælp til yderligere at faa Nytte af dem. Dersom han vil hjælpe os
med denne Sag, vil han give Oplysningsvenner i Norden en ny Grund til i ham
at se en af deres Förstemænd. Andr. Sch. Steenberg.



LUX IN TENEBRIS.
Då fransmannen Louis Braille i början av 1800-talet uppfann den
reliefskrift för blinda, som efter honom kallas den brailleska punktskriften,
skänkte han åt de synen berövade en gåva, jämförlig med den, som de
gamla fenicierna med bokstavsskriftens införande på sin tid gav mänskligheten.
Föregående blindskrifter voro nära nog lika svårtydda som den forntida
bildskriften. Den brailleska punktskriften, som, grundad på olika sammanställningar
av punkter till ett antal av högst sex inom en varje tecken begränsande
tänkt rektangel, är sinnrikt anpassad efter beröringssinnets egenheter, läses lätt
och obehindrat med fingerspetsarna och möjliggör till och med ett samtidigt
uppfattande av flera stavelser. Till det brailleska systemets många fördelar
kommer ytterligare den, först på senare tid upptäckta, att vid mångfaldigande, då
man använder textklichéer av bleckplåt, tryckning kan ske på papperets bägge
sidor.

I de större kulturländerna har under utnyttjande av denna fördel produktionen
av Braille-böcker under de sista decennierna nått en betydande utveckling,
och många äro där de blinda, som tack vare möjligheten att till billigt pris
erhålla egna stüdieböcker skaffat sig bildning och kunskaper och därigenom
skapat sig en god ställning i samhället. Hur bar i detta avseende vårt land
följt med utvecklingen? Alltsedan 1892, då Förening för blindskrift bildades,
har det fria upplysningsarbetet bland våra blinda blott befordrats genom ett De
blindas förening numera tillhörigt lånbibliotek, vars bokbestånd huvudsakligast
utgöres av för hand avskriven uppbyggelse- och förströelselitteratur. Det hos
de blinda på grund av isoleringen från synvärlden starkt framträdande
kunskapsbegäret har här ej blivit tillfredsställt. Den blinde, som vill framåt,
behöver såsom motvikt mot den fysiska defekten äga ett större mått av kunskaper
än den seende, och därför än oeftergivligare än denne äga tillgång till egna
böcker. Först sent har denna enkla sanning trängt igenom även i vårt land.

På initiativ från de blindas eget håll grundades den 26 maj 1916 Stiftelsen
De blindas bokfond, och hade de av saken närmast intresserade därvid glädjen
och förmånen att såsom ordförande för stiftelsen vinna Folkbildningsförbundets
ledare, professor Knut Kjellberg. Denna stiftelse har satt som sin främsta
uppgift att förlägga och till billigt pris utgiva läroböcker, god litteratur och
musikalier i stereotyperade upplagor på punktskrift. Stiftelsen vill även genom
upprättande av stipendier verka för en högre intellektuell utbildning av
begåvningarna bland Sveriges uppväxande blinda. Trots den korta tid som stiftelsen
varit verksam har tack vare enskildas intresse och offervillighet dess grundfond
redan blivit så stark, att ränteavkastningen medgivit förlagsverksamhetens
begynnande. Sålunda ha hittills utgivits följande tvenne arbeten: Tysk grammatik

av Hj. Hjorth samt Ordbok för sjukgymnaster av Th. Bergquist, och äro för
närvarande under arbete: Svensk språklära av Nat. Beckman, Lärobok i
anatomi för sjukgymnaster av E. Müller samt Braille-beteckningar för matematiska
och kemiska uttryck av Karl Schlüter.

De blindas bokfonds kulturella uppgift är att genom boken söka minska den
klyfta, som ännu så obevekligt skiljer de blinda från de seende, — att giva
Sveriges uppväxande blinda den möjlighet till bildning och framkomst i livet,
som varit föregående generationer förmenad, och sålunda öppna vägen för dem
till ett rikare och lyckligare liv.

*

Med dessa erinringar bringas å de kunskapssökande blindas vägnar
professor Knut Kjellberg en varm och uppriktig hyllning på 50-årsdagen.
C. A. Thulin.



TRYCKTA KATALOGKORT.
Tryckta katalogkort i stället för eller vid sidan av de handskrivna ha i
våra dagar vunnit stor utbredning i flera länder, och det finns många,
som mena, att framtidens bibliotekskatalog med nödvändighet måste bli
en katalog, där flertalet kort ej utskrivas i det särskilda biblioteket utan inköpas
färdiga, så att katalogiseringsarbetet på detta sätt i stor utsträckning kommer att
bli gemensamt för hela landet eller ännu hellre ett internationellt företag — vare
sig man önskar, att varje lands nationalbibliotek skulle trycka kort för
samtliga nyutkomna arbeten inom landet eller att — som på enstaka håll skett —
förläggarna skulle ombesörja även korttryckningen.

Det är nu ganska länge sedan tanken på tryckta katalogkort för första gången
fördes fram.

I Förenta staterna började man diskutera frågan år 1876, och flera olika
förslag till tryckning av kort framlades under de båda följande årtiondena, men
det var först vid åren omkring sekelskiftet, som en tryckning i större skala
kom till stånd. År 1898 började Förenta staternas nationalbibliotek, kongressbiblioteket
i Washington, att trycka kort för sina nyförvärv, 1901 begynte det en
omkatalogisering på tryckta kort av sitt äldre bokbestånd, och fr. o. m. detta år
försäljer det sina kort till självkostnadspris även till andra bibliotek. Dessutom
ombesörjer kongressbiblioteket nu tryckning av katalogkort åt åtskilliga
amerikanska bibliotek även i de fall, då vederbörande arbete ej finnes i
kongressbibliotekets ägo. Fr. o. m. 1904 har man lagt särskild vikt vid att sprida
korten till de mindre biblioteken och räknade år 1913 ej mindre än 1,400 bibliotek

samt 250 firmor och enskilda som sina avnämare. Flera andra amerikanska
bibliotek trycka kort, varav vissa endast för egen räkning, under det att andra
även försälja katalogkort.

Några siffror kunna ge en antydan om den betydande omfattning, som detta
tryckningsarbete vunnit. Ensamt kongressbiblioteket hade år 1914 befordrat till
trycket 650,000 olika boktitlar, och den årliga tillväxten uppgår till 50 à 55,000
titlar. Man har också beräknat, att f. nv. ett ordinärt amerikanskt universitetsbibliotek
kan köpa tryckta kort för mer än 50 % av sitt hela bokbestånd och
ett allmänt bibliotek för nära 90 %

Av de europeiska länderna är det framför allt Tyskland, som använder
tryckta kort. Kungl. biblioteket i Berlin hade från år 1892 tryckt förteckningar
i bokform över sina såväl tyska som utländska nyförvärv, de s. k. Berliner
Titeldrucke. Genom att klippa de särskilda titlarna i sär och klistra upp
remsorna på kataloglappar hade man på ett bekvämt sätt erhållit en form för tryckta
kort. Samtidigt med en förändring av katalogformatet begynte emellertid
biblioteket, vars nuvarande tekniske chef, doktor Schwenke, är synnerligen intresserad
för tryckningsarbetet, år 1909 att genom särtryck ur dessa Titeldrucke framställa
verkliga kort, de s. k. Berliner Zetteldrucke, som även försäljas till andra
bibliotek. Till en början vände man sig blott till de större bibliotek, som hade råd
att abonnera på hela serien av kort, men från år 1912 också till de mindre
biblioteken i och med vidtagandet av den förändring, att även enstaka kort
försäljas. Under arbetsåret 1914—15  trycktes över 22,000 boktitlar på kort.

Även i de flesta andra europeiska länder har frågan om tryckta katalogkort
mer eller mindre ingående diskuterats och på vissa håll lett till praktiska resultat.
I detta sammanhang må omnämnas de kort, som tryckas av biblioteket i Haag,
samt framför allt det omfattande tryckningsarbete, som Institut international de
bibliographie i Bryssel igångsatt i samband med sitt försök att få till stånd en
universalbibliografi över alla tiders och länders litteratur. Tryckningen har
emellertid inskränkt sig till enstaka fack, huvudsakligen vissa av naturvetenskaperna,
främst zoologien, tryckt av Concilium bibliographicum i Zürich, som samverkat
med Bryssel-institutet. Slutligen må omnämnas, att enstaka förlag och lärda
sällskap trycka katalogkort, som medsändas deras publikationer.

Också i de nordiska länderna finnas varma anhängare till en konsekvent
tryckning av kort för samtliga nyutkomna arbeten (t. ex. Blöndal i Haandbog i
Bibliotekskundskab, udg. af Svend Dahl, s. 546 ff.). För Sveriges vidkommande
har emellertid nyligen förre riksbibliotekarien Dahlgren (i Nordisk tidskrift för
bok- och biblioteksväsen 1916, s. 191 ff.) framhållit de stora kostnader, som
vore förbundna med en tryckning av katalogkort i denna omfattning, och
förklarat, att kostnadsfrågan f. nv. måste omöjliggöra varje tanke härpå.

Den tryckning av katalogkort, som f. nv. äger rum i de nordiska länderna,
såväl i Norge (från 1903) som i Danmark (från 1916), är också till sin omfattning
betydligt mera anspråkslös än förebilderna i Amerika och Tyskland. Man

inskränker sig till att trycka några hundra boktitlar om året, representerande
arbeten, som kunna antagas bli inköpta av ett större antal bibliotek. Man
vänder sig alltså i första hand till de mindre biblioteken, och det är också på båda
ställena statsmyndigheterna för folkbiblioteksfrågor, som ha hand om
redigeringsarbetet, under det att ett enskilt affärsföretag står risken. För övrigt äro
olikheterna ej oväsentliga: i Norge utgöra korten särtryck ur statens katalog för
folk- och skolbibliotek och man tillåter inköp även av enstaka kort, under det
att i Danmark korttryckningen är ett fullt fristående företag och man där endast
säljer hela serien av kort.

*

Den allra främsta fördelen med de tryckta korten gentemot de handskrivna
är deras vida större överskådlighet, läslighet och snygghet.

För de mindre biblioteken, som i regel ej ha tränade katalogisatörer att tillgå,
tillkommer som en ytterligare avsevärd fördel den exaktare och mera
omdömesgilla katalogisering, som man på detta sätt kan vinna. Korten få i dessa
bibliotek dessutom värde som förebilder för bibliotekariens egen katalogisering.

Det är ävenledes uppenbart, att man vinner åtskillig tid genom införandet av
tryckta kort, tid som kommer synnerligen väl till pass på annat håll. Med
tidsvinsten följer också överallt, där man betalar sin arbetskraft efter tid, en
besparing av pengar, som säkerligen mer än väl uppväger skillnaden i inköpskostnad
mellan de tryckta katalogkorten och vanliga kort.

Flera invändningar ha emellertid gjorts mot införandet av tryckta kort.

Först och främst har man förklarat, att dylika kort förutsätta alldeles lika
katalogiseringsregler i alla de bibliotek, som använda dem. Det är ju också
tydligt, att man har största fördel av korten, om reglerna äro absolut identiska,,
och att framför allt principerna för valet av ordningsord måste vara i möjligaste
mån desamma, då ändringar på korten ej i för stor utsträckning få förekomma.

De praktiska olägenheterna av en eller annan detalj avvikelse i katalogiseringspraxis,
särskilt när det gäller återgivandet av titeln eller uppgifterna i
kollationeringen, äro dock möjligen ej fullt så stora, som man ibland föreställer sig: så
har i Lunds universitetsbibliotek utan olägenhet i den alfabetiska katalogen
kunnat inläggas lappar, på vilka klistrats remsor, utklippta ur de tyska, franska och
schweiziska disputationskatalogerna, vilkas regler för katalogiseringen på åtskilliga
punkter skilja sig från våra.

Andra invändningar äro av mera praktisk än principiell innebörd. Så har man
förmenat, dels att de tryckta korten måste bli så avsevärt mycket dyrare än de
handskrivna, att detta måste omöjliggöra deras vidsträcktare användning, dels att det
vore att frukta, att de alltför ofta skulle komma biblioteken till handa först så
sent, att böckerna måst utlånas redan innan biblioteken fått korten.

Exemplen från utlandet visa emellertid, att dessa praktiska frågor kunna få
en tillfredsställande lösning. Även hos oss borde en tryckning i mera

anspråkslös utsträckning av några hundra boktitlar om året kunna ekonomiskt bära sig
lika väl som i Norge och Danmark, och det är säkert ej omöjligt att ordna
utsändandet av katalogkorten så, att biblioteken få dem redan kort efter det att
böckerna utkommit.

Av det sagda framgår, att fördelarna med användningen av tryckta katalogkort
äro så stora, att alla skäl synas tala för att även hos oss göra försök med
tryckning i mindre skala, i avvaktan på att eventuellt en gång i framtiden en
konsekvent tryckning av kort i större utsträckning kan komma till stånd.

Det ligger nära till hands att söka nedbringa tryckningskostnaderna för
korten genom att taga särtryck på kort ur en redan befintlig publikation —
liksom flerestädes skett i utlandet —, och redan vid startandet av Biblioteksbladet
tänkte man sig möjligheten att en gång i framtiden taga dylika separat ur denna
tidskrifts litteraturavdelning, så mycket mera som urvalet av de arbeten, som i
första hand borde ifrågakomma, kunde antagas med fördel bli ungefär lika i
båda fallen.

När anbud infordrades från tryckeriet, visade det sig emellertid, att man ej
kunde vinna någon ekonomisk besparing genom en dylik kombination utan att
en fullt fristående korttryckning skulle kunna verkställas till ungefär samma pris.
Under sådana omständigheter tala tydligen alla skäl för att göra korttryckningen
till ett alldeles självständigt företag, så att man står fullständigt obunden såväl
med avseende på valet av stilar som redigeringen av korten.

Självklart är, att formatet bör vara det internationella om 7,5 X 12,5 cm.
Kartongen bör ej vara för tunn, och korten böra vara stansade.

De uppgifter, som synas böra införas på korten, äro följande:

Överst på särskild rad tryckes med fetstil författarens namn (resp. anonymt
ordningsord), med utfyllande av förkortade namnformer och initialer.

Därefter i en följd bokens titel, delbeteckning, upplaga, förlagsort (eventuellt
även förläggarenamnet i förkortad form), tryckår, format, sidtal, uppgift om
illustrationer o. d. samt seriebeteckning (men ej pris), och slutligen, om det
skulle befinnas praktiskt, längst till höger ett löpande nummer att användas vid
kortrekvisitioner.

Därpå följer på särskild rad, tryckt med petitstil, beträffande arbeten i flera
delar en uppräkning av deltitlarna, samt beträffande essaysamlingar o. d. en
förteckning på de särskilda i samlingen ingående uppsatserna. Det torde däremot
ej vara motiverat att — som på vissa håll gjorts — på korten upptaga någon
not, angivande  arbetets innehåll, någon längre eller kortare recension e. d.

På sina håll har man till de egentliga kataloguppgifterna även fogat vissa
anvisningar till tjänst för bibliotekarierna i de mindre biblioteken. Så tryckes
flerstädes ett klassificeringsförslag, angivande den plats i något allmännare
använt system, där arbetet ansetts böra placeras. I Norge och Danmark är det
Deweys system, som härvidlag användes (i det senare landet visserligen med
avsevärda nationella modifikationer). Samma är förhållandet på Bryssel-institutets

samt åtskilliga amerikanska kort, under det att kongressbiblioteket i Washington
har ett eget system. Jämte Dewey-numret tryckes också på vissa håll ett
Cutter-nummerAng. Deweys klassificeringssystem och Cutters namntabeller jfr Bibl.-bl. 1916, s. 112 ff.. På de amerikanska katalogkorten har dessutom tryckts en
uppgift om de kort, som anses böra utskrivas för en ordbokskatalog vid sidan
av huvudkortet (hänvisningskort av olika slag, titelkort och ämneskort).

På Berliner-korten angivas med spärrning de namn (utgivare, översättare
o. s. v.), från vilka hänvisning bör ske. Däremot lämnas på dessa ej något
klassificeringsförslag. Schwenke har förklarat, att detta, trots de avsevärda
fördelar, som vore därmed förbundna, ej låter sig praktiskt genomföra, framför allt
på grund av saknaden av ett enhetligt klassificeringssystem, då det deweyska
ej anses lämpligt för tyska förhållanden.

Frågan om lämpligheten av att hos oss trycka dylika anvisningar för bibliotekarierna
på korten måste tills vidare lämnas öppen. Med den åtminstone
hittills jämförelsevis ringa användningen av Dewey s system i Sverige kan det
lika litet här som i Tyskland anses motiverat att trycka något förslag till
Dewey-nummer. Den enda klassificering, som f. nv. skulle kunna tänkas, vore den i
Biblioteksbladet och grundkatalogen för folk- och skolbibliotek använda.
Ordnandet av dessa frågor torde bl. a. få bero på de önskemål, som komma att
framställas.

*

Antalet kort pr år skulle möjligen kunna beräknas till 4 à 500.

Pappers- och tryckningskostnaden för varje kort kan enligt infordrade anbud
även med nuvarande höga papperspriser med användande av kartong av en
mellankvalité begränsas till 2 öre för kort, om abonnenternas antal blir minst
100 (eller rättare om de abonnerade exemplarens antal uppgår till minst denna
summa, ty åtskilliga av de större biblioteken behöva givetvis 2 eller flera ex. av
varje kort). För distributionskostnaderna m. m. skulle man säkerligen ej behöva
beräkna mer än 1 öre per kort, alltså tillsamman högst 3 öre för kort, eller
för ett ex. av hela serien högst 12 à 15 kr. mot 4 à 5 kr. för motsvarande
antal otryckta kort. Merkostnaden för år skulle alltså bli blott 8 à 10 kr. —
som man ser en rätt blygsam summa, då man tar i betraktande de avsevärda
fördelar, som vinnas. Om pappersprisen åter bli normala, bör tydligen priset
kunna modifieras i relation härtill. Likaså kunna kostnaderna för varje kort
reduceras, om antalet abonnerade kort ökas över 100.

Kostnaderna bli alltså ej högre än att man bör kunna beräkna, att åtskilliga
av t. ex. våra större stads- och församlingsbibliotek samt skolbibliotek av olika
slag komma att abonnera på ett eller flera exemplar av hela denna serie av
kort, så mycket mera som — såsom nedan skall visas — även korten för de
arbeten, som ej finnas i biblioteket, kunna komma till nytta.

Det är ju emellertid tydligt, att det skulle ställa sig för dyrt för de mindre
bibliotek, som inköpa kanske blott några 10-tal arbeten om året, att på detta
sätt abonnera på kortserien i dess helhet. Det vore därför synnerligen önskvärt
att vid sidan av de abonnerade exemplaren kunde tryckas en reservupplaga, så
att även enstaka kort kunde försäljas.

En dylik utvidgning av planen är ej heller otänkbar, men blott under förutsättning
att en ganska stor anslutning även från dessa mindre bibliotek kan vinnas.
Priset för varje kort måste emellertid i detta fall sättas ej obetydligt högre än vid
abonnemang, då man måste taga med i beräkningen, att rätt stora lager av
åtskilliga kort få bli liggande osålda. Det är naturligtvis omöjligt att för detta
fall göra en någorlunda tillförlitlig beräkning av kostnaderna, men sannolikt
synes vara, att priset skulle bli 5 à 6 öre per kort.

Till grund för rekvisitionerna av enstaka kort kan läggas Biblioteksbladets
litteratur avdelning, som i samband med kataloguppgifterna för vederbörande
arbete borde innehålla ett löpande nummer, så att vid rekvisition blott detta
nummer och ej författarenamn och bokens titel behövde angivas.

De bibliotek, som önska oavbrutet följa med den nyutkomna litteraturen
kunna emellertid omöjligen vänta med kortanskaffningen tills vederbörande arbete
hunnit omnämnas i Biblioteksbladet. Det borde därför finnas möjlighet för den
som så önskade att abonnera på korrekturavdrag, där de särskilda titlarna ej
trycktes på kort utan i följd, och vilka borde utsändas med viss kort tids
mellanrum, t. ex. var fjortonde dag. Genom förstrykning på korrekturet skulle
bibliotekarien angiva, för vilka arbeten han önskade erhålla katalogkort. Till priset
för korten skulle i detta fall komma den obetydliga kostnaden för korrekturen
och portot för utsändandet av dessa.

Skulle ett eller annat bibliotek, som använder annat katalogformat än det
internationella, önska begagna sig av de tryckta kataloguppgifterna, kan detta
ordnas genom tryckning på bättre papper av ett antal avdrag, som sedan kunna
klippas i remsor och klistras på bibliotekets kataloglappar.

*

Överallt, där man trycker katalogkort, är det blott ett kort för varje arbete,
som tryckes, huvudkortet, och alltså varken hänvisningskort av något slag, titel-,
ämneskort e. d. Avsikten är emellertid, att man skall kunna använda olika
exemplar av samma tryckta kort för alla dessa skilda arter av katalogkort genom
att överst på kortet för hand eller med skrivmaskin tillskriva det ord, från vilket
hänvisning göres, resp. titel- och ämnesord. De här (fig. 1—4) lämnade proven
ge en antydan om det därvid använda förfaringssättet. Ett bibliotek med en
alfabetisk och en systematisk katalog inköper för det arbete, som här valts som
exempel, ej mindre än 4 kort, av vilka de två inläggas oförändrade (fig. 1),
det ena i den alfabetiska och det andra i den systematiska katalogen, under
det att på det tredje kortet göres hänvisning från författaren n:r 2, Birk (fig. 2),


Keller, Arthur, och Birk, Walter

Lärobok i barnavård. Öfversatt [från tyskan] och för
svenska förhållanden bearbetad af Arthur Fürstenberg.
Stockholm  1915. 150 s.

Fig. 1. Prov på tryckt kort.


Birk, Walter
Se
Keller, Arthur, och Birk, Walter

Lärobok i barnavård. Öfversatt [från tyskan] och för
svenska förhållanden bearbetad af Arthur Fürstenberg.
Stockholm 1915. 150 s.

Fig. 2. Tryckt kort, på vilket med maskinskrift gjorts hänvisning från författare n:r 2.


Fürstenberg, Arthur, (översättare)
Se
Keller, Arthur, och Birk, Walter

Lärobok i barnavård. Öfversatt [från tyskan] och för
svenska förhållanden bearbetad af Arthur Fürstenberg.
Stockholm 1915. 150 s.

Fig. 3. Tryckt kort, använt för hänvisning från översättare.


Barnavård.
Keller, Arthur, och Birk, Walter

Lärobok i barnavård. Öfversatt [från tyskan] och för
svenska förhållanden bearbetad af Arthur Fürstenberg.
Stockholm 1915. 150 s.

Fig. 4. Tryckt kort, använt som ämneskort.

och på det fjärde från översättaren-bearbetaren, Furstenberg (fig. 3), båda de
sistnämnda för den alfabetiska katalogen.

För en ordbokskatalog erfordras i detta fall likaledes 4 kort: ett huvudkort
(fig. 1) och två dylika hänvisningskort (fig. 2 o. 3) samt slutligen ett ämneskort,
under ämnesordet »Barnavård» (fig. 4). Antalet kort för varje arbete kan
givetvis växla rätt betydligt. I regel är emellertid för ett bibliotek med alfabetisk
och systematisk katalog två kort nog, för bibliotek med ordbokskatalog
exempelvis 2 för skönlitteratur och minst 3 för facklitteratur. För de bibliotek, som
ha särskild hyllista, tillkommer ett exemplar för denna.

Det är ju tydligt, att flertalet av de bibliotek, som abonnera på hela kortserien,
måste få ett större eller mindre antal kort, som de ej ha användning
för i de vanliga katalogerna, därför att de ej äga vederbörande arbeten. Dessa
kunna emellertid på olika sätt komma till nytta. Ordnade i en särskild serie,
utgörande en förteckning över viktigare nyutkomna arbeten, som ej finnas i
biblioteket, bilda de ett värdefullt bibliografiskt hjälpmedel. Man kan också,
om man så vill, inskränka sig till att i en katalog sammanföra korten för
arbeten, som det skulle vara önskvärt att biblioteket inköpte, en katalog, som
kommer till användning vid uppgörandet av senare inköpslistor.

*

Avsikten med de konturer till ett förslag angående tryckning av katalogkort,
som här framlagts, har ej varit att omedelbart söka få till stånd en tryckning. Ett
företag av denna art kan tydligen ej sättas i gång utan grundliga förberedelser,
och det förutsätter en ej obetydlig anslutning från bibliotekens sida. Det vore
därför synnerligen önskvärt att så många intresserade som möjligt ville inom
den närmaste tiden meddela, om deras bibliotek skulle vara villiga att abonnera
på eller i större utsträckning inköpa tryckta kort (helst med angivande av det
antal ex., som skulle behövas av varje kort) samt eventuella önskemål med
avseende på kortens utstyrsel, kataloguppgifternas redigering och lämpligaste
formerna för försäljningen. Biblioteksbladet inför också med nöje inlägg, som
belysa frågan från nya synpunkter. Knut Tynell.

Ang. de tryckta katalogkorten i Förenta staterna se Library journal (åtskilliga uppsatser i
olika årgångar, framför allt 1911, s. 543 ff., 632 f.), Public libraries 1904, s. 318 ff. (historik),
ang. kongressbibliotekets tryckningsarbete dessutom Handbook of card distribution, 3 ed., 1914
(Library of congress. Card section), Charles Harrie Hastings, L. C. printed cards, 2 ed., 1914
(Library of congress) och den av bibliotekets avdelning för tryckta katalogkort utgivna
Bulletin samt Zentralblatt für Bibliothekswesen 1904, s. 42 ff.; ang. Berliner Zetteldrucke se
Zentralblatt für Bibliothekswesen flerstädes (t. ex. 1905, s. 1 ff., 136 ff, 406 ff, 1909, s. 1 ff.,
1911, s. 485 f., flertalet bidrag av Schwenke); ang. Bryssel-institutets kort Manuel abrégé du
repertoire bibliographique universel, 1905 (Institut international de bibliographie, publ. 65), s.
55 f., 134 ff; ang. de norska korten bl. a. For Folkeoplysning 1916, s. 99 f., ang. de danska
Bogsamlingsbladet 1916, s. 209 f.


<chapter name="KNUT KJELLBERG.
PÅ FEMTIOÅRSDAGEN.">
KNUT KJELLBERG.
PÅ FEMTIOÅRSDAGEN.
Vixit, dum vixit, laetus.
Stiernhielm.

Det torde kunna sägas, att det i allmänhet i detta land icke innebär
någon förmån att vara en trevlig karl. Man har då så svårt att bliva
tagen på allvar.

Tråkmånsarna och de tysta augurerna få däremot gärna anseende att vara
betydande allvarsmän enbart därför att de, såsom Askersundsrådmannen i fru
Lenngrens visa, alltid »tiga i sittande rätt» och till och med i glada lag göra som
samma skaldinnas »Gubben Didrik», den där »bära teg och drack».

Att Bellman så sent vann erkännande såsom verkligt stor och själfull skald
berodde säkerligen till god del därpå, att man icke tilltrodde en så glad kurre
att pejla djupare i människosjälens skrymslen; för mången var och förblev
han till att börja med endast en uppsluppen sällskapsbroder och rolighetsminister.

När Sturzen-Becker, »Orvar Odd» den muntre kåsören, framträdde såsom
lyriker med »Min fattiga sångmö» och förklarade, att »diktens morgon för hans
inre grydde», blev kritiken formligen häpen. Kunde verkligen den glade
skämtaren, som satt
»hos Davidson vid slätten
på flustret med cigarr i mund»,
ha något på hjärtat utöver dagens »ön dits» och lätta kåserier? Nej tacka ville
man de tungsinta och gråtmilda tårpilarna i den svenska sångarskogen eller de
allvarstunga, grundliga prosatörerna som vitt och brett behandlade tillbörligt torra
ämnen. De roade visserligen ingen levande själ men till gengäld ägde de stort
medborgerligt anseende för tråkighet.

Härutinnan skilja sig svenskarna bl. a. från grannfolket i sydväst där en
betydande man gärna tillika är en spirituell talare, kanske t. o. m. en kvick
visförfattare.

Ingen regel likväl utan undantag. Knut Kjellberg är ett lysande exempel
på att även hos oss en allvarlig livsverksamhet, ett rikt andligt patos, kan
förenas med en uppsluppen vältalighet, ett glättigt skämt, en friboren kvickhet.

Icke minst detta gör honom så innerligt avhållen av sina vänner. Ty
glädjen är dock en välsignad Guds gåva, när den icke är utslag av flyktigt
lättsinne utan själv »känner sitt mått». Så sjunger ock Talis Qualis:

»Vad vore jorden, om ej glädjen fanns?
En tuva med ett plundrat fågelnäste.
Men utan jämnvikt i sig, utan sans,
förlorar själva glädjen snart sitt fäste.»

Det har ju länge nog i detta land varit fastslagen uppfattning att sällskapsglädje
endast rätt kan trivas i samband med Bacchi håvor och flera våra största
diktare hava gjort sitt till att hålla denna missuppfattning vid liv. Den har
satt märke i våra sällskapsseder. Men denna åskådning är nu på återgång.
Det har visat sig att man kan hava roligt, riktigt innerligt roligt utan att
»druvans safter» — om man nu skall hedra punsch eller whisky med denna
förnäma benämning — behöva flöda, och ingen har lagt detta å däga bättre an
Knut Kjellberg. Det kunna många hans närmare och fjärmare vänner vittna,
låt vara att man här berör ett område som icke egentligen tillhör offentligheten.

Men också i verksamheter som mera vända sig utåt, har han lagt å däga
vilken välgörande krydda glädjen kan vara i samband med allvarligare värv.
Så icke minst i det huvudstadssamfund, där vetenskapliga, konstnärliga och andra
intellektuella krafter mötas en gång i månaden och vars högt skattade
sekreterare Knut Kjellberg är sedan några år tillbaka: Idun.

I de svarstal som han här brukar rikta till dagens föredragshållare förstår
han att i lekande och av spirituellt lynne sprittande framställning ånyo upptaga det
i föredraget behandlade ämnet och — med en överraskande mångsidighet —
skänka det en ny belysning ur den intelligente och uppfattningsstarke åhörarens
och mottagarens synpunkt. Man kan icke gärna finna allvar och skämt
lyckligare förenade än i dessa små »speeches», i vilka Kjellberg fullföljt Harald
Wieselgrens — även han en genial skämtares och en insiktsfull polyhistors —
traditioner.

Knut Kjellberg har på sista tiden bl. a. i sina föreläsningar behandlat
glädjen såsom social faktor. Ingen lär kunna tala härom med större myndighet
än han, som själv så till sägandes förkroppsligar detta föredragsämne. Han kan
härvidlag peka både på lara och liv. Men illa har man förstått vare sig hans lära
eller hans liv, om man uppfattar den glädje han predikar såsom utslag av en
världsuppfattning som icke bekymrar sig om viktigare ting. Den är blott den
lätta och lekfulla krusningen på ytan av ett vatten med djup botten. Med
mannens allvar men ock med ynglingens hänförelse omfattar Knut Kjellberg sin
uppgift att höja vårt folks sinne för andliga värden, förädla dess håg, öka dess
bildning — ej blott vetandets utan ock sinnelagets — med ett ord skänka det
rikare idealitet.

Må det länge varda honom förunnat verka i detta kall, sig själv och andra
till fromma, sina många vänner till glädje! Karl Warburg.


<chapter name="OM BENGT SKYTTES PLANERADE
UNIVERSAL-UNIVERSITET.">
OM BENGT SKYTTES PLANERADE
UNIVERSAL-UNIVERSITET.
Tid efter annan har det inträffat, att världspressen vetat berätta, hurusom i
någon fantasifull mans hjärna den tanken upprunnit, att man på ett oanat
sätt skulle kunna främja vetenskapens framsteg genom att grunda ett
samhälle uteslutande avsett för forskare och vetenskapsidkare, en de lärdes stad.
Senast för några år sedan lancerades från amerikanskt håll en plan i denna
riktning. I den diskussion, som därav föranleddes, fann man i allmänhet tanken
rätt excentrisk, och meningarna om dess utförbarhet voro påtagligen delade, men
om en sak tycktes man allmänt vara ense: om det högst originella i förslaget,
som man tydligen ansåg stå utan varje motstycke.

Under sådana förhållanden kan det möjligen vara skäl att erinra därom, att
denna tanke ingalunda är vare sig ny eller enastående. Bortsett från åtskilliga
andra mer och mindre likartade projekt från vitt skilda tider, framlades en detaljerad
plan i just samma syfte av en svensk man redan på 1600-talet. Och detta
förslag, som av sin upphovsman, riksrådet friherre Bengt Skytte, underställdes
den Store kurfursten, Fredrik Wilhelm av Brandenburg, torde därtill genom det
intresse, det väckte hos denne furste, ha stått sitt förverkligande närmare än
något annat försök i samma riktning.

Förklarligt nog har denna episod i bildnings- och lärdomshistorien väckt
mycken uppmärksamhet i Tyskland, där den mer och mindre utförligt behandlats
av en hel rad av forskare som J. C. C. OelrichsCommentationes historico-literariae . . . (Berolini 1751). (1751), J. P. ErmanSur le projet d'une ville savante dans le Brandenbourg (Berl. 1792). (1792),
P. KleinertZur christlichen Kultus- u. Kulturgeschichte (Berl. 1889), s. 131 ff., 299 ff. (1889), H. LandwehrDie Kirchenpolitik Friedrich Wilhelms des Grossen Kurfursten (Berl. 1894), s. 317 ff., 345 ff. (1894), C. VarrentrappDer Grosse Kurfürst und die Universitäten (Strassburg 1894), s. 19 f., 38. (1894) och nu
senast Fritz ArnheimFreiherr Benedikt Skytte (1614—1683). der Urheber des Planes einer brandenburgischen
»Universal-Universität der Völker, Wissenschaften u. Künste»   (i  Beiträge zur brandenburg, u.
preuss. Gesch., Lpz. 1908, s. 65—99); Die Universal-Universität des Grossen Kurfürsten u. ihre
geistigen Urheber (i Monatshefte der Comenius-Gesellschaft, Bd 20 (1911), s. 19—35). (1908 och 1911) och även, ehuru mera i förbigående,
berörts av en Aug. Boeckh (1852), en J. G. Droysen (1872), en Adolf Harnack (1900)
o. a. Då däremot det, som inför svensk läsekrets meddelats i ämnet, huvudsakligen
torde inskränka sig till några magra notiser hos Fryxell, kunna måhända några
uppgifter, sammanställda i första hand efter nämnda källor, påräkna något intresse.

Välbekant torde vara, att Bengt Skytte som politisk personlighet ej äger
något tilltalande eftermäle i vår svenska historia. Det inslag av obeständighet,
oro och äventyrlighet, som obestridligt framträder i hans karaktär, förde ju honom

också från maktställningen som en av Kristinas gunstlingar till anklagelsen för
delaktighet i Messeniernas högmålsbrott och lockade honom senare (1664) att till
förmån för den från förmyndareregeringen utestängde hertig Adolf Johan
vedervåga ett intrigspel, som snart nog ledde till hans eget fall Emellertid är det
möjligt, att Skytte blivit något ensidigt bedömd. Fryxell, som ju gärna förenklar
det komplicerade, har använt sina mörkaste färger för att utmåla honom som
en typisk vinglare, en samvetslös intrigör, och hans framställning — som
mestadels ordagrant upprepas av minnestecknaren i Biografiskt lexikon — synes i
mycket ha blivit normerande för uppfattningen. I samma roll, därtill än ytterligare
utmejslad, låter sålunda även Viktor Rydberg honom figurera i Fribytaren
på Östersjön.

Icke desto mindre är det påtagligt, att Skyttes verksamhet som ämbetsman
ingalunda saknat förtjänstfulla sidor, liksom det också är obestridligt, att han
med en rik begåvning förenat ej blott en framstående förmåga som talare och
stilist, utan även verklig lärdom och djupgående vetenskapliga intressen, särskilt
på språkforskningens område.Han arbetade i många år på ett stort etymologiskt verk, vars värde han själv skattade
ofantligt högt. Fryxell går i sin iver att misstänkliggöra S:s vederhäftighet så långt, att han
uttalar vissa dubier om att detta arbete verkligen ägt någon nämnvärd omfattning, detta på
den grund att endast ett mindre brottstycke därav varit känt (i Linköp. stiftsbibl.). Nu har
emellertid huvudstommen av S:s verk nyligen återfunnits i den Ihreska handskr.-samlingen
(deponerad i Uppsala univ:s bibl.), varjämte ett mindre brottstycke ytterligare anträffats i Kungl.
biblioteket. Skytte kan alltså på denna punkt anses vara fullkomligt rehabiliterad.

När de tankar först uppstått hos Skytte, vilka så småningom skulle utformas
till de stolta planerna på ett »universitas universitatum», är icke närmare känt.
Men man bör ha i minnet, att Skytte 1651 ägt tillfälle till flera veckors
personlig samvaro med den store Comenius, med vars »pansofiska» grundsyn och
världsförbättraridéer hans projekt i viss mån överensstämmer. Och det har
också betonats, att Skytte tvivelsutan stått i nära kontakt med flera likartade
företeelser i samtidens lärda värld och bl. a. under ett par års uppehåll i
England (1659—61) närvarit vid de händelser, som ledde till stiftandet av den
berömda Royal academy of London. Något tydligare framträdande av hans planer
torde man dock näppeligen med full säkerhet kunna påvisa, förrän han ett par år
efter katastrofen 1664 vänt fosterlandet ryggen. Med visshet kan man däremot anta,
att hans besök vid franska hovet 1666 i första hand haft till syfte att vinna Ludvig
XIV och Colbert för planer i denna riktning, vilket emellertid icke lyckats. Större
framgång vann han, då det genom förmedling av den Store kurfurstens
livmedicus Nicolas de Bonnet lyckats honom att träda i förbindelse med denne furste,
som märkligt nog mitt i en politiskt sett rätt brydsam tid ägde nog tid och
intresse till övers för att lyssna till hans förslag. Efter att i insända
memorialer — det första avgick från Zwingenberg i Hessen hösten 1666 — ha
preliminärt framlagt sina tankar i ämnet, infann sig Skytte tidigt på år 1667 i
Berlin för att personligen närmare utveckla sina planer.

I korthet resumerade gingo dessa närmast ut på följande. Kurfursten skulle
någonstädes i sitt land utse en för ändamålet lämpad ort, förse den med nödiga
byggnader och upplåta den för den blivande stiftelsen. Tidens mest frejdade
lärde och konstnärer av skilda nationer skulle strömma samman till detta
moderna Athen, för att här i hägn av utomordentliga privilegier kunna ostört ägna sig
åt vetenskaplig forskning och konstnärlig verksamhet till mänsklighetens fromma
och framsteg. Vilka fördelar en slik institution, vida överlägsen universiteten av
den äldre typen, skulle erbjuda landet och dess ungdom, låg ju i öppen dag.
Den borde en gång kunna bliva »vad Egypten varit för Orienten, Delphi för
Grekland och Salomos tempel för judarna». Sin höge stiftare och välgörare
skulle den skänka evig berömmelse. Och genom att plats därinom även
inrymdes åt köpenskap och hantverk av högre valör, skulle den tillföra landet
ofantliga rikedomar. För Skyttes djärva fantasi antog den blivande skapelsen alltmer
storslagna dimensioner. Denna Sophopolis, lärdomens stad, skulle innesluta
palats för stiftaren och hans has, vilka icke borde stå kurfurstens övriga slott
efter, hospits för furstliga eller eljest förnämliga gäster liksom för vanliga
besökare, salar för sammankomster, för undervisning m. m., bostäder för
ämbetsmän och enskilda, vidare naturligtvis bibliotek och tryckeri, ett kemiskt
laboratorium — Skytte ägde tydliga böjelser för alkemien —, institutioner för skilda
vetenskapliga fack, zoologiska och botaniska trädgårdar, museer o. s. v. Till
det »nya samhällets» försköning och dess bebyggares hugnad skulle anläggas
planteringar och alléer, dammar och springbrunnar, broar och portiker, varjämte
marmorstatyer och andra minnesvårdar över stiftare, beskyddare, välgörare och
framstående vetenskapsmän skulle vittna om framfarna tiders bedrifter och sporra
unga släkten. Den högsta ledningen av institutionen skulle anförtros en generaldirektor,
som med förnäm börd borde förena litterära intressen (»persona illustris
et literata»); vid hans sida skulle ställas en lärd som vice-direktor. Till deras
förfogande skulle för administrativa o. a. ändamål stå en hel stab funktionärer
med de mest skilda uppgifter, från sekreterarens, general-skattmästarens och
bibliotekariens till kockens, ölbryggarens och vedhuggarens.

Självfallet behövde dessa vittsvävande planer underställas granskning och
bearbetning av en person av mera nykter och praktisk läggning än Skytte. Detta
uppdrag lämnade Fredrik Wilhelm åt geheimerådet Georg Otto von Bonin, som dock
tydligen endast motvilligt tog itu med dessa efter hans eget uttryck »osmälta och
à la volée utkastade» projekt, vilkas förverkligande han klart insåg skulle stöta på
hart när oövervinneliga svårigheter, främst av finansiell art, men även av politisk
natur. Ingående rådplägningar ägde nu emellertid rum mellan von Bonin och
Skytte. Själv synes Fredrik Wilhelm ha slitits mellan den sangviniske entusiastens
lockande skönmålningar och de tungt vägande betänkligheter, som von Bonin
framställde och som ej kunde undgå att påverka kurfurstens utpräglade sinne för
realiteter. Härtill kom att Skytte dels kraftigt motarbetades från svenskt håll

genom residenten Hermann Wolfradt, Dennes i Riksarkivet förvarade brev till K. Maj:t från denna tid innehålla åtskilliga
upplysningar av intresse rörande de hållna överläggningarna. dels även själv skadade sin sak genom sina
anspråk på endera av de föreslagna direktorsposterna, på godsförläningar och
andra förmåner. Slutet blev att saken ställdes på framtiden såtillvida, som man
beslöt att före vidare mått och steg konstatera, vilket resultat en hänvändelse till
den lärda världen skulle medföra. Denna inbjudan erhöll formen av ett
kurfurstligt patent, dagtecknat den 12 april 1667, ett dokument, som icke utan fog
betecknats som ett av de intressantaste aktstyckena i 1600-talets odlingshistoria.

Fredrik Wilhelm gör häri för all kristenheten veterligt sitt uppsåt att grunda ett
»universitet för folken, vetenskaperna och konsterna». I anslutning till de tankar,
Skytte framlagtMan synes på tyskt håll allmänt antaga, att patentet flutit ur von Bonins penna. I så
fall har denne dock knappast blivit helt oberörd av Skyttes stundom rent av inspirerade språk. och vi delvis här ovan redan skisserat, riktas alltså en
uppmaning till alla Musernas vänner, alla idkare av vetenskap och konst, till en och var
som till äventyrs suckar under religionstvång eller förtryck, till dem som utan
ärerörig orsak drivits i landsflykt, ävensom till övriga rättskaffens män av vad nationalitet,
yrke och trosbekännelse de så vara månde, att uppsöka denna institution, där de
skola finna huld och skydd, politisk och religiös frihet och kunna påräkna en
frikostig beskyddare och ett förfinat och njutningsrikt umgänge med de ädlaste
och visaste andar. I 17 punkter utvecklas närmare naturen och organisationen
hos denna stiftelse, som är ämnad till »ett Musernas säte, ett vetenskapens
tempel, en konstens verkstad, en dygdernas samlingsplats, ett hov för den höga,
världsbehärskande Visheten». Kurfursten förbinder sig att upplåta en ort, genom
sitt läge och sin naturskönhet lämpad för ändamålet — Tangermünde vid Elbe
var i första hand påtänkt —, att ställa nödiga byggnader till förfogande och på
allt sätt underlätta samhällets framväxt. Män av mera sällspord kapacitet äga
att räkna på fri bostad och underhåll, varjämte arvode av statsmedel skall utgå
till den, som håller dagliga föreläsningar, lämpade ej för ungdomens
undervisning, utan för lärde män. Ytterst liberala villkor i fråga om skattefrihet för
vissa kategorier, befrielse från inkvarteringar och genommarsch av trupper
utlovas, och för tryggande av samhällets fulla ostördhet skall absolut neutralitet
utverkas av grannfurstarna. Stiftelsen erhåller egen jurisdiktion i full
utsträckning med appellationsrätt till kurfursten. Ytterligare privilegier ställas i utsikt,
men göras beroende av blivande framställningar från de väntade alumnerna.
Fri religionsutövning tillkommer alla bekännare av den kristna läran: kalvinister,
arminianer, luteraner, romerska och grekiska katoliker. Men även framstående
män av andra trosbekännelser som judar och araber (muhammedaner) skola efter
speciell framställning kunna erhålla tillträde till lärdomssätet mot förbindelse att
undvika all propaganda och att föra en otadlig vandel. Betecknande nog för
överläggningarnas framskridna stadium är den omständigheten, att det
kurfurstliga patentet avslutas med en beskrivning på institutionens sigill.

Tyvärr känner man endast föga om det emottagande denna onekligen högst
märkliga inbjudan rönte av samtidens lärde, men tydligen har den icke väckt
någon mera påfallande anslutning. Skytte hade visserligen försäkrat, att talrika
vetenskapsmän av skilda nationer endast avvaktade en appell för att med sina
familjer infinna sig å ort och ställe, men tydligtvis har han missräknat sig.
Endast från engelskt håll synes en överflyttning i större skala ha varit påtänkt;
den gällde nonkonformister huvudsakligen ur hantverksklassen. Planen torde dock
ej ha kommit till utförande. Och den värvningsresa Skytte företog till mellersta
och södra Tyskland synes endast ha medfört nya besvikelser. Det stolta projektet
måste därmed så småningom förfalla. Visserligen sökte Skytte något senare
(1669—70) förmå greve Fredrik Kasimir av Hanau till ett liknande företag,
men också i detta fall gick planen efter en lovande ansats fullständigt om intet.
Och efter detta andra misslyckande hör man icke vidare talas om saken.

Det kan ju synas som om ogynnsamma omständigheter av mera tillfällig art
trätt hindrande i vägen för planens förverkligande. I själva verket torde dock
de orsaker, som avgjorde dess öde, ha legat betydligt djupare: 1600-talet var
säkerligen icke moget för realiserandet av de tankar, som lågo bakom detta
projekt, tankar, som tvärtom stodo i avgjord strid mot tidsandan. Ty säkerligen
var deras antal ytterligt begränsat, vilka likt Bengt Skytte och några få hans
gynnare ägde blick för den vetenskapens universella natur, som kräver dess
frigörelse från nationella och konfessionella skrankor. Därför var också hans
förslag redan på förhand dömt att misslyckas.

Anders Grape.



UPPSATSER, SOM INGÅ I FESTNUMRET TILL
PROFESSOR KNUT KJELLBERG DEN 9 APRIL 1917.
Litteratur om Bohuslän. Av förste bibliotekarien S. Aberstén . . . 53.
Min första läsning. Av slöjdinspektör Hjalmar Berg . . . 59.
Walter Scott och Viktor Rydberg. Av docenten Ruben G:son Berg . . . 62.
Æsculap och Apollo. Av överdirektör B. J:son Bergqvist . . . 66.
En sida av suggestionens betydelse för det sociala livet. Av med. d:r Jakob Billström . . . 66.
Till Knut Kjellberg. Av folkhögskoleföreståndaren Torsten Fogelqvist . . . 69.
Till Knut Kjellberg. Av notarius publicus Otto L. Fürstenberg . . . 69.
Modern tysk bokkonst. Av andre bibliotekarien Stanislaus Grönfeldt . . . 71.
Smålandslitteratur. I. Av förste bibliotekskonsulenten Fredrik Hjelmqvist . . . 76.
Ett svenskt Chautauqua. Av redaktör G. H. von Koch . . . 92.
Till Knut Kjellbergs halvsekelsdag. Av museiintendenten Hans Emil Larsson . . . 96.
Tankar i några folkbildningsfrågor. Av advokat Harald Lettström . . . 97.
American library associations 40-års jubileum. Av fil. mag. Greta Linder . . . 99.
En tysk kulturhärd och dess verksamhet under kriget. Av fru Gurli Linder . . . 102.
Om den lokala kontrollen över den populärvetenskapliga föreläsningsverksamheten.
Av föreläsningskonsulenten Nils Lundahl . . . 106.
Litteratur om Östergötland. Av bibliotekarien Hjalmar Lundgren . . . 111.
Till Knut Kjellberg. Av med. d:r Anton Nyström . . . 121.
Studiecirklarnas genombrottsår i det svenska folkbildningsarbetet. Av
seminarieadjunkten Oscar Olsson . . . 121.
Den stora folkbildningsuppgiften. Av lektor Odal Ottelin . . . 126.
Knut Kjellberg som riksdagsman. Av överinspektören för sinnessjukvården Alfred Petrén . . . 127.
Till professor Knut Kjellberg. Av doktor Thure Petrén . . . 129.
Till professor Knut Kjellberg. Av redaktör Erik B. Rinman . . . 130.
Ett förslag. Av professor Frans v. Schéele . . . 131.
Religionshistorien i folkbildningsarbetet. Av professor Torgny Segerstedt . . . 133.
Canute! Av lektor Karl Starbäck . . . 138.
Det talte och det skrevne Ord i Folkeoplysningens Tjeneste. Av professor Andr. Sch. Steenberg . . . 139.
Lux in tenebris. Av sekreteraren i stiftelsen De blindas bokfond C. A. Thulin . . . 143.
Tryckta katalogkort. Av andre bibliotekskonsulenten Knut Tynell . . . 144.
Knut Kjellberg. På femtioårsdagen. Av professor Karl Warburg . . . 153.
Om Bengt Skyttes planerade universal-universitet. Av förste bibliotekarien Anders Grape . . . 155.




SVERIGES ALLMÄNNA BIBLIOTEKSFÖRENING
kallas härmed till sitt
TREDJE ÅRSMÖTE
den 20—21 augusti 1917 i Stockholm.

Mötet öppnas den 20 augusti kl. 10 f. m. å Ateneum för flickor,
Sveavägen 48 (vid Adolf Fredriks kyrkogård).

Styrelsen har beslutat att framlägga förslag om följande ändring av
§ 3 i föreningens stadgar:

Årsavgiften är 3 kr. (för närvarande: 2 kr.). Ständig medlem betalar en
gång för alla minst 50 kr. (för närvarande: 40 kr.) — — — —

Mötesprogrammet kommer i övrigt att omfatta föredrag av riksbibliotekarien
I. Collijn om »det svenska boktryckets äldsta historia», diskussioner om »ett
svenskt tidskriftsindex» (inledare förste bibliotekarien S. Aberstén), »behovet av
ett kommunalt centralbibliotek i Stockholm» (inledare professor K. Kjellberg och
bibliotekarien Fr. Nilsson), »skolbibliotekets utnyttjande för studiearbetet»
(inledare seminarieadjunkten Marie Louise Gagner), »studiecirkelbiblioteket» (inledare
folkhögskolläraren Y. Hugo) och »biblioteksreklam» (inledare fröken Greta Linder).

Föreningsmedlemmar, som önska ytterligare något ärende behandlat å
årsmötet, böra snarast möjligt och senast den 31 juli meddela detta till
föreningens sekreterare förste bibliotekskonsulenten Fr. Hjelmqvist, Jakobsgatan 32,
Stockholm.

Anmälan om deltagande i mötet bör ske senast den 17 augusti och insändas
till biblioteksamanuensen fil. lic. E. Winge, Kungl. biblioteket, Stockholm.
Mötesavgiften utgör 2 kr. för medlemmar av biblioteksföreningen och 3 kr. för
övriga och erlägges å mötesbyrån (lokal: Ateneum för flickor, Sveavägen 48), som
hålles öppen söndagen den 19 augusti kl. 5—7 e. m. samt mötesdagarna från
kl. 9 f. m.

Stockholm den 4 juni 1917.
J. M. Hulth
ordförande.

Fredrik Hjelmqvist
sekreterare.



FÖRHÅLLANDET MELLAN SKOLORNAS BOKSAMLINGAR
OCH DE ALLMÄNNA BIBLIOTEKENS UNGDOMSAVDELNINGAR.
(Diskussion vid S. A. B:s andra årsmöte.)

Föredrag av första inledaren, fröken Alvida Sandberg.

Förste bibliotekskonsulenten har välvilligt lämnat mig den upplysningen, att
något förhållande i betydelsen av direkt samverkan ingenstädes äger rum
mellan skolbiblioteken och de allmänna bibliotekens ungdomsavdelningar i
vårt land. Man kunde av den omständigheten lätt frestas att tro, att de båda
bildningsmedlen skolan och biblioteket hos oss betraktas som fullt fristående
institutioner utan samband sins emellan. Men nu är det ju allmänt bekant, att
redan de utskott, som förberedde 1842 års folkskolestadga, omtala biblioteket
som »ett nödvändigt supplement till folkskolan», och flera av den svenska
folkbildningens målsmän ha ivrat för inrättandet av bibliotek såsom en nödvändig
fortsättning av folkskolans arbete, dock så att boksamlingen skulle få användas
även av skolbarn.

Tanken på en mer eller mindre intim samverkan mellan barndomsskolan
och det allmänna biblioteket i den meningen, att det senare skulle taga ledningen
också av skolornas biblioteksverksamhet och med alla till buds stående medel
tjäna undervisningen — den tanken har kommit till oss utifrån, särskilt från
Amerika. På mången verkar den troligen ännu främmande och som om den
vore omöjlig att realisera under våra nuvarande biblioteksförhållanden. Hos oss
torde den uppfattningen i stället vara allmän, både hos bibliotekarier och lärare,
att det är skolans sak.att sörja för barnens behov av läsning, och att det
allmänna biblioteket skall taga vid, först när ungdomen har skoltiden bakom sig.

Men även ett så begränsat förhållande förutsätter en förbindelse dem emellan,
eftersom ingen gärna kan fortsätta en annans arbete, utan att han gör sig besvär
att taga reda på, efter vilken plan detta förut bedrivits, och hur långt verket
fortskridit. Jag har mig inte bekant, hur pass grundligt det allmänna bibliotekets
lokala styrelse satt sig in i skolans arbetsplan, och om man vid bokinköpen till
sina ungdomsavdelningar först tagit kännedom om böckerna i skolbiblioteket,
och vilka av dem det stora flertalet av barnen redan läst, om det i avgångsklasserna
finns några gossar eller flickor med utpräglade studieanlag i en eller
annan riktning, och som därför böra särskilt uppmärksammas och handledas vid
boklånen från det allmänna biblioteket

I landskommunerna, där troligen i de flesta fall skolbibliotekarien även
förestår biblioteket för de vuxna, är det väl sannolikt, att han inte låter den ena
handen vara i okunnighet om, vad den andra gör, och att någon skarp gräns,
praktiskt taget, inte är dragen mellan de båda boksamlingarna. Den fråga, som
här skall behandlas, tycks därför närmast gälla städer och större samhällen, där
ofta skolbiblioteket och det allmänna biblioteket lyda under skilda styrelser och
ha olika arbetskrafter. Om bibliotekens ungdomsavdelningar skötas, utan att det


ringaste hänsyn tages till skolbiblioteksverksamheten inom samhället, kan det
lätt inträffa, att de båda biblioteken skada varandra genom att smått konkurrera
om den ungdomliga publikens intresse, en konkurrens, om vilken man tryggt
kan säga, att den inte gagnar marknaden. När man besinnar, att både
skolbiblioteken och ungdomsavdelningarna sträva sig fram med löjligt små inkomster,
är det beklagligt, att så många möjligheter förloras, så mycken tid och kraft
förbrukas till ringa nytta. Om i stället alla de små biblioteken lärde sig inse
fördelen av en sammanslutning, skulle säkert ett mera fruktbärande arbetsresultat
vinnas. Under sammanhållande, sakkunnig ledning bleve bokförrådet fylligare
och arbetet planmässigare.

Det innebär intet underkännande av vad som redan åtgjorts hos oss för
ungdomens uppfostran genom god läsning, ifall vi villigt erkänna, att vi svenskar
— liksom våra nordiska grannfolk — ännu befinna oss på de första trappstegen
till ett välordnat biblioteksarbete med barn, och att vi ha mycket att lara av
andra folk, som börjat sådan verksamhet tidigare, offrat mera och därför hunnit
längre än vi.

Som bekant har Förenta Staternas bibliotek hittills uppnått den allra största
utvecklingen, då det gäller en mångsidig direkt samverkan med skolorna, både de
lägre och de högre. De båda institutionerna dela mellan sig omsorgen om
medborgarens bokuppfostran enligt följande grundsats: skolan skall lara folket
läsa och att göra det med förstånd, biblioteket skall förse allmänheten — och
till den räknas även barnen — med allt önskvärt läsmaterial.

Hur det amerikanska biblioteket söker genomföra denna princip även i sitt
förhållande till skolorna, torde vara allmänt bekant genom d:r Valfrid Palmgrens
bok »Bibliotek och folkuppfostran». Jag vill därför endast erinra om, att
biblioteket inte bära skickar böcker till skolorna utan också utför och leder
referensarbete av olika slag, förser läraren med illustrationsmaterial för lektionerna och
för övrigt ständigt använder sin uppfinningsförmåga på att tänka ut allt flera sätt,
varigenom det kan komma i kontakt med läraren och fästa hans och barnens
uppmärksamhet på vad biblioteket vill och kan göra för att hjälpa dem. Det
har med ett ord åtagit sig lärarens och barnens biblioteksuppfostran. Största
delen av denna verksamhet förutsätter därför hos den, som leder arbetet, en minst
lika stor förtrogenhet med barnens själsliv och skolans arbete som förfarenhet i
biblioteksteknik och litteraturkännedom — för att nu inte tala om riklig tillgång
på tid, arbetskrafter och pengar.

Man får likväl inte föreställa sig, att det amerikanska biblioteket kan genom
skolan nå alla barn i skolåldern, inte heller att alla bibliotek bedriva sådant
samarbete, eller att detta överallt är lika välordnat som t. ex. i Buffalo,
Cleveland, S:t Louis eller Boston. Biblioteksarbetet med skolorna är nämligen helt
beroende av den enskilda lärarens godtycke, ty lärarekårens medverkan är frivillig.
Det förefaller, som om biblioteket ibland måste göra sig möda att få en del
lärare att inse fördelen av ett samarbete och att underkasta sig det besvär, som
är förenat med själva bokförmedlingen. Det är lätt förklarligt, om i Amerika
biblioteket på grund av sitt upplysta intresse och nitiska arbete betraktar sig som
rätte målsmannen för allt biblioteksarbete med barn och ungdom. Det har också
inrättat sig efter vad en amerikansk författare — troligen med skämtsam
överdrift — kallar »lärarens erkända oskicklighet att leda barns läsning». Kanske
allt för mycket. En samverkan består ju i att både giva och taga emot, och
även här gäller den sanningen, att det är en större salighet att giva och att giva
mycket än att mera passivt taga emot välgärningar.

Även om våra svenska bibliotek vore beredda att börja ett samarbete med
skolorna efter amerikanskt mönster, kan det ifrågasättas, om det vore välbetänkt
att i allt följa den berömda förebilden. Det amerikanska biblioteket har att göra
med en lärarekår, av vilken en mycket stor procent saknar särskild yrkesutbildning.
Som bekant överstiger den alltjämt stegrade efterfrågan tillgången på
lärare, så att endast omkring en fjärdedel av det antal, som årligen erfordras,
kommer från offentliga eller privata seminarier. Om än de flesta »tränade»
lärarekrafter finnas i städerna, kunna likväl andra omständigheter spela in och
göra det svårt för läraren att ge sin tid åt samarbete med biblioteket. På flera
orter anställes läraren för ett år i sänder, och det gäller för honom att sätta in
alla sina krafter på en vacker examen.

Det torde därför inte vara för optimistiskt att påstå, att den svenska lärarekåren
har större förutsättningar än den amerikanska att taga en aktiv, ledande
del i biblioteksarbetet med barnen, och att biblioteket kan vänta sig att mötas
på mer än halva vägen, ifall det vill gå ut att förena sina krafter med skolans
på det stora, gemensamma arbetsfältet.

I vårt land är det ju heller inte bibliotekets utan skolans målsmän, som tagit
initiativet till inrättandet av lärjungebibliotek och i allmänhet ivrat för att skaffa
barnen en god nöjesläsning bredvid skolarbetet. Redan på 80-talet diskuterades
denna sak på folkskolläraremöten och i skolpressen, och centralstyrelsen för Sveriges
allmänna folkskollärareförening har haft frågan på sitt program sedan början av
90-talet. En av dess viktigaste åtgärder var utarbetandet av en förteckning över för
skolbiblioteken lämplig litteratur, vilken förteckning förelåg färdig år 1896 och
senare utkommit i omarbetning. Den innehåller både nöjes- och kunskapsgivande
litteratur och är berömvärt fri från den söta, moraliserande översättningslitteraturen,
som gjorde sig bred i andra äldre förteckningar över böcker för barn och ungdom.
Vid utställningen i Stockholm 1897 utställde samma centralstyrelse ett litet
mönsterbibliotek för skolor, vilket sedan visats på flera läraremöten, och till en del
skolor, som saknat eget bibliotek, ha utsänts små vandringsbibliotek.
Centralstyrelsens åtgärder för att i de moderna läseböckerna skaffa skolorna en
fyllnadsläsning, på en gång kunskapsgivande, rolig och lämpad för den barnsliga
uppfattningen, äro så allmänt bekanta, att det vore oförlåtligt att här mer än
påminna därom.

De flesta skolbibliotek, både i städerna och på landsbygden, ha lärarepersonalens
intresse att tacka för sin tillkomst, och frivilliga krafter inom kåren ha nedlagt
ett i många fall omsorgsfullt, i de flesta fall oavlönat arbete på deras vård.

Det kan därför synas klokt att hos oss bygga vidare på den redan lagda
grunden genom att på allt sätt omhulda våra skolbibliotek och taga vara på
lärarekårens erfarenhet och sakkunskap både vid förmedlingen av boklånen och
vid ordnandet av detta slags biblioteksverksamhet.

Det skall villigt erkännas, att en välskött barnavdelning vid ett allmänt
bibliotek kan utföra ett betydelsefullt och intressant arbete, men — om man
anser målet vara att skapa ett allmänt behov av god läsning, att nå alla barn
med en god bok, så äger skolan i jämförelse med barnbiblioteket så oändligt
många flera möjligheter att osökt göra propaganda för böckerna.

Mycket av arbetet i det amerikanska biblioteket avser att locka barnen till
biblioteket. För dem, som inte lyda den allmänna kallelsen, har man anordnat
en särskild uppsökande verksamhet, så att, om fnte barnen gå till biblioteket,
går biblioteket till barnen. Trots alla ansträngningar kan det ända inte nå mer
än ett jämförelsevis litet antal barn.

Skolan däremot har alla barn samlade under sex till åtta år många timmar
om dagen under minst två tredjedelar av året. Tänker man sig, att läraren
förmedlar boklånen inom sin klass, har skolbiblioteket en större stab av tjänstemän
än något allmänt bibliotek förfogar över, och alla dessa ha oräkneliga möjligheter
att väcka läslusten, fördjupa uppfattningen och förfina smaken. Den
omständigheten, att läraren känner barnen, deras lynne, begåvning, deras utveckling och
även deras hemförhållanden, bör vara garanti för att han kan välja den rätta
boken åt det rätta barnet. Läraren har dessutom förmånen att arbeta med ett
antal barn, som i stort sett befinna sig på samma intellektuella utvecklingsgrad.
Han är vidare förtrogen med skolans arbete och mål. Därför bör han kunna
avgöra, vilken facklitteratur, som skolbiblioteket bäst behöver. I allt, som rör
den rent pedagogiska sidan av biblioteksverksamheten, måste läraren anses ha
första rangens möjligheter att utföra ett dugande arbete, och det är alla dessa
möjligheter, som lärarekåren borde taga vara på och i trohet mot sina traditioner
utnyttja på ett ännu verksammare sätt än hittills. I denna punkt sammanfalla
lyckligtvis både skolans och det allmänna bibliotekets intressen.

På landsbygden blir väl också i en oöverskådlig framtid skolbiblioteket
ensamt om att förmedla biblioteksarbetet med barnen. Är dess bibliotekarie
också föreståndare för det allmänna biblioteket, ordnar sig där samarbetet av
sig självt.

Att biblioteksföreningen upptagit frågan om förhållandet mellan skolbiblioteket
och det allmänna biblioteket på sitt mötesprogram, får väl betraktas som ett
tecken till att tiden anses mogen för att även i städerna börja en samverkan
dem emellan.

När man börjar tänka aldrig så litet över denna fråga, märker man, att den
i sig innesluter en mängd andra — precis som en kinesisk ask. Det må lämnas
åt fröken Helja Jacobson, den följande diskussionen, kanske även åt framtiden
att undersöka de flesta av dem.

Jag tillåter mig först påpeka en väsentlig brist i såväl skolbibliotekens som
de allmänna bibliotekens utrustning: vi sakna trevliga läsrum för barn. Utan
sådana kan man inte uppfostra goda bibliotekskunder. Målet är ju inte, att
våra gossar och flickor skola läsa en hel mängd böcker under sin skoltid, utan att
de skola fortsätta att läsa goda böcker, sedan de lämnat oss, m. a. o. att de
under barndomen skola ha lärt sig att betrakta det allmänna biblioteket som en
vän, till vilken de under hela livet kunna vända sig för att få sina intellektuella
behov tillgodosedda. Men då böra de också ha stiftat den vännens bekantskap
under skoltiden, eljest är det fara för att blyghet, oföretagsamhet eller andra
orsaker avhålla dem från att taga första steget längre fram.

Vi önska, att vår ungdom skall visa sig i besittning av goda biblioteksvanor,
men var skulle dessa förvärvas om inte i själva biblioteket? Den behöver därför
tillgång till ett eget biblioteksrum, där den kan känna sig hemma bland böckerna,
lara sig kortkatalogens användning, böckernas anordning på hyllorna, var
biblioteket har sina uppslagsböcker, hur dessa användas o. s. v. Det behövs öcksa
en person, som kan hjälpa barnen till rätta bland böckerna, när så visar sig
nödvändigt. Det behövs med ett ord en barnavdelning efter amerikanskt mönster.

De flesta bibliotek ha trångt om utrymmet, men saken bör kunna ordnas
på något sätt.

Var rummet är beläget, kan ju ha sin betydelse, men om läget är centralt,
torde det inte vara förenat med något större obehag att ha det under samma
tak som skolan, om det bära finge sin egen ingång. I mindre samhällen ställer

det sig ofta billigare att sörja för bibliotekslokaler i samband med skolhusbygge.
I större städer fordrar det bära en smula omtanke att i nya skolhus inreda en
i första våningen belägen lokal för skolbiblioteket, som kunde hållas öppet för
läsning på stället några timmar om eftermiddagarna efter skoltiden. Man kunde
tänka sig, att det allmänna biblioteket hade råd att stärka skolans boksamling
genom att deponera lämplig litteratur att användas inom lokalen. Har däremot
biblioteket ett tillräckligt stort, välskött läsrum i skolans grannskap, böra barnen
hänvisas till detta.

I »barnens läsrum» kan en viktig del av samarbetet mellan skola och
bibliotek försiggå. Skolan har sällan råd att inköpa de dyrare referensböcker,
som eleverna i de högsta klasserna böra lara sig att använda. Men det torde
inte vara omöjligt att ordna så, att grupper av skolbarn under lärarens och
bibliotekariens ledning finge begagna bibliotekets lokaler och böcker på tider,
då dessa inte användas av allmänheten. I Göteborgs folkskolor äro museibesök
under lärarens ledning anbefallda. Lika uppfostrande vore besök till det allmänna
biblioteket. Sedan barnen blivit bekanta med anordningarna inom biblioteket,
kan läraren skicka dem dit att på egen hand lösa lättare uppgifter med hjälp
av referensböckerna. Sådana övningar borde ofta återkomma.

I Göteborg ha vi under sex års tid haft s. k. läsaftnar för folkskolans
högre avdelning. Ursprungligen voro de ämnade att bereda barnen tillfälle till
studier på egen hand. Min erfarenhet är, att det inte blir mycket bevänt med
13—14-åringars självstudier, ifall klassläraren inte ger dem en bestämd uppgift
att besvara.

De läxöverläsningskvällar, som äro anordnade i Stockholms folkskolor, ha
ingenting med biblioteksarbete att göra, även om de övervakas av skolbibliotekarien.
De äro i stället en form av välgörenhet mot fattiga skolbarn, som
sakna en lugn vrå i sina hem.

Vi skolbibliotekarier äro djupt medvetna om behovet av verkliga läsrum för
barn och ungdom och skulle känna oss tacksamma, om det allmänna biblioteket
ville skänka denna sak sitt kraftiga understöd.

Ett annat önskemål är, att skolans högre klasser finge hemlån ur det
allmänna biblioteket, dels emedan de böra vänja sig att hitta dit, dels emedan
de behöva en större boksamling att välja ur. Är åldersgränsen för hög, händer
det, att läshungriga barn skaffa sig böcker på äldre familjemedlemmars lånekort,
men denna omväg är inte alldeles korrekt. I stället bör ungdomen erhålla
boklånen som något fullt lagligt och naturligt. Klassläraren kan åtaga sig att
tillhandahålla låntagarekort, ge råd och vinkar beträffande bokvalet och öva
tillsyn med att lånerätten inte missbrukas.

Biblioteket kan vidare bevilja läraren vissa privilegier, t. ex. utsträckt lånerätt
för facklitteratur, som användes för undervisningsändamål.

Måhända kommer utvecklingen även hos oss att gå i riktning av centralisation
och gemensam ledning av hela samhällets biblioteksväsen. Ur skolans
synpunkt kan det vara likgiltigt, var böckerna förvaras, likaledes om anslaget
till skolornas biblioteksverksamhet går direkt till biblioteket, eller om det först
gör omvägen till styrelsen för folkskolorna. Det väsentligaste är, att ledningen
kommer i goda händer, och att det finns tillgång på dugande arbetskraft.

Sannolikt dröjer det, innan anslaget till biblioteksverksamheten blir så stort,
att en utbildad barnbibliotekarie kan anställas vid vart och ett av de kommunala
bibliotekens barnavdelningar. Måhända kunde denna viktiga fråga om lämpliga
arbetskrafter lösas på det enkla sättet, att någon lärare eller lärarinna med

särskilda förutsättningar för biblioteksarbete toge hand om all verksamheten med
barn och ungdom på sin ort. Tjänstgöringen i skolan kunde inskränka sig till ett
fåtal timmar, så att biblioteket finge räkna sig till godo största delen av lärarens
skyldighetstimmar. Det lär inte finnas något hinder för en sådan anordning, då
det ju föreligger exempel på att i en del större städer vissa lärares arbetstid
tages i anspråk för kamerala sysslor i en sådan utsträckning, att själva
undervisningsskyldigheten inskränker sig till ibland endast fyra timmar i veckan. Det
kan ju tyckas, som om biblioteksarbetet vore av ännu mera pedagogisk art än
vården om skolans räkenskaper.

Kommer så den viktiga frågan om lärarens kompetens att handhava
biblioteksarbetet med barn. Att skolornas biblioteksarbete i vårt land är behäftat
med många fel och brister, det äro vi skolbibliotekarier de första att erkänna,
men skulden ligger inte bära hos oss utan även i missförhållanden, som vi lärare
inte ensamma kunna ändra.

Vi ha för liten tid att ägna åt skolbiblioteket, och det finns betänkliga
luckor i den utbildning för kallet, som vi vanligen på egen hand skaffat oss.
Men vi äro också villiga att lara, så snart tillfälle erbjudes oss. De, som redan
äro ute i praktisk verksamhet, behöva kurser, inte bära i biblioteksteknik utan
även i kännedom om barnlitteraturen och i dess rätta användning. Den
generation av lärare, som ännu tillhör seminarierna, inhämtar där de enkla
grunderna för den tekniska sidan av arbetet, vilken ju alltid i biblioteksarbete med
barn är av underordnad betydelse i jämförelse med den bibliotekpedagogiska.
Kursen i barnpsykologi vid våra seminarier är mera omfattande än i de
amerikanska skolorna för barnbibliotekarier, och i övningsskolan har seminaristen
tillfälle till praktiska övningar i biblioteksarbete med barn.

Det är inte ett så stort avstånd mellan lärarens och bibliotekariens arbete,
som man ofta föreställer sig. T. o. m. i Amerika, barnbibliotekariens hemland,
tager man vara på de tillfällen, som erbjudas, att för barnavdelningen förvärva
yrkesutbildade lärare. Mr Arthur Bostwick, den kände bibliotekarien i S:t Louis,
uttalar i en årsberättelse sin tillfredsställelse med det uppsving arbetet i
barnavdelningen tagit, sedan en av lärarinnorna i staden åtagit sig ledningen av
densamma, och han anser en av orsakerna vara hennes förtrogenhet med skolans
arbete och den därav följande lättheten att komma i förbindelse med både
lärarna och barnen.

*

Föredrag av andra inledaren, fröken Helja Jacobson.

Det föregående intressanta inledningsföredraget har särskilt visat hur
skolbibliotekarien ser de nu rådande förhållandena mellan skolorna och biblioteken.
Som representant för barnbiblioteken skall jag be att även få belysa denna fråga,
som nu skall bli föremål för diskussion, från bibliotekssynpunkt sett.

Som bekant ha vi i några av våra större städer sedan få år tillbaka barnbibliotek
eller barnavdelningar av förut befintliga stads-, folk- eller församlingsbibliotek.
Sålunda finnas här i Göteborg de stora barnavdelningarna vid Dicksonska folkbiblioteken
och det självständiga biblioteket vid Plantagegatan, kallat Göteborgs barn- och
ungdomsbibliotek. I Stockholm ha vi först och främst Stockholms barn- och
ungdomsbibliotek, Drottninggatan 65, samt en präktig avdelning av Gustav Vasa
församlingsbibliotek och i Malmö ett större barnbibliotek tillhörigt Stadsbiblioteket.

Dessa ha hittills arbetat självständigt utan samband med befintliga bibliotek i
folkskolor och högre elementarskolor m. fl. läroanstalter. Men detta arbete har
hastigt visat sig växa bibliotekens relativt små resurser över huvudet, åtminstone
är detta förhållandet i Malmö. Våra tankar ha därför osökt lett till en önskan
att kunna åvägabringa samarbete med institutionsbiblioteken. De flesta
folkskolor ha bibliotek och medel till deras underhåll. Med elementarskolorna torde
det däremot vara sämre ställt. Jag behöver endast gå till min egen skoltid, som
inte ligger så långt tillbaka i tiden. Det var ett högre flickläroverk i en av
våra medelstora norrlandsstäder. Skolan ansågs vara god. Men vårt bibliotek
förvarades i ett ständigt låst skåp i lärarinnerummet och bestod huvudsakligen
av friexemplar av läroböcker från förläggarna o. d. Nordisk familjebok var
okänd och likaså alla andra bibliografiska hjälpmedel. På grund härav och av
andra erfarenheter vill det synas, som om elementarskolorna ej tillräckligt beakta
elevernas behov ens av referenslitteratur. Vi lärde oss vad våra läroböcker
innehöllo och därmed punkt, såvida ej våra föräldrars bibliotek kunde förse oss
med något därutöver. Det kunde de nog ibland, men att vi alltid därigenom
fingo vad vi just kunde behöva för att förgylla upp tråkiga läxor, vill jag inte
påstå.

Att barn ej äro vana att använda lexikon, får man ej sällan bevis på. Hur
ofta händer det inte, att en pojke kommer och frågar om någonting särskilt, —
han kan t. ex. vilja veta vad en molekyl är. Man visar honom till Nordisk
familjebok och finner honom i nästa ögonblick mödosamt sökande i första delen
någonstans på A. Vilket besvär denna obekantskap med uppslagsböcker sedan
kommer att förorsaka honom, när han skall börja använda lexikon, kan lätt
tänkas. Pojkar, som tidigt ha slutat sin skolgång och kommit ut som
springpojkar, hå de största svårigheter att finna en adress eller ett nummer i en
telefonkatalog, att använda en tidtabell e. d. Sådant rent praktiskt bruk av
böcker kan endast självständigt sökande och fri tillgång till upplysningslitteratur
lara dem.

Det kan kanske vara av intresse att till att börja med i någon mån beröra
hur samarbetet mellan skolorna och biblioteken är ordnat i utlandet.

I Amerika, som ju är föregångslandet i alla biblioteksfrågor, tycks man på
många håll ha kommit till den slutsatsen, att skolbiblioteken endast böra
innehålla referenslitteratur samt pedagogisk litteratur för lärarnas räkning. För all
s. k. fyllnadsläsning är man helt och hållet hänvisad till de allmänna biblioteken.
Det anses fördelaktigare så till vida, att om barnen komma till biblioteket, så
bli de bekanta med och vanda vid bibliotekarien och vid biblioteket. De lara
sig finna sina böcker själva och fortsätta med sina biblioteksbesök, sedan de
lämnat skolan. Om böckerna däremot finnas i skolan, anse de dem i nio fall
av tio som en del av denna och gå ej till biblioteket, sedan deras skoltid är över.

I Danmark däremot, där förhållandena väl äro mera lika våra egna, anser
man enligt ett uttalande av Stadsbibliotekar Aarsbo i Köpenhamn, att om
biblioteken helt och hållet skulle sköta utlåningen till skolbarnen, så skulle denna
snart nog taga personalens hela tid och alla deras krafter i anspråk och totalt
överflygla de vuxnas utlåning. Detta måste nog vara sant med hänsyn till den
utvecklingsgrad deras liksom våra bibliotek ännu innehava. Därför utlämnas
vid de nyöppnade barnavdelningarna vid Köpenhamns Kommunebibliotek inga
hemlån, utan meningen är att så småningom få till stånd en centralboksamling med
ett angränsande läsrum endast för lärare. Härifrån skola sedan boksamlingar utgå
till skolorna, som få sköta utlåningen. Till de utmärkt trevliga och välordnade

läsesalarna få naturligtvis alla barn tillträde. Ingen, som besöker Köpenhamn,
bör underlåta att besöka ett sådant barnbibliotek, som verkligen är en liten
sevärdhet i sitt slag. Det är bära en sak, som inte är klar i denna plan, och
det är, var alla barn skola få böcker ifrån, som ha slutat skolan vid tretton års
ålder och ej kunna få bli låntagare vid Kommunebiblioteken förrän vid femton
år. De ha nog ofta platser, som uppehålla dem till klockan åtta på kvällarna,
så att de ej kunna besöka läsesalarna, som för övrigt stängas redan klockan
halv åtta, och om söndagarna äro biblioteken stängda. Men de kunna kanske
få en liten avdelning för sig i de storas bibliotek.

Ja, allt detta är nog mycket bra, när de beviljade medlen överlåtas på biblioteken
direkt och äro tillräckliga för att kunna förskaffa dessa nära nog oinskränkta
resurser i personal och böcker.

Även hos oss skulle nog idealet vara att få till stånd centralboksamlingar
vid huvudbiblioteken, som distribuerade böckerna till skolorna. Men som det
nu är ställt, torde vi få försöka att följa en annan väg tills vidare med de tillgångar,
som för närvarande stå oss till buds, och med god vilja från såväl lärarnas
som bibliotekspersonalens sida torde det gå.

De medel, som beviljas våra skolbibliotek, gå till skolorna direkt, varför det
blir skolornas ensak, huru de sköta dem.

Förr var det helt och hållet biblioteksfolkets fel, att barnen ej kommo åt
böckerna. Kommo de till biblioteket, blevo de kort och ovänligt bemötta, om
de över huvud taget blevo insläppta. Nu däremot är allt ordnat så inbjudande
som möjligt för dem, de tagas emot med största vänlighet och ett nära nog
obegränsat tillmötesgående. Men därför trivas de också i biblioteket. Det är
en överväldigande tillströmning av lånesökande, och vi se snart nog alla våra
resurser uttömda. Då få vi lov att hänvisa till skolorna, och där finnas enligt
ungdomarnas egen utsago »inga bra böcker». Rätta förhållandet är väl snarare,
att utlåningen av folkskolornas nog så väl valda böcker icke är lyckligt
organiserad, utan ha lärarna till utlåning i sina respektive klasser ett begränsat antal
böcker, som därtill blivit dem utan eget val tilldelade, ibland för hela läsåret.
Sålunda såg jag i en klass bestående av flickor i elva—tolvårsåldern hela serien
Katy-böcker, Hetty som fullvuxen, Skolans drottning m. fl., som knappast kunna
anses lämpliga på det stadiet. Att en och annan lärare under sådana förhållanden
mister intresset för utlåningen och rätt sällan ger barnen tillfälle att låna är
ju mindre underligt. Dessutom torde finnas åtskilliga lärare och lärarinnor, som
ännu ej ha fattat bibliotekets betydelse eller rent utav anse dess otvivelaktiga
inflytande skadligt. I många fall beror väl detta på att de själva ej känt behovet
av bibliotek under sin skol- och seminarietid. De tänka endast på att läsningen
tager tid ifrån läxorna, och möjligen även drager barnen från den fysiska
rekreation de behöva under sin fritid. Att det däremot utvecklar dem att läsa på
egen hand och även dem själva ovetande ger dem en god övning i att läsa flytande
innantill, synas de icke tänka på. Ej heller tycks det ha gått in i det allmänna
medvetandet, att barnen behöva likaväl intellektuell som fysisk rekreation.
Åtminstone är det många mödrar, som anse, att all läsning utom skolan är ren
tidsspillan. Däremot börja visst fordringarna på att barnen skola kunna göra
utdrag ur böcker eller på grund av anteckningar självständigt bearbeta ett stoff att
göra sig alltmera gällande. Då kunna biblioteken vara av god nytta, när det
gäller att skaffa material, och på den vägen kanske vi kunna hoppas på att nå
de lärare, som ännu äro främmande för bibliotekssakeri.

Det kan ej bortresoneras, att skolbiblioteken i många fall äro impopulära.

Detta är fullkomligt naturligt. Lärarna äro ej till för att i första hand sköta
biblioteken. De kunna ej ens, när de äro intresserade, ägna dem så mycken tid,
att de bli, vad de skola och böra vara för barnen. Böckerna räcka ej till,
läraren har inte tid och frestas lätt att använda tillgången till boklån som
uppmuntran eller straff o. s. v.

I biblioteket däremot står hela bokförrådet till de besökandes förfogande, och
äro de flesta s. k. roliga böcker utlånade, kunna de i katalogen se allt, som i
alla fall finnes att tillgå. Ja, med den bästa möjliga boksamling men utan
katalog är skolbiblioteksproblemet endast till hälften löst. Eleven måste läras
att använda biblioteket, i annat fall har det fullkomligt förfelat sitt ändamål.
Det finnes olyckligtvis skolor, i vilka lärjungarna ha skatter av stort värde alldeles
inpå sig, men inte kunna nå dem, emedan de ej känna till katalogen, som så
att säga utgör nyckeln till bokförrådet. Barnbiblioteken ha i sina läsesalar
kortkataloger uppställda i ordboksform, där barnen själva kunna finna vad de önska.
Utom författare- och titelkort innehålla dessa ett stort antal ämneskort med så
enkla benämningar som möjligt. Således en dictionary catalogue. Även i skolor
med särskilda bibliotek, ej boklådor, för var klass, är det sällsynt, att
skolbibliotekarien har tid eller kunskaper för ingående katalogiseringsarbete. Varje
skolbibliotek bör alltså vara fullständigt katalogiserat och så lika det offentliga
biblioteket som möjligt. Skolan skall ej endast lara barnen att läsa, den skall
även lara dem att använda denna färdighet under det kommande livet, alltså
leda dem till ett självständigt bruk av böckerna.

För närvarande träffar man ganska ofta unga arbetare, sexton- à sjuttonåringar,
som endast fråga efter Barnbiblioteket Saga eller indianböcker. Talar man då
med dem och försöker fresta dem att läsa något annat, som kunde vara mera
passande för deras ålder, säga de oftast, att de ej ha läst något, sedan de
slutade skolan, och nu finna de de där böckerna så roliga. Hade de ej lockats
till biblioteken, hade de stannat på detta primitiva andliga utvecklingsstadium,
och det är väl ett nog så dåligt resultat efter den dyrbara underbyggnad staten
kostat på dem.

Men hur skall då ett samarbete mellan skolan och biblioteket lämpligast
ordnas? — Frågan har ventilerats i det oändliga i de amerikanska och engelska
bibliotekstidskrifterna, men något liknande ett av de praktiserade sätten, som jag,
om ock med några avvikelser, även sett med fördel användas i Walthamstow i
England, förefaller dock bäst för våra svenska förhållanden. Enligt detta skall
hela skolbiblioteket inrymmas i ett särskilt rum i skolan; det får varken vara
lärarinnerummet eller ett klassrum. Det är ett allvarsamt misstag av såväl
bibliotekarier som lärare att vilja tvinga på klasserna böcker, som författare eller
förläggare förklarat passande för en bestämd ålder, och det blir ovillkorligen
följden, om var klass endast får en låda på tjugo à trettio band. Skola barn
lara sig att älska böcker, att få smak för goda böcker och att använda böcker
med framgång, skola de ha tillgång till stora mängder av böcker.

Vid sidan av skolans egentliga bokförråd bör det finnas en referensavdelning.
Denna har av en amerikansk författare liknats vid ett laboratorium, varest
lärjungen forskar i litteratur, historia och geografi med hjälp av encyklopedier i
stället för provrör och böcker i stället för batterier.

Skolbiblioteket kan lämpligen förestås av barnbibliotekarien eller en assistent
från barnbiblioteket eller, om detta ej låter sig göra, av en härtill utsedd lärare
eller lärarinna. En lärare kanske har svårt att åtaga sig uppdraget, därför att
det måste bli oavlönat, eftersom anslaget ej är beräknat till avlöningar. Men

om en lärare går igenom en kortare bibliotekskurs och därigenom gör sig
kompetent att förestå utlåningen, borde han väl kunna få tillåtelse att räkna de
timmar, som åtgå till bibliotekstjänstgöringen, som undervisningstimmar. Det
komme ju i alla händelser skolan till godo och betydde endast ett utbyte av arbete.

Skolbibliotekets bokinköp böra ske i samband med barnbibliotekets, varigenom
onödiga duplettanskaffningar kunna undvikas, och skolan troligen erhåller högre
rabatt. Valet av böckerna sker genom en inköpsnämnd, vaid inom lärarekåren
och i samråd med barnbibliotekarien. Katalogiseringen göres i barnbiblioteket,
vilket spår arbete.

Men alldeles utan besvär för klasslärarna blir dock ej systemet. Bibliotekarien
gör upp ett schema, enligt vilket varje lärare får sig anvisad en bestämd tid, en
gång i veckan t. ex., då han kan skicka sin klass till skolbiblioteket. Om han
så önskar, kan han själv gå med och leda barnens val, vilket ju kan vara av
betydelse, när dessa nu ha ett bokförråd lämpat för ganska olika åldrar att
välja ifrån. Lämna sedan låntagarna ej igen böckerna på bestämd tid, får
läraren en rapport härom från bibliotekarien och kan på så sätt kontrollera och
tillhålla de försumliga. Barnbibliotekarien kommer genom detta intima samarbete
att bli en viktig förmedlingslänk mellan skolan och biblioteket. Hon befriar den
förra från en stor del av de betungande tekniska detaljerna, på samma gång
som hon tillsammans med lärarna försöker finna de bästa metoderna att
sammanföra böckerna och deras unga läsare.

Denna plan innehåller alltså i korthet:

Skolbiblioteket skall ha sitt eget rum och vara i förbindelse med ett
referensbibliotek.

Det skall ha sin egen bibliotekarie.

Dess bokinköp skola ske i samband med barnbibliotekets och katalogiseras i
barnbiblioteket, men väljas av inköpsnämnd, vald inom lärarekåren.

Lärarna skola medelst rapporter stå i förbindelse med skolbibliotekarien och
kontrollera barnens val och skötsel av böckerna etc.

Kunde vi få skolbiblioteken att på föreslaget sätt övertaga hela ansvaret för
skolbarnens boklån, så långt förråden räcka, skulle sedan barnbiblioteken, något
bättre än nu är förhållandet, kunna tillfredsställa läslusten hos dem, som slutat
skolan, eller vilkas skolor ej äga bibliotek.

Barnbibliotekets läsesalar skulle självfallet allt fortfarande vara öppna för en
och var, och skolbibliotekarien skulle även ha rätt att rekommendera särskilt
intresserade barn till erhållande av hemlån, i vilka fall barnbiblioteket borde
kunna lämna särskilt tillstånd.

Om biblioteket skall kunna ingå som led i folkuppfostran, måste det få stå
i mycket nära samband med skolan.

Barnen få ej betrakta böckerna som ett hjälpmedel, ett nödvändigt ont för
att skaffa sig betyg, och sedan med betygets tillhjälp snarast möjligt komma ut
i det praktiska livet och lämna lästvånget långt bakom sig. De måste i stället
i dem se ett medel till rekreation och fortsatt självständigt kunskapssökande.

Jag har härmed velat giva några antydningar för ett samarbete mellan
skolbiblioteken och barnbiblioteken.

Det återstår att besvara frågan, varför ett sådant samarbete är önskvärt,
vilket det mål är, som man därigenom vill uppnå. Svaret torde vara självklart,
men bör måhända här utsägas.

Barnbibliotekens yttersta mål är »att av barnen skapa en intelligent, boksynt
och självständigt läsande allmänhet». Skolans ändamål är långt vidsträcktare

men omfattar även och ej minst det nämnda. Det är här vi hava det för båda
gemensamma, det är detta vi vilja uppnå genom samarbetet och vilket ej i samma
grad kan vinnas genom de båda institutionernas arbete var för sig oberoende
av varandra.

Om sättet kunna olika meningar hysas, såsom den kommande diskussionen
förmodligen redan kommer att visa. Huvudsaken är emellertid, att ett samarbete
snart kommer till stånd. Praktiken lärer så småningom visa de rätta vägarna.

*

Prof. Steenberg framhöll, att förutsättningarna för ett verksamt samarbete mellan
bibliotek och skolor gestaltade sig jämförelsevis gynnsamt i Sverige, i det att här,
liksom i Amerika, men i motsats mot förhållandena i Danmark, bådadera voro
kommunala institutioner. Ett intimt samarbete vore också från alla synpunkter
önskvärt. Redan ekonomiska skäl talade härför, men framför allt den
omständigheten, att skolorna ej borde uppfatta sin uppgift så inskränkt, att de blott
meddelade barnen den rena läsfärdigheten utan de borde också lara dem att använda
böcker, skänka dem intresse för studier på egen hand; och på denna punkt
sammanfölle skolans syfte med bibliotekens. Avgörandet av frågan, hur
arbetsuppdelningen mellan skolor och bibliotek skulle verkställas, vore emellertid mycket
grannlaga och måste göras med hänsyn till förhållandena på de särskilda orterna.

Fröken Hildur Lundberg ansåg, att samarbete i så stor utsträckning som
möjligt borde ske. I Stockholm erbjöde det stora svårigheter att ordna en
gemensam organisation; möjligen skulle man emellertid kunna tänka sig, att
skolornas bibliotekarier också hade någon tjänstgöring i församlingsbiblioteken. Det
vore ej lyckligt, om en åldersgräns nedåt fixerades i dessa. Endast därigenom
att barnen redan tidigt blevo hemmastadda i biblioteket kunde de erhålla den
bibliotekskultur, som man borde eftersträva. I Gustav Vasa församlingsbibliotek
hade man för avsikt att under den närmaste tiden anordna lektioner, vid vilka
man skulle lämna barnen anvisningar för användandet av uppslagsböcker,
bibliotekets kataloger o. s. v.

Fröken Larsen förklarade, att Dicksonska biblioteket i Göteborg gärna skulle
reservera tid för besök av hela klasser under lärares ledning, men ansåg att
praktiska svårigheter lade hinder i vägen för att i större utsträckning lämna
lärarna tillträde till biblioteket under andra tider än de timmar på dagen, då det
var tillgängligt för allmänheten.

Bibliotekarien Fredrik Nilsson menade, att man vid ordnandet av dessa
frågor måste taga med i betraktande den brist på förståelse för biblioteken, särskilt
de allmänna biblioteken, som fanns på många håll, ej minst bland skolmännen.
Framför allt av ekonomiska skäl vore centralisering önskvärd i så stor
utsträckning som möjligt, så att helst endast själva utlåningen av böckerna lämnades åt
de särskilda småbiblioteken.

Folkskollärare N. Westergren vidrörde bl. a. behovet av tillgodoseende av
barnens läslust även under ferierna.

Efter ett par repliker av fröknarna Sandberg och Larsen inlade folkskollärare
Stålfelt en gensaga mot uppfattningen, att lärarepersonalen skulle vara
genomgående fientligt stämd mot de offentliga biblioteken. Även han menade, att ett
samarbete mellan olika biblioteksformer vore synnerligen önskvärt, men att i de
större städerna en centralisering av folkbiblioteksförhållandena vore en nödvändig
förutsättning härför.



DAGSPRESSEN OCH BIBLIOTEKEN.
Av Folkskollärare Georg Lindberg.

Ellen Key säger i sin bok Folkbildningsarbetet:Del I, kap. Folkskolan, pressen, s. 35. »I medeltal är en halvtimme
om dagen tillräckligt för tidningsläsandet, och även den stunden är fruktbar,
endast såvida den framalstrar självverksamhet.» — Det var först i dess 2:a
upplaga, jag gjorde bekantskap med omskrivna arbete och således 10 år efter
dess tillkomst. De anförda orden blevo för mig i förstone ett exempel på hur
raskt utvecklingen går i våra dagar, hur fort även tankar och idéer åldras. Det
förefölll mig, som om Ellen Keys ord för 10 år sedan kunnat vara en god
folkbildningsregel men idag med pressens nuvarande gedigna innehåll, voro de endast
andligt snobberi. — Jag menar naturligtvis icke i Ellen Keys mun, ty med
hennes kunskaper, bildning och uppgifter låter det nog naturligt, men för dödliga
av t. ex. min kvalité torde det nog bli, vad jag kallat snobberi. Men det finns
naturligtvis icke heller någon anledning att tänka annat än att Ellen Key i den
nya upplagan av Folkbildningsarbetet behållit det anförda yttrandet oförändrat
med fullt medvetande om arten av dagspressens innehåll. Trots pressens
nuvarande gedigna innehåll har Ellen Key tydligen ansett den vara en fara för en
fördjupad folkbildning, och det behövs ju icke lång eftertanke för att inse, att
med den nuvarande redigeringen av dagspressen, varmed den kommit in på
tidskriftslitteraturens område, har den blivit en sak på gott och ont.

För att börja med det goda så torde väl dagspressens stora spridning inom
alla samhällslager vara det mest framträdande. Härigenom är ju goda utsikter
till, att vad pressen bjuder på av uppsatser inom olika kunskapsområden blir i
vidsträckt grad läst, och därmed finns en möjlighet till ett väckt intresse av
fördjupade kunskaper. — Men i detta kan även ligga en fara. Varje dags
nummer innehåller något, som väcker intresse. Och otroligt är ju icke, att härav
kan framalstras en allmän liknöjdhet för det gedignaste arbete i uppsatsväg,
läsaren kommer att se uppsatsen såsom ett tillfällighetens barn.

Dagspressen får nu spela vilken roli som helst i folkbildningsarbetet; för mig
framstår den i alla fall som en värdefull litteratur, vilken vore värd ett bättre
öde, än vad som i allmänhet kommer den till del.

Låt oss taga några nummer av våra större dagliga tidningar och se på dess
innehåll. Den dag jag läste Ellen Keys här berörda bok innehöll Stockholms
dagblad bland annat följande:

När vi fingo våra kamrar av E. R.

Ny lyrik av O. R—s.

Den bortdöende idyllen av Hjalmar Alving.

Ett folkpsykologiskt panorama av fil. d:r O. Wieselgren.

»Patron Carl» — ett värmlandsoriginal från 1700-talet av Lotten Dahlgren.

Mamsell Fredrikas bikt.

Læstadius gärning. — Hur den nya tiden verkat av V. L.

Detta utgör sammanlagt ett tiotal spalter.


Den dag jag påbörjar denna uppsats innehåller Svenska dagbladet följande,
som faller inom ramen för vad som intresserar mig:

Riksarkivets historia av Carl Hallendorff.

Almqviststudier av Fredrik Böök.

Ett Uppsalaorginal från 1860—80-talen av C. F.

Detta utgjorde sammanlagt 7 ½ spalt. Tyvärr har jag icke för samma dag
gjort några anteckningar om innehållet hos några andra av våra större tidningar,
vilket som jämförelse kunnat vara intressant. Jag finner dock sannolikt att t. ex.
Dagens nyheter och Göteborgs handels- och sjöfartstidning icke stodo efter i
innehållets riklighet och värde.

De tidningsnummer, vars innehåll jag här antecknat, äro icke enstaka. Som
det ofta bjudes på dylikt innehåll, kan det icke bli tal om annat, än att tidningspressen 
är värdefull litteratur, som tyvärr bortkastas utan att i större utsträckning
ansatser göras för dess tillvaratagande.Som bekant levereras ett ex. av alla i Sverige utkommande tidningar till Kungl.
biblioteket och de båda universitetsbiblioteken. Men jag är förvissad om att biblioteksvännen
mången gång skall med vemod sett att intressanta diskussioner, uppsatser
och dylikt icke kunnat införlivats i bibliotekens samlingar utan att de i stort
sett gått förlorade för en större allmänhet.

Det är naturligtvis för biblioteken både av utrymmesskäl och ur ekonomisk
synpunkt omöjligt att tillvarataga den litteratur, jag här ömmar för. En årgång
av en daglig tidning är en kolossal lunta. Och med flera tidningar och årgångar 
skulle biblioteken behöva disponera över synnerligen rymliga lokaler.
Men som något behov eller intresse — i större utsträckning — av en samlad
årgång väl knappast torde förefinnas, då största delen av vad en daglig tidning
innehåller icke är värt att sparas, synes mig en nära tillhands liggande lösning av
frågan vara den att göra urklipp ur tidningarna samt uppklistra uppsatserna i
härför lämpliga böcker. Nödvändigt är att urklippen samlas efter sitt innehåll i
olika böcker. Så t. ex. en bok för historia, en för litterära ämnen, en för sociala
o. s. v. Urklippen böra ock förses med anteckning om namnet på den tidning,
varur det är hämtat, samt dagen, de varit publicerade.

Jag har här ovan antytt, att av ekonomiska skäl är det knappast görligt för
biblioteken att hålla sig med de tidningar, som kunna vara av intresse.
Tillgångarna för biblioteken äro ju ytterst begränsade, och att realisera det här
berörda önskemålet skulle för många betyda en utgift, som de icke kunna bära.
Skall därför det jag här framkastat kunna realiseras i någon större vidsträckthet,
måste tidningarna räcka en hjälpsam hand. Jag låter ock dessa rader utmynna
i en vädjan till pressen; detta så mycket mer, som det väl knappast kan bli tal
om en ekonomisk angelägenhet för densamma. Saken kunde ju lämpligast ordnas
på så vis, att tidningarna införde något, som kunde kallas biblioteksprenumeration.
Denna skulle medgiva biblioteken den förmånen att erhålla tidningarna
mot t. ex. postbefordringsavgift.

Det synes mig, som om skolbiblioteken framför andra äro i behov av att
tillvarataga dagspressens innehåll. Hur ofta händer icke, att diskussioner i
skolämnen föras i dagspressen. I denna stund erinrar jag mig ett par av intresse,
som för icke länge sedan fördes i Svenska dagbladet, nämligen om Samskolan
och Norrbottens arbetsstugor. Att även uppsatser inom andra ämnen äro av
betydelse för skolbiblioteken och böra tillvaratagas, hoppas jag är överflödigt att
framhålla.


Innan jag slutar dessa rader, ber jag få göra ett påpekande för
bibliotekarierna vid skolbiblioteken. I väntan på att tidningarna införa
biblioteksprenumeration kan säkerligen på enskild väg åtskilligt göras för ett
tillvaratagande av det, som i dagspressen är av intresse. Det bör ju icke
vara ogörligt att med kamrater göra den överenskommelsen att av dem erhålla
lästa tidningar.

Ett beaktande av mina förslag innebär ett ökat arbete för bibliotekarierna,
men jag vill hoppas att deras härpå nedlagda arbete i alla tider skall prisas och
värderas såväl på grund av de värden, som tillföras biblioteken, som ock på
grund av den kärlek och omtanke för bibliotekens uppgift, varom den
självpåtagna arbetsbördan talar.



DEN POPULÄRVETENSKAPLIGA FÖRELÄSNINGSVERKSAMHETEN
av Föreläsningskonsulenten Nils Lundahl.

I. STATSBIDRAGETS FÖRDELNING.

Det anslag av 192,000 kronor, som 1916 års riksdag beviljat till den
populärvetenskapliga föreläsnings verksamheten under år 1917, har fördelats
sålunda, att 526 föreläsningsanstalter erhållit sammanlagt 178,650 kronor
(därav i resekostnadsbidrag 780 kronor åt 14 anstalter), 3 centralbyråer
sammanlagt  8,100 kronor och 17 föreläsningsförbund 3,250 kr. Statsbidragen till
föreläsningsanstalterna växla mellan 175 och 1,700 kronor, till centralbyråerna mellan
1,700 och 4,000 kronor och till föreläsningsförbunden mellan 100 och 350
kronor. För år 1916 tilldelades statsbidrag åt 525 föreläsningsanstalter, 3
centralbyråer och 16 föreläsningsförbund.

Samtliga centralbyråer och föreläsningsförbund, som därom ansökt, ha erhållit
statsunderstöd. Icke mindre än 16 anstalter, som sökt statsunderstöd, ha blivit
utan dylikt, därav 13 nya på grund av det av riksdagen beviljade statsunderstödets
otillräcklighet, 1 emedan den ej anordnat föreskrivet minimiantal föreläsningar,
1 emedan ortsinkomsterna varit för låga och 1 emedan anstalten av medel,
som givits till föreläsningsverksamheten, lämnat bidrag till bibliotek.

Där ej särskilda omständigheter föranlett undantag ha förutvarande 
statsunderstödda föreläsningsanstalter erhållit samma statsbidrag som under år 1916.
Föreläsningsanstalter, centralbyråer och föreläsningsförbund hade begärt i
statsunderstöd för år 1917 en sammanlagd summa av omkring 305,000 kronor.
Några av de begärda anslagen voro för högt tilltagna, men sökandena hade
uppfyllt stadgade villkor för erhållande av ett sammanlagt statsunderstöd om
minst 290,000 kronor.

*

2. ÄR DEN POPULÄRVETENSKAPLIGA FÖRELÄSNINGSVERKSAMHETEN STADD
I TILLBAKAGÅNG?

Att nedsättningen av statsbidraget år 1915 från 270,000 kronor, vilket belopp
av riksdagen beviljades för åren 1913 och 1914, till 192,000 kronor, skulle 
få menliga följder för föreläsnings verksamheten, ligger i öppen dag. Detta
anslag är mindre än det som utgick år 1908, då 200,000 kronor voro beviljade
för ändamålet; för 1909 var summan 220,000 kronor, för vartdera av åren 1910
och 1911 hade riksdagen anslagit 235,000 kronor och för år 1912 245,000 kronor.

Föreläsningsanstalternas antal var i jämn stigning samtidigt med att statsanslaget
ökades. Från ett antal av 462 statsunderstödda anstalter år 1908 steg
detta till 549 år 1914. Under denna tid kunde alla de anstalter som uppfyllde
villkoren för statsbidrags åtnjutande erhålla dylikt anslag och i regel med det
belopp, till vilket de enligt gällande författning voro berättigade. Annorlunda
blev förhållandet från och med år 1915. Utom den starka reduceringen av
statsbidraget, vilken i första hand gick ut över de anstalter som hade högre
statsunderstöd än 250 kronor, räckte statsanslaget ej till att giva nybildade
föreläsningsanstalter begärt understöd. De statsunderstödda föreläsningsanstalternas
antal är i år 526, och om statsanslaget räckt till, skulle 13 nybildade anstalter
dessutom erhållit understöd av statsmedel. På grund av dyrtiden har en och
annan föreläsningsanstalt ej kunnat erhålla kommunalanslag och därför tills vidare
nedlagt sin verksamhet.

Otvivelaktigt har sålunda kristiden och det till följd därav minskade statsanslaget 
och de här och var — om än i ringa omfattning — indragna kommunalbidragen 
verkat i nedgående riktning med hänsyn till antalet föreläsningsanstalter. 
Detsamma är förhållandet med antalet föreläsningar. Under vartdera av åren
1911 och 1912 anordnades omkring 11,000, under åren 1913 och 1914
omkring 12,000 samt 1915 omkring 10,000 föreläsningar.

Med avseende på åhörarantalet vid föreläsningarna kan däremot ej någon
nedgång konstateras under de 5 år, för vilka statistik hittills föreligger. Att i
nedanstående tabell procenttalen för 1911 och 1912 förete något gynnsammare siffror,
beror därpå, att så många anstalter nämnda år ej lämnat uppgifter om
åhörarantalet. De anstalter, som ej lämnat dylika uppgifter, äro i regel sådana som
nedlagt sin verksamhet och sålunda ej inkommit med ansökningshandlingar, till
vilka uppgifterna om åhörarantalet äro bilagor. I många fall beror nedläggandet
av en anstalts föreläsningsverksamhet på det ringa åhörarantalet, och skulle
sålunda det procenttal, som angiver åhörarantal »mindre än 100», vara större, och
de övriga procenttalen, som angiva de högre åhörarantalen, vara lägre för de
år, då ett större antal anstalter ej lämnat uppgifter.

Åhörarantalet vid de statsunderstödda föreläsningsanstalterna 1911—1915.

Uppgifter   Mindre än   Mellan 100   Mellan 200   Över
saknas.     100.        och 200.     och 300.     300.
1911 . . . 15 %     39 %    35 %     6 %          5 %
1912 . . . 10 %     44 %    35 %     6 %          4 %
1913 . . . 8 %      46 %    36 %     7 %          3 %
1914 . . . 7 %      48 %    35 %     7 %          3 %
1915 . . . 6 %      48 %    37 %     6 %          3 %

Med avseende på föreläsningsanstalternas antal år 1917 komma länen i
följande ordning: Malmöhus län 50 anstalter, Kalmar län 40, Örebro län 32,
Kristianstads och Kopparbergs län vartdera 30, Hallands och Västmanlands län
vartdera 26, Värmlands län 25, Stockholms, Jönköpings och Älvsborgs län vartdera
24, Södermanlands län 21, Östergötlands, Kronobergs samt Göteborgs och Bohus
län vartdera 20, Gävleborgs län 19, Norrbottens län 15, Uppsala och Västerbottens
län vartdera 14, Västernorrlands län 13, Blekinge och Skaraborgs län
vartdera 12, Jämtlands län 7, Stockholms stad 6 och Gottlands län 2
föreläsningsanstalter. Föreläsningsanstalternas antal har ökats i Stockholms stad och 10
län, minskats i 5 län och är oförändrat i 9 län.



LUTHER-LITTERATUR.

Det är säkert många bibliotek, som önska att med anledning av höstens
reformationsjubileum komplettera sin boksamling med ett eller annat arbete
om Luther och reformationen. En förträfflig ledning för dylika inköp samt en
kortfattad studieanvisning rörande Luther-litteraturen lämnas i de av professor
Hjalmar Holmquist i Lund utarbetade »Grundlinjer till tvänne föredrag om Martin
Luther», som nyligen utgivits av Förvaltningsutskottet för reformationens jubelgåva
och som kostnadsfritt utdelas av Svenska kyrkans diakonistyrelse.

Med författarens och förlagets välvilliga tillstånd återgivas här dessa 
litteraturanvisningar, som huvudsakligen behandla svensk — endast i mindre utsträckning
tysk — litteratur, och som börja med en karakteristik av de arbeten av professor
Holmquist själv, som närmast legat till grund för de nämnda grundlinjerna.Ett par tillägg ha hämtats ur den utförligare framställning av »Nyare Luther-litteratur»
med kritisk karakteristik av viktigare tyska men även engelska och franska arbeten, som
lämnats av samme förf. i tidskriften For Kirke og Kultur 1917, s. 38 ff., 124 ff.

Hj. Holmquist, Den lutherska reformationens historia (1915, 317 s.) ger en översikt över
ej blott Luthers historia utan hela den lutherska såväl som den zwingliska och den
spiritualistiska rörelsens uppkomst och utveckling (Sverige ej medtaget) samt över reformationens plats i
den allmänna europeiska stats- och kulturutvecklingen fram till Luthers död; där finnes ock ett
utförligt angivande av den moderna kyrkohistoriska litteraturen till Luthers och hela tidsskedets
historia. — Hj. Holmquist, Luther, Loyola, Calvin, i deras reformatoriska genesis (2 uppl. 1916,
325 s. och 6 porträtt) har i den nya upplagan givits ett för en bredare allmänhet avsett
framställningssätt, med mera biografiskt material; den vetenskapliga apparaten är delvis bibehållen
i noter, och den nyaste litteraturen efter 1912 är angiven. För Luthers inre utveckling till
reformator, liksom för de av den nyaste forskningen framförda problemen om Luthers
ungdomshistoria och om Roms kamp mot honom 1518—1521, torde den utgöra den f. n. mest ingående
framställningen på svenska. Den syftar ock till att söka fördjupa blicken för Luthers
betydelse för kristenheten genom att ställa honom mot bakgrunden av den reformerta och den
nutida katolska världens banbrytare och deras verk. — Hj. Holmquist, Martin Luther (2 uppl.
1916, 147 s. och 7 porträtt) avser att på vetenskaplig grundval ge en så lättfattlig teckning av
Luthers personlighet, historia och betydelse, att boken kan spridas som folkskrift. Porträtten
återge de sju enda bilder av Luther, vilka på forskningens nuvarande ståndpunkt kunna
tillerkännas värde som äkta. Luthers historia efter 1521 har tillmätts proportionsvis större utrymme
än som eljes är vanligt i Luther-biografierna. Men även i denna bok har ståndpunkt tagits till
de nya problemen om Luthers tidigaste utveckling.

Värdefulla mindre svenska originalskrifter från de senaste åren, vilka varmt rekommenderas,
äro N. Söderblom, Den Lutherska reformationens uppkomst (1893, 64 s.) och Luthers religion 
(1893, 112 s.) samt E. Berglund, Martin Luthers gåva (1915, 47 s.). En omfattande
detaljundersökning över Luther av betydenhet är G. Aulén, Den lutherska kyrkoidén (1912, 236 s.
— Jfr A:s sammanfattning: »Evangelisk kyrklighet», 1916, 74 s.). Ej avslutad är E. Billings
inträngande: Luthers lära om staten I (akad. avhandl. 1900). Lutherdomens egenart av
Gustaf Ankar. Nyligen ha utkommit teol. lic. A. Runeberghs broschyr: Luthers inre utveckling
till reformator (1916, 40 s. —  Sveriges kristliga studentrörelses skriftserie, n:r 60) samt en
svensk översättning av den erotiska romanförfattarinnan Richarda Huchs egendomliga, för det
centralt religiösa troslivet hos Luther fint och säkert kännande, men för den historiska miljön
och betingelserna för hans verk helt oförstående bok: Luthers tro.

Den nu tillgängliga svenska Luther-litteraturen är mestadels tillkommen i samband med
Luther-jubileet 1883. Bland de många då i separat utgivna högtidstalen må erinras om Pehr
Eklunds i Lunds universitets aula, K. H. G. von Schéele vid Uppsala universitets fest, E. H.
Rodhe, Norrköping, E. Wadstein, Karlskrona, E. G. Bring, Linköping, och U. L. Ullman:
Luther uppfostraren, Uppsala 1883. Minnesskrifter utgåvos av bl. a. Fr. Fehr, Martin Luther
(1883. — Ur Läsning för svenska folket), Th. Strömberg, Martin Luther, (1883, 80 s., ill.), C.
Kastman, Martin Luther (i Svenskt folkbibliotek 3:1,1902, 160 s. En bearbetning och delvis
översättning av F. Junge's tyska L.-skrift 1883, 4 uppl. 1898), E. J. Holmberg, Luthers lefverne
(1883, 111 s.; 5 uppl., utkommen 1912, med 20 ill.). — I sammanhang med det nu
tillstundande jubileet ha utkommit tre för bredare kretsar avsedda biografier, lämpade var och en för
sin publik: Henrika Scheffer, Luther: en livsbild (1917, 279 s., ill.), B. Aurelius, Martin
Luther (1917, 185 s., ill.), och J. Johansson, Några tavlor ur Martin Luthers liv (1917, 64 s.,
ill.). De båda förstnämnda äro vackert illustrerade.

Största delen av Luther-litteraturen på svenska utgöres av översättningar. Här må erinras
om de båda första korta L.-biografierna av Luthers vänner Ph. Melanchton (sv. övers. 1701)
och J. Mathesius (sv. övers. 1846, 94 s.) samt om J. H. Merle d'Aubigné, Det l6:e århundradets
reformationshistoria I (2 uppl., 1861, s. 1—642. — Ännu god och nyttig, om den användes under
jämförelse med nyare forskningsresultat), M. Meurer, Luthers levnad (1883, 839 s. — Värdefull),
J. Köstlin, Luthers levnad (1883, 572 s., ill.) och G. Plitt, Luthers liv och verksamhet (1883,
536 s. — De båda sista äro de bästa kortare, till svenska överförda, biografierna från jubelåret,
1883), J. Stoughton, Luther ute och hemma (ill. praktuppl., 1881, 232 s. — Mindre betydande),
N. Fries, Martin Luther, en man sänd av Gud (1883, 92 s., ill. — Många uppl., senast 1905,
liten religiös folkskrift), G. Rietschel, Luther i sitt hem (1891, 64 s., 2 upplagor), M. Rade,
Luthers liv (3 band, 1894, 1543 s. — Den utförligaste L.-biografin på svenska, populärt
berättande men okritisk och föga vetenskapligt baserad), E. Wagner, Luther som pedagog (övers.
fr. ty., 1903, 76 s., i samlingen Pedagogiska skrifter), W. Ammundsen, Den unge Luther (sv.
Övers. 1909, 148 s. — Välkänd och givande undersökning av den danske kyrkohistorikern),
Th. Brieger, Reformationen (i Pflugk-Harttungs Weltgeschichte, bd IV, 1907, sv. uppl. 1915.
— En glänsande allmän översikt, med stora vyer och mästerlig framställningskonst, fast ej väl
disponerad).

Vad beträffar editionerna av Luthers egna skrifter, äro de tyska utvals-samlingar, som praktiskt
kunna komma i fråga: G. Buchwald, G. Kawerau m. fl.: L:s Werke für das christliche Haus
(8 bd 1904—1906, med två tilläggsband 1905—06. — Tillförlitlig, men moderniserad textform),
J. Boehmer, L:s Werke in Auswahl für das deutsche Volk (1 bd 1907), O. Clemen och A.
Leitzmann, Luthers Werke in Auswahl (4 bd 1912—13. — Rent vetenskaplig-filologisk edition,
med skrifternas ursprungliga text, små lätthanterliga band, samlingen nästan lika innehållsrik
som Buchwalds) samt den nyutkomna boken Luthers ausgewählte Schriften (1916, 512 s. och
ill., snyggt inbunden till det otroligt låga priset av M. 2,50, moderniserad stavning), Buchwald,
Briefe in Auswahl (2 bd 1909). En ny tysk edition av Luthers brev, vilka belysa honom, ej
som reformator utan som människa och i det privata livet, är J. Friz, Deutsche Lutherbriefe
(1916, 110 s.). — På svenska utgåvos Luthers skrifter i urval av P. A. Sondén, J. M. Lindblad
m. fl. (7 delar, 1857—59), Luthers kyrkopostilla (3 uppl. 1864), Luthers stora kommentar till
Galaterbrevet 1535 (1861, liksom flera andra på Evangeliska fosterlandsstiftelsens förlag), Luthers
trösteord, ur L:s skrifter, övers. av Cl. Warholm (1872, 320 s.), Valda brev av Luther (1910,
810 s. — Översättaren ej nämnd), Luthers Om en kristen människas frihet, öfvers, af Fr. Fehr,
(1891, 56 s., i samlingen I religiösa och kyrkliga frågor), och ny övers. av G. Norrman, med
Luthers brev till Leo X och med historisk inledning (1916, 111 s.). Luthers stora kyrkopolitiska
skrift Till den kristna adeln av tysk nation finnes översatt på svenska av G. Bergström
under titeln Om kyrkans reformation (1889, 96 s.). Prosten Cervin Stéenhoff har utgivit flera
utdrag ur L:s skrifter, bl. a. Luthers lefnadsreglor för christne af alla stånd (1895, 233 s.). —
Av Diakonistyrelsens bokförlag förberedes en omfattande, vetenskapligt utarbetad edition av
Luthers skrifter i urval på svenska.

För illustrationer till Luthers historia hänvisas till A. Listov, Luthers levnad (1865, 199 s.),
där Königs Luther-serie återges i utmärkta stålgravyrer, samt främst till Pflugk-Harttungs
ovannämnda band IV, W. Köhler, Luther (i praktverket Im Morgenrot der Reformation 1912), och
Frans Neuberts rika illustrationsdel av den nyutkomna tyska Luther-biografien av P.
Schreckenbach (1916).

Vad slutligen beträffar de moderna tyska L.-biografierna, må här blott nämnas, att J. Köstlins
stora arbete i 5 uppl., utgiven av G. Kawerau 1903, allt fort är den vetenskapligt solidaste,
A. Hausraths (1905, posthum, 3 uppl. 1913) den mest fängslande skrivna, och G. Buchwalds
den ojämförligt bästa populära på vetenskaplig grund (i 2 uppl. 1913, även illustrerad), ehuru
ej blott det sista årets nya problemställningar för Luthers tidigaste utveckling där naturligen ej
finnas, utan ock hänsyn saknas till Kalkoffs banbrytande undersökningar om Roms kamp mot
Luther 1517—21. En nyttig bok är ock H. Böhmer, Luther im Lichte der neueren Forschung
(3 uppl. 1913). Två små nyutkomna biografier äro W. Köhler, Luther und die deutsche
Reformation (1916, i samma samling som Böhmers nyssnämnda) och Hans Preuss, Unser Luther
(1916. — Preuss har ock utgivit en värdefull kritisk samling av Luther-porträtt med text i den
lilla boken Lutherbildnisse 1914).




BIBLIOTEKSNOTISER
Teknologisk litteratur. Ungefär samtidigt ha två innehållsrika kataloger utkommit över
ett par teknologiska specialbibliotek. Den ena, redigerad av Tekniska högskolans
bibliotekarie fröken Hilda S. Lindstedt, utgör supplement III till den år 1848 utgivna katalogen över
Tekniska högskolans eller, som denna då benämndes, Teknologiska institutets bibliotek och
omfattar bibliotekets tillväxt under åren 1888—1913 (1913—16, 528 s.). Den andra, »Katalog
öfver Tekniska skolans i Stockholm bibliotek 1874—1913», är utarbetad av andre
bibliotekarien vid Kungliga biblioteket d:r C. Efvergren (1914—15, 245 s.).

De båda biblioteken äro givetvis ganska olika till sin karaktär. Tekniska högskolans är ett
utpräglat vetenskapligt bibliotek med huvudvikten på de rena ingenjörsvetenskaperna. Tekniska
skolans åter är mera populärt till sin allmänna hållning och lägger framför allt vikt vid den
konstindustriella litteraturen. Men detta hindrar ej, att bibliotekens innehåll i mycket är
besläktat, och man behöver ej hysa någon fanatisk tro på betydelsen av enhetlighet i den
bibliografiska ämnesgrupperingen för att finna det beklagligt, att det mellan systemen i katalogerna
över dessa båda i Stockholm befintliga bibliotek råder så ringa överensstämmelse. Det finnes
knappt någon annan likhet än att båda börja med matematik. Klarast och överskådligast är
uppställningen i den Tekniska skolans katalog. Vid uppgörandet av tilläggskatalogen över
Tekniska högskolans bibliotek har man visat en, efter vad det synes, allt för stor rädsla för
att genomföra en mera rationell gruppering av ämnena. I fråga om båda katalogerna gäller
förövrigt, att det hade varit önskvärt, om det jämte författarregistret hade funnits ett alfabetiskt
ämnesregister, upptagande viktigare sakord och innehållande hänvisningar till vederbörande
avdelning i uppställningen.

Vid ordnandet av arbetena inom de särskilda ämnesgrupperna följas likaledes olika principer
i de båda katalogerna. I Tekniska skolans användes en rent alfabetisk uppställning, i Tekniska
högskolans äro arbetena uppförda i stort sett i den ordning, i vilken de förvärvats till
biblioteket, en princip som onekligen kan ha ett och annat, som talar för sig, när det gäller
litteraturgrenar, där utvecklingen går så snabbt som inom ingeniörsvetenskaperna och där
arbetena jämförelsevis hastigt föråldras.

Man kan, som ovan antytts, ha vissa anmärkningar och önskemål att framställa i fråga
om de båda katalogerna, men beträffande dem bägge måste man erkänna den omsorg och
noggrannhet, som nedlagts på utarbetandet. Då båda två utdelas gratis till bibliotek, som vända
sig med anhållan till resp. Tekniska högskolans eller Tekniska skolans bibliotekarie, kan man
inte annat än livligt rekommendera bibliotek i industrisamhällen att förvärva dessa utmärkta
bibliografiska hjälpmedel för personer, som önska orientera sig i modern teknologisk litteratur.

Ecklesiastikdepartementets grundkatalog. För en tid sedan utkom andra häftet av
»Katalog över böcker, som folk- och skolbibliotek samt riksförbund, som bedriva
biblioteksverksamhet, kunna erhålla i statsanslag; grundkatalog 1915—16». Det nya häftet innehåller

fortsättning på den i h. 1 begynta avdelningen skönlitteratur: engelsk (i huvudsak utarbetad av
andre bibliotekarien S. Hallberg), fransk (förste bibliotekarien O. Wieselgren), slavisk (fil. d:r
Alfred Jensen), övriga moderna europeiska språk (bl. a. doc. R. G:son Berg), klassisk litteratur
(prof. M. P. Nilsson) och österländsk litteratur; samt folkdiktning (doc. C. W. v. Sydow);
skön konst: bildande konst (fil. d:r Axel Gauffin), musik (andre bibliotekarien N. Brodén) och
teater; historia samt levnadsteckningar (bibliotekskonsulenterna); geografi (läroverksadj. Sixten
Samuelsson) samt början på avdelningen rätts- och statsvetenskap. Avdelningen geografi
innehåller även en landskapsvis ordnad kortfattad översikt över viktigare arbeten rörande svensk
topografi och lokalhistoria. Genom tillmötesgående från Generalstabens litografiska anstalt har
till kartavdelningen kunnat fogas en karta angivande hittills utkomna blad av generalstabens
topografiska kartverk. Häftet omfattar tillsamman 152 sidor.

De avdelningar av katalogen, som nu återstå, äro, utom fortsättningen av rätts- och statsvetenskap,
avdelningarna M: Teknologi, N: Ekonomi, O: Krigs- och sjöväsen, gymnastik, idrott,
lek och spel, P: Matematik och naturvetenskap och Q: Medicin samt en del ungdomslitteratur,
varjämte två register komma att medfölja, ett alfabetiskt författare- och titelregister och ett
ämnesregister.

Grundkatalogen utsändes kostnadsfritt till samtliga statsunderstödda folk-, skol- och
studiecirkelbibliotek m. fl. Den försäljes därjämte hos samtliga bokhandlande till ett pris av 4:50
för katalogen i dess helhet.

Under år 1917 utkommer öcksa det första av de supplementhäften, som årligen komma
att utgivas.

Folkskoleseminariernas biblioteksväsen har i Tidskrift för folkundervisningen 1917, h. 1
blivit föremål för en undersökning av märket G. S. (seminarieadjunkten Gideon Sandahl,
bibliotekarie vid Kalmar folkskoleseminarium). Uppsatsen innehåller en översikt över
bestämmelserna angående utlåningstider och bibliotekens öppethållande för läsning på stället samt över
lånefrekvensen. Det möter i dessa hänseenden ganska växlande förhållanden vid de olika
seminarierna. Det finns seminarium, där biblioteket hålles öppet för utlåning endast en halv
timme i veckan, och det finns seminarium, där biblioteket för detta ändamål hålles tillgängligt
en timme varje dag. I fråga om läsningen på stället växla tiderna i de 6 seminarier, varifrån
uppgifter föreligga, från 2 timmar dagligen till 14 timmar. Över hemlånens antal under
läsåret 1915—1916 finnas siffror endast från 7 seminarier; den lägsta är från Strängnäs (160), den
högsta från Stockholm (omkr. 4,000). I sammanhang med redogörelsen för lånefrekvensen
framhåller förf. ett par villkor, som måste uppfyllas för att seminariets elever skola känna sig
dragna till biblioteket. Det ena är, att det ligger varje lärare om hjärtat att bibringa eleverna
kännedom om bibliotekets resurser inom det eller de fack, han representerar. Det andra är,
att eleverna oftast möjligt få tillfälle till hemlån. Och om bibliotekarien ej själv kan offra så
mycken tid på låneexpeditionen, så finnes det, som förf. erinrar, alltid tillfälle att låta eleverna
själva biträda vid utlämnandet av hemlånen.

Nordisk tidskrift för bok- och biblioteksväsen har sant ut nr 1 av sin fjärde årgång i
vanlig praktfull utstyrsel och med gediget och intressant innehåll. Bibliotekarien O.
Wieselgren redogör för några papper innehållande anteckningar och utdrag, gjorda av Fredrika Bremer,
som nyligen förvärvats av Kungl, biblioteket och vilka, om de också ej i mera väsentlig grad
förändra vår uppfattning av Fredrika Bremers personlighet eller författarskap, erbjuda mycket
av intresse. Den lärde danske samlaren och historikern från 1600-talet St. J. Stephanius, vars
böcker genom Magnus Gabriel De la Gardie förvärvades till Sverige, är föremål för två
uppsatser, den ena, rörande hans synnerligen värdefulla manuskriptsamling, av d:r Ellen Jørgensen,
den andra, behandlande hans bibliotek och dess historia, av bibliotekarien O. Walde. Lektor
N. Beckman har lämnat ett bidrag till kännedomen om tillkomsten av vår medeltidslitteratur

i en uppsats om »Svenska bokfabriker och skrifvarstugor». Över den vackra och representativa
utställning av modernt svenskt bokhantverk, som anordnades i Köpenhamn i början av detta
år av Föreningen för bokhandtverk i Stockholm, lämnas en ingående och berömmande redogörelse
av stiftaren av den danska Forening for Boghaandværk F. Hendriksen. I övrigt innehåller
häftet bl. a. några smärre bidrag till de svenska klosterbibliotekens historia av tidskriftens
utgivare riksbibliotekarien I. Collijn. Nordisk tidskrift för bok- och biblioteksväsen utkommer i
fyra rikt illustrerade nummer årligen och kostar pr årg. 10 kr.

Spridning av norsk och dansk litteratur i Sverige. I tidskriften Nordens ungdom har
docent H. Celander redogjort för det initiativ, som Nordiska föreningen i Göteborg våren
1916 tog för att sprida kännedom om dansk och norsk originallitteratur i Sverige (jfr härom
biblioteksamanuensen V. Johanssons inledningsföredrag vid S. A. B:s årsmöte i Göteborg,
Bibl.-bl. 1917, s. 6 ff.). Föreningen åsyftade dels att intressera sina egna medlemmar för den
nyutkommande norska, danska och svensk-finska litteraturen, dels att söka göra den norska och
danska litteraturen lättare åtkomlig för folkbiblioteken i Sverige. I det senare avseendet lyckades
föreningen, som förut omtalats i Bibl.-bl., träffa överenskommelse med två av de största danska
förlagen om en synnerligen kraftig prisnedsättning — ända till 50 % av bokhandelsvärdet —
på böcker, som rekvirerades under år 1916. Dessutom har föreningen lyckats utverka, att Norstedt
och söner bevilja folkbiblioteken och liknande institutioner en rabatt av 33 1/3 % på några arbeten,
som äro till stor hjälp för den, som vill sätta sig in i dansk och norsk originallitteratur:
dansk-norsk -svensk ordbok av Nat. Beckman samt Laurins och fru Forsberg-Dahlhoffs
läseböcker. 28 olika rekvirenter — folk-, skol- och studiecirkelbibliotek o. s. v. — ha begagnat
sig av föreningens medverkan, och den danska och norska originallitteratur, som på detta sätt
spritts till svenska bibliotek, uppgår till omkring 900 volymer.

Nyare norsk och dansk bibliotekslitteratur. I Norge och Danmark har under senaste
tiden en del arbeten utkommit, avsedda att lämna hjälp och anvisningar åt dem, som
syssla med biblioteksverksamhet, och förtjänta att uppmärksammas även i vårt land. Norsk
bibliotekforening har förra året utgivit en av tjänstemannen vid det Deichmanske bibliotek i
Kristiania John Ansteensen författad kort vägledning i biblioteksarbete med titeln Bibliotekstel
(1916, 61 s., ill.; pris 1:50). Här lämnas en av belysande bilder åtföljd klar och lättläst
översikt över bibliotekens ekonomi, administration, lokaler, bokurval, kataloger, klassificering och
numrering o. s. v. Till varje kapitel fogas i allmänhet några litteraturhänvisningar och i slutet
lämnas en kort förteckning över en del engelska och skandinaviska biblioteksläroböcker.
Ansteensens Bibliotekstel tar naturligtvis i främsta rummet hänsyn till norska förhållanden, men
trots detta kan den vara till god hjälp även för våra svenska folkbibliotek; särskilt gäller detta
kapitlet om bibliotekslokalen. — Chefen för det nyss nämnda Deichmanske bibliotek Arne
Arnesen har i en liten skrift »Katalogisering» (1916, 27 s., pris 0:40), vilken av
Kirkedepartementet rekommenderas för de norska folkbiblioteken, givit en sammanfattning av
katalogiseringsregler, i huvudsak återgivande de amerikanska principerna. För svenska bibliotek synes
framför allt Arnesens redogörelse för ämneskatalogiseringen kunna vara till nytta. —
Utförligare och mera detaljerad än Arnesens översikt är den av Statens Bogsamlingskomité i
Danmark utgivna »Katalogisering; Raad og Regler til Brug ved Ordningen af Bogsamlinger» (1917,
48 s.), som även den i huvudsak ansluter sig till amerikanska förebilder. Det är en
synnerligen väl disponerad och praktiskt uppställd handledning, som bl. a. innehåller en förteckning
på c. 200 pseudonymer, med angivande av författarnas verkliga namn. — Underbibliotekarien
vid det Kgl. biblioteket i Köpenhamn Svend Dahl, utgivaren av den särskilt för större
bibliotek så värdefulla Haandbog i Bibliotekskundskab, vars nyligen utkomna andra upplaga
omnämnts förut i Bibl.-bl., har jämte Th. Dossing, prof. Steenbergs medhjälpare i arbetet för de
danska folkbiblioteken, förra året utgivit första årgången av »Dansk tidskrift-index»,

innehållande en systematiskt ordnad förteckning över uppsatser, som år 1915 ingingo i 165 danska
tidskrifter (246 s., pris 3:—). Härmed har påbörjats ett bibliografiskt företag, som säkerligen
kommer att få den allra största betydelse för de danska biblioteken och deras besökare, och
man kan endast önska att exemplet från Danmark snart måtte vinna efterföljd även i vårt
land. — Det kan slutligen vara skäl att erinra om den av Bergens off. bibliotek utgivna
»Katalog over historisk litteratur» i bibliotekets ägo (Specialfortegnelse nr 3, 1916, 383 s.,
systematiskt uppställd med författar- och sakregister), om det Deichmanske biblioteks specialkatalog
över bibliotekets pedagogiska litteratur, »Opdragelse og undervisning» (Bokfortegnelse nr 21,
1917, 96 s.), som särskilt synes kunna vara av intresse för våra seminariebibliotek, samt om
två förteckningar över barnlitteratur: en norsk »Kristiania folkeskoler: Katalog over barnebøker»
(1916, 63 s., med korta upplysande anmärkningar) och en dansk »Fortegnelse over Bøger for
Barn og Ungdom til Brug ved Indretningen af Skolebogsamlinger» (1916, 51 s., innehåller
tillika anvisningar för upprättandet och skötseln av barnbibliotek).

Folkbildningsförbundet har nyligen utsänt sin berättelse över verksamheten under år 1916.
Av denna inhämtar man, att bokförmedlingsbyrån under året levererat böcker och bindning
till ett belopp av tills. 159,000 kr. Förbundets 80 vandringsbibliotek ha varit uthyrda 66
gånger, de 50 bokpaketen i jordbruks- och samhällslära 49 gånger, mestadels till småbrukare, de
för barn och ungdom avsedda 18 boklådorna och 36 bokpaketen 46 gånger. Verksamheten i
förbundets folkbibliotek i Stockholm har fortgått som förut. Antalet besök var 83,613 och
boklån 126,607. Den förra siffran innebär en ökning om 4,000 besök mot föregående år och den
senare siffran en minskning om blott c. 300 lån — detta oaktat det otillräckliga anslaget
under de sista åren nödvändiggjort en begränsad tid för öppethållande samt ej medgivit
utvidgning av bokförråden. Folkbildningsförbundet såg sig därför nödsakat att hos stadsfullmäktige
begära en ökning av anslaget från staden från 21,000 kr. till 28,700 kr., vilket också av
stadsfullmäktige beviljades. Antalet av förbundet förmedlade föreläsningar har stigit till 3,178 (mot
3,074 föreg. år), varav 102 falla under den år 1915 igångsatta serien dyrtidsföreläsningar.

Västra Sveriges folkbildningsförbund hade sitt ordinarie årssammanträde den 29 maj.
Den förutvarande styrelsen omvaldes därvid i dess helhet. Av de vid sammanträdet
framlagda årsberättelserna för arbetsåret 1916—17 framgår, att föreläsningsrörelsen fortfarande måst
dragas med minskade statsanslag. Under vårterminen ha emellertid därtill kommit andra
svårigheter. Den stränga vintern har under några månader stängt all sjötrafik i bohuslänska
skärgården, och till lands blev det ej stort bättre efter de många tågindragningarna, vilket haft till
följd, att flera föreläsningar måst inställas, och att många andra blivit avsevärt dyrare för
föreningarna än som beräknats.

Trots allt detta har föreläsningarnas antal ej gått ned, vilket torde tyda på, att föreläsningsverksamheten
nått en viss stabilitet. Inalles ha hållits 816 föreläsningar, därav 361 under
höstterminen och 455 under vårterminen (mot i fjol 352 och 463).

Beträffande vandringsbiblioteken konstaterar man med tillfredsställelse, att utlåningen gått
ansenligt framåt och varit större än någonsin. Ej mindre än 35 sändningar ha expedierats till
21 olika platser. Dessa sändningar ha innehållit tillsammans 850 n:r ur den rörliga samlingen
samt 19 fasta bibliotek skönlitteratur (mot föreg, år 20 sändningar med 660 n:r ur den rörliga
samlingen och  18 fasta bibliotek).

Av lånejournalerna för de 32 sändningar, som återkommit, framgår, att 18 fasta bibliotek
med tillsammans 568 böcker uppvisa den vackra lånesiffran 1,331 n:r (mot 1,109 i fjol),
växlande på de olika orterna mellan 26 och 143 lån, under det att 24 sändningar ur den rörliga
samlingen — för de återstående 8 sändningarna voro journalerna ofullständiga eller till och
med förkomna — uppvisa tillsammans 969 lån (mot 705 i fjol) med högsta lånesiffran 100
och lägsta 7.



LITTERATUR
B. Teologi, kyrkohistoria och allmän religionskunskap.
Jfr redan arbetena om Petrus de Dacia och Wallin på J.

Beskow, Fritz A[rthur]. Svenska bibelsällskapet 1815—1915.
Minnesskrift. Diak. 1915. 76 s. Portr., litt. 0:75.

Minnesskriften ger en god inblick i den svenska kyrkohistorien under det gångna århundradet,
särskilt under dess förra hälft. Synpunkten är visserligen blott bibelspridningens, men
för en tid, då böcker i allmänhet och även bibeln voro långt mindre tillgängliga än nu, en
ganska fruktbärande synpunkt. Arbetet prydes av väl utförda porträtt av dem, som under
århundradet fungerat som sällskapets ordförande. E. M. R.

Conricus, Richard. Om prydandet av vår Guds hus. Diak. 1917. 63 s. Ill. 0:75.

Har till uppgift att framkalla och fostra känslan för vad som från liturgisk och historisk
synpunkt är tillbörligt i fråga om prydandet av kyrkorummet samt när det gäller dess
inventarier.

Efter att hava angivit de allmänna grundsatserna: Renlighet, äkthet, ändamålsenlighetsamt
samstämmighet mellan de olika ornamenten och inventarierna, övergår förf. till att behandla
frågan om bilder, symbolik och inskrifter samt om material, form och färg. Boken är rik på
väckande tankar. L. T.

Edquist, Carl. Ropande röster i ödemarken. Bilder ur det kyrkliga livet
i svenska finnmarken. Diak. 1916. 155 s. Ill., portr. 2:—.

Då talet faller på lapparna och deras andliga liv, visar sig vår kunskap i allmänhet mycket
begränsad. Man har ju hört talas om missionen bland lapparna, men den egenartade
fromhetstyp, som utvecklats däruppe, känner man föga. T. o. m. namnet Lars Levi Laestadius är
för många obekant. Den vederhäftiga teckning, prosten J. A. Englund (i Teol. tidskr. 1874)
givit av denne lapparnas apostel, torde ha fått alltför ringa spridning. Jag vet inte, om den
ens utkommit i bokform. Under sådana förhållanden är Carl Edquists livfulla skildring
särdeles tacknämlig, desto mer som den grundar sig på omedelbara upplevelser. I nära anslutning
till Englunds arbete följer han laestadianismens utveckling och ger en konkret framställning
av dess förtjänster och fel. Av särskilt intresse äro kapitlen om rörelsens klyvning i öst- och
västlaestadianismen samt februarimötet i Lannavaara 1916, som förf. själv bevistat. H. W.

Edquist, Märta. Bilder ur fädernas kyrka för barn och ungdom. Diak.
1915. 181 s. Ill. 2:—.

Titeln är vilseledande. Visserligen innehåller boken utdragna skildringar av Ansgar och
Birgitta och en bild av Olavus Petri som predikant i Stockholms Storkyrka, men arbetets
övriga innehåll, den långa, romantiserade skildringen från Gottlands historia med prinsessan
Dumdumberikaxa o. d. och berättelsen om svenskarna i Nya Sverige beröra endast föga »fädernas
kyrka».  Srn.

— Segrande tro. Historiska bilder, tecknade för barn och ungdom. Diak.
1915. 138 s. Ill. 1:50.

En heterogen samling av historiska bilder, där åskådligheten vunnits mindre genom
tillvaratagande av källornas detaljer än genom förf:s subjektiva förmodanden. Framställningssättet
är enkelt och barnsligt, stundom onödigt barnsligt. Srn.



Fogelklou, Emilia. Från hövdingen till den törnkrönte. Några drag ur
medeltidens Kristus-historia. A. B. 1916. 51 s. Ill. 1:25.

Förf. blottlägger med fin psykologisk blick olika strömningar i medeltidens Kristus-fromhet:
den maktbetonade och den smärtbetonade. Kristus såsom hövdingen, den mäktige
hjälten — vad kunde, då kristendomen förkunnades för nordbor, för dem vara mera anammansvärt?
Och dock, denna maktbetonade Kristus-gestalt med dess inslag av byzantinsk kejsarmakt är
icke det högsta medeltiden har att giva. Under trycket av hårda tider sker, liksom med
Messias-gestalten hos Israel, en förvandling: den Kristus, till vilken själarna vända sig, är icke
längre maktbäraren, utan lidandesbäraren, icke mera hövdingen, men den törnekrönte. Förf.
finner i denna utveckling, märklig redan i och för sig, en eggelse till självrannsakan för
människorna i denna, världskrigets, tid. H. S—r.

Glawe, Walther. Kristendomens förhållande till den grekiska hedendomen enligt
äldre och nyare uppfattning. Nbl. 1915. 46 s. (Bibl. tids- o. stridsfrågor 18.) 0:75.

Hellenismens inflytande på kristendomen är i våra dagar föremål för forskarnas synnerliga
intresse. Med nutidens vidgade kunskap om antiken har kristendomens förhållande till
hellenismen delvis fått ny belysning. Förf. till föreliggande skrift, ett utdrag ur ett större arbete
av hans hand, påvisar på ett slående sätt, huru problemet i fråga ingalunda i den meningen
är modernt, att det icke skulle beaktats av forna tiders forskare. Det är tvärtom egendomligt
att se huru gamla hypoteser och gamla överdrifter nu dyka upp igen i moderniserad form. E. M. R.

Kolmodin, A[dolf]. Det nutida kyrkliga läget i det profetiska ordets ljus.
Nbl. 1915. 26 s. (Bibl. tids- o. stridsfrågor 19.) 0:50.

Världskriget har tvingat oss att mera än förr se det kyrkliga läget i stort. För prof. Kolmodin,
en av våra främsta missionskännare, låg en sådan totalvy i viss mån redan förut nära
till hands. Den allsidiga, men kortfattade orientering förf. giver är av stort intresse. Han
ser mycket allvarligt på tidsläget, men framställningen genomandas av en varm, kristlig
optimism. E. M. R.

Lehmann, Edv[ard]. Upplysningar om teosofien. Diak. 1916. 79 s. 1:25.

Boken torde utgöra en bearbetning av föredrag, som förf. på anmodan hållit om teosofien.
Den framställer först motsatsen mellan kristendom och teosofi, redogör därefter för
teosofiens samband med tidigare teosofiska riktningar och skildrar därefter de tre kvinnor, vilkas
namn — Blavatsky, Besant, Tingley — på samma gång antyda teosofiens utveckling.
Slutligen följer en karakteristik och värdesättning av teosofien. Att denna värdesättning utmynnar
i bestämd kritik utesluter icke, att hela framställningen alltigenom är strängt saklig. Med
denne förf. är det icke underligt, om boken fördelaktigt skiljer sig från de många välmenande
försök att bedriva försvar för kristendomen, vilka alldeles glömma bort, att den enda apologi
för kristendomen, som duger och är densamma värdig, är — sanningen. Förf. låter fakta tala. H. S—r.

Renström, Carl. Christian science, dess uppkomst, utbredning och lära.
En undersökning. Ask. 1916. 234 s. Portr. 3:60.

Förf., förutv. legationspastor, som under sin verksamhet i England och Frankrike varit i
tillfälle att studera Christian-science-rörelsen därstädes, giver i föreliggande arbete en på
ifrågavarande rörelses egna historiska dokument ävensom på utländsk kritisk litteratur grundad
populär framställning av densamma. Arbetet gör ett ärligt och pålitligt intryck. Den kritik förf.
från sin ståndpunkt anställer kan icke anses vara obillig. Han har ögonen öppna både för
rörelsens påtagliga svagheter och för de brister hos de kristna kyrkorna, som göra sektens
utbredning i viss mån förklarlig. E. M. R.

Stave, Erik. Israels historia till studerandes och bibelläsares tjänst. Nst.
1916. 279 s. Litt. (Handböcker i teologi 4.) 6:75.

Prof. Stave, vår förnämsta auktoritet på den gammaltestamentliga forskningens område, ger
oss i detta arbete en vetenskaplig framställning av Israels historia, som fullt ut kan mäta sig
med de bästa utländska arbeten i samma ämne. Av särskilt intresse är den vidlyftiga

framställningen av judendomens historia efter den babyloniska fångenskapen. Den är ju mindre
allmänt bekant, enär Gamla testamentet innehåller blott få dokument från denna tid, men
kännedomen om densamma är synnerligen viktig, om man vill förstå judendomen på Kristi
tid. E. M. R.

Tjugofem år i Kina, Svenska missionsförbundets Kinamission; illustrerade
skildringar av Kinamissionärer red. av Wilh. Sjöholm och F. A. Wennborg med förord
av P. Waldenström. Sv. missionsförb. 1916. 471 s. Ill., portr., kart. Inb. 5:—.

Närmaste anledningen till och syftet med detta arbete framgår redan av titeln. Svenska
missionsförbundet har i denna form velat hugfästa minnet av sin 25-åriga verksamhet i Kina
(1890—1915), giva den missionsintresserade allmänheten, särskilt den allmänhet, som med livlig
uppmärksamhet följer just förbundets insatser i missionen, en föreställning om det land, där
förbundet ett kvartsekel verkat, de förhållanden, under vilka det här arbetat, och de vunna
resultaten samt »uppliva till fortsatt och ökat missionsarbete». Genom sin flärdfria och i god
mening populära ton bör den ganska omfångsrika boken fylla sin uppgift på ett lyckligt sätt
och bör ha förutsättningar för att bli en omtyckt folkbok bland den läsekrets, till vilken den
vädjar.

I ett flertal korta uppsatser av missionärer — samtliga i förbundets tjänst i Kina varande
skola ha deltagit — behandlas först Kinas historia, kultur, näringsliv m. m.; därefter ägnas som
rimligt är, en god del av boken åt arbetsfältet, arbetet och därmed sammanhängande frågor.
Framställningen föres på flera punkter fram till 1915; så får man t. ex. veta åtskilligt om Juan
Shikais och engelsmännens förhållande till den brännande opiefrågan, i vilken den förre synes
ha varit lika mycket ledd av omtanke om fäderneslandets välfärd som de senares politik som
bekant i det längsta varit dikterad av hänsyn till Indiens finanser.

En saklig granskning, alltid en vansklig sak, då det gäller ett ämne av så invecklad natur
som Kina, är här icke avsedd. Alldeles utan invändningar skulle en sådan granskning
näppeligen bli, men boken framträder icke med anspråk att vara ett lärt verk utan en
orientering för en bestämd läsekrets, och flera förf. framhålla, att deras erfarenhet är övervägande
lokal. För den som önskar att ytterligare studera kinesiska förhållanden kan för
jämlörelsens skull erinras t. ex. om Nyström, Det nya Kina (Grkat. Kd) samt Bland-Backhouse, Kina
under sista änkekejsarinnan (Grkat. Iaj). S. S.

Zurhellen, Otto. Hjältar och helgon inom protestantismen. En
framställning av den evangeliska fromhetens historia i religiösa tal utg. av Else
Zurhellen-Pfleiderer. Övs. [fr. ty.] av L. Wollmer. Gle. 1915. 128 s. 1:50.

Förf., en i sitt hemland ganska känd teologisk skriftställare, nu stupad i kriget, ger oss
mycket värdefulla karakteristiker av några religiösa stormän, Luther, Calvin, P. Gerhardt,
Tersteegen, Lessing, Schiller, Schleiermacher och Wichern. Självfallet är orienteringen tysk.
Kanske skulle man, med utgångspunkt från svenskt evangeliskt fromhetsliv, vilja göra en del
anmärkningar mot värderingen, vilket dock ej förminskar värdet av förf:s framställning. E. M. R.

C. Filosofi.
Barr, Knut. Världsförklaringar och livsåskådningar. Översikt av de
filosofiska idéernas utvecklingshistoria. 2 uppl. Nst. 1916. 269 s. Portr. 3:75.

En populärt hållen historisk översikt över de viktigaste filosofiska systemen från antiken fram till
våra dagar. Den moderna filosofien behandlas dock mycket knappt och vad exempelvis
nykantianerna och Bergson beträffar långt ifrån inträngande. M. J.

James, William. Några av själslivets problem. Föredrag för lärare. Övs.
[fr. eng.] av August Carr. Nst. 1916. 170 s. 3:50.

James' (amerikansk psykolog och filosof, f. 1842, † 1910) ryktbarhet vilar framför allt
på hans förmåga att skildra själslivets företeelser i deras konkreta fullhet. En medvetenhetsprocess
är för James något enhetligt och odelbart, som bör förstås som enhet (han använder
sig gärna av uttrycket medvetenhets-»strömmen» för att markera det på en gång föränderliga

och enhetliga i medvetenhetslivet). James har själv på en gång den biologiska (fysiologiska)
vetenskapliga skolning och den fantasi, som behövs för att kunna beskriva denna enhet.

Föredragen för lärare äro en kort, populär sammanfattning av James' psykologi. I företalet
anger James som syftet med boken att lära läraren »förstå och om möjligt skapa sig en levande
inre åskådning av lärjungens själsliv som den aktiva enhet, han själv känner den vara».

Ur innehållet: Psykologien och undervisningen; medvetandets ström; barnet som handlande
organism; uppfostran och handling; lagarna för vanan; idéassociationen. M. J.

D. Uppfostran och undervisningsväsen.
Comenius, Johan Amos. Stora undervisningsläran. Andra övs. till sv.
ombesörjd och genomsedd av B. Rud. Hall. Nst. 1916. 268 s. 3:75.

Comenius (f. 1592 i Mähren, † 1670) är en av 1600-talets allra mest kända reformpedagoger.
Under vädjan till naturen och under åberopande av bibelns lara om människans sedligt-religiösa
mål (»att vara människor d. v. s. förnuftiga varelser, de övriga varelsernas herre och sin
skapares avbild») fordrar Comenius en uppfostran av alla medborgarna i ett samhälle: »alla skola
lara allt»; på samma grunder uppställer han ett skolprogram, som skiljer sig från den tidens
skolor, både genom den nya metod och de nya ämnen han vill ha införda i skolorna:
erfarenheten, åskådningen skall vara vägen till kunskap och kunskapen skall sträcka sig icke till
språkkunskap endast, så som den tiden var brukligt, utan också till naturkunskap och historia.
Särskilt betydelsefullt har det varit att Comenius hävdat modersmålet (och icke latinet) som
grundläggande språk vid allas uppfostran.

Stora undervisningsläran är Comenius' huvudarbete. Dess mål anger Comenius i följande
ord: »en fullständig framställning av konsten att lara alla allt eller en tillförlitlig och god
metod att i alla menigheter, städer och byar av ett kristligt rike få sådana skolor till stånd,
där all ungdom av båda könen utan undantag undervisas i bokligt vetande, hyfsas i goda
seder och vänjas vid fromhet och på så sätt rustas för allt, som är av betydelse för detta och
det tillkommande livet. Metoden utmärker sig för tidsbesparing, tilltalande form och
grundlighet. Beträffande allt, som bör anbefallas, hava vi tillsett: att grundsatserna framgå av tingens
innersta väsen; att sanningen belyses av motsvarande exempel från olika områden av mänsklig
verksamhet; att ordningsföljden inom studierna uppställes efter år, månader, dagar och timmar;
och slutligen visas en lätt och säker väg att lyckligt förverkliga detta.»

Comenius' uppfostringslära har varit av stor betydelse även för Sveriges skolväsende. Axel
Oxenstierna kallade Comenius till Sverige 1642 och lät honom utarbeta en följd skolböcker.
1649 års skolordning är påverkad av honom. M. J.

E. Språkvetenskap.
Frösell, E[rik]. Tyska synonymer för skolbruk. Nst. 1916. 119 s. 2:—.

I föreliggande omsorgsfullt utarbetade och nyttiga svensk-tyska synonymlära har förf.
alfabetiskt ordnat trehundra svenska ord och till vart och ett av dessa fogat en redogörelse för de
tyska ord, som motsvara detsamma. Arbetet är betydligt rikhaltigare än den skrift med samma
titel, som O. Hoppe publicerade 1896 (innehöll blott 194 svenska uppslagsord, av vilka
ungefär 75 ej finnas hos Frösell). I det tyska register, som Frösell till sist meddelar, upptagas
ungefär 1,115 ord, av vilka blott ungefär 365 återfinnas i Hoppes motsvarande förteckning.
Ungefär 275 av Hoppes tyska uppslagsord saknas däremot hos Frösell. De båda skrifterna
kunna alltså sägas komplettera varandra. Bland synonymgrupper, som Frösell ej medtagit,
må nämnas de, som motsvara behöva och vakna (finnas hos Hoppe).

Fröselis tyska register är ej fullständigt; där fattas t. ex. anwenden (se 35) och Schweigen
(se 271). T. H.

Kijanen, P., o. Lundqvist, J. Rysk-svensk ordbok. Nst. 1915. 546 + 17  s. Inb. 6:50.

Vill avhjälpa den kända bristen på en mindre rysk-svensk ordbok, avsedd lika mycket för
den elementära språkundervisningen som för vanlig litteraturläsning på egen hand. Innehåller
i slutet en förteckning över geografiska och andra namn och en kort rysk ordböjningslära.

Nordén, Arthur. Lärobok i svenska språkets byggnad för folkhögskolor,
landtmannaskolor samt självstudium. Nst. 1915. 96 s. 0:80.

Arbetet omfattar följande delar: 1) ljud- och teckenlära, rättskrivningslära, 2) satslära, 3)
ordklasslära, 4) ordbildningslära, 5) betydelselära, 6) om språkens uppkomst och släktskap, 7)
uppslagsregister, som huvudsakligen upptager några av de vanligaste främmande orden med korta
översättningar.

Såsom innehållsöversikten visar, har N. sökt belysa det svenska språkets byggnad från
olika synpunkter. Han har velat meddela folkhögskolornas och lantmannaskolornas lärjungar
vad de framför allt behöva veta Om sitt modersmål, så mycket som de kunna inhämta under
en femmånaderskurs. Enligt min mening har han på ett förtjänstfullt sätt löst sin uppgift.
Boken är mycket sakrik, låt vara att den, som förf. själv framhåller, här och där behöver
kompletteras av läraren; den är på det hela taget fullt pålitlig och skärper läsarens förmåga av
språkliga iakttagelser.

Förf. visar sig, såsom det höves en folkhögskolelärare, kunna den svåra konsten att
popularisera; även sådant, som enligt gängse uppfattning är torrt och tråkigt, blir genom hans
lediga och intresseväckande framställning njutbart. T. H.

F. Litteraturhistoria.
Jfr nedan arbetena om Elisabeth (Carmen Sylva), Franzén, Fröding, Janson,
Petrus de Dacia, Rolland och Wallin på J.

Bolander, Carl-August. Svenska diktare just nu. Litterära essayer. Saml.
1 (B. & B.), 2 (A. B.) 1915, 16. 3:50, 4:—.

Förf. har i föreliggande volymer samlat en serie essayer över de mest framträdande bland
våra dagars svenska författare: Ola Hansson, Heidenstam, Hallström, Hjalmar Söderberg, Albert
Engström, Henning Berger och Karl-Erik Forsslund (vol. 1) och Ossiannilsson, Henning von
Melsted, Hugo Öberg, Vilhelm Ekelund, Anders Österling, Sven Lidman, Sigfrid Siwertz och
Anna-Lenah Elgström (vol. 2). Essayerna äro hållna i en ytterst chargerad stil, som ofta slår
över i det löjliga. Omdömena äro i allmänhet föga genomtänkta och göra liksom arbetet i
dess helhet ett livligt intryck av omogenhet. Visserligen synes författaren äga en ej obetydlig
beläsenhet i de senare decenniernas svenska litteratur, men på grund av sin bristande metodiska
skolning har han ej lyckats att använda denna som han tydligtvis avsett, d. v. s. för att giva
en överskådlig framställning av huvudrörelserna i våra dagars svenska litteratur. Som ledning
vid bedömande av denna har hans arbete endast föga värde, och för de flesta bibliotek
föreligger ingen anledning att anskaffa detsamma. O. W—n.

Ek, Karin [f. Lindblad]. Fredmansgestalten. En studie. Nst. 1915. 87 s. Ill. 3:—.

Karin Eks arbete om Fredman d. v. s. om Bellman fyller en av de förnämsta betingelserna
för en god och värdefull bok: hängivenhet och beundran gentemot det skildrade. Även
om denna egenskap någon gång går till överdrift, så att t. ex. en del ganska allmänna
poetiska bilder eller vändningar tolkas såsom originellt bellmanska och givas en djupare innebörd än
de ha, så ger dock boken en synnerligen fängslande och intagande framställning av de
skiftande dragen i diktarens skaldekynne, hans utomordentliga natursinne, realismen i hans poesi,
det musikaliska däri, den sublima dödsstämningen, humorn, vilken bär upp och förklarar hans
gemyts alla växlande stämningar, m. m. En rad läckra små vignetter bidraga till ett
angenämt intryck av boken. M. F.

Jensen, Alfred. Från Balkan. Sydslaviska kulturskisser. A. B. 1917. 141  s. 2:25.

En samling studier företrädesvis till den serbokroatiska litteraturen från skilda tider. Förf.
har velat giva en inblick i den serbiska folkkaraktären och visa, att den serbiska nationen,
ehuru ständigt hemsökt av krig och förödelse, ägt nog andlig spänstighet för att alstra en
diktning fullt jämförlig med andra kulturfolks. Här påvisas, att den ännu florerande
folkpoesien, ur vilken flera ypperliga prov citeras, har djupa rötter i förkristen tid; här berättas
om en medeltida konstpoesi, som stod på samma höjd som motsvarande diktning i det övriga
Europa; här visas även, att den moderna diktningen värdigt uppbär gamla traditioner och ger

goda förhoppningar om framtiden. D:r Jensens omfattande kunskaper i slavernas historia och
språk, hans personliga iakttagelser och intryck från de trakter, som inspirerat diktningen, hans
personliga bekantskap med en stor del av den moderna serbokroatiska diktningens främsta
representanter — allt samverkar till att giva ett konkret liv åt skildringarna i denna innehållsrika
bok, som är ett värdefullt förvärv för varje bibliotek. A. H.

Nilsson, Albert. Svensk romantik, den platonska strömningen. Gle. 1916. 538 s. 6:75.

Doc. Nilsson visar i detta arbete hur den platonska och den nyplatonska tankevärlden dels
genom direkt påverkan dels genom särskilt Schellings förmedling i väsentliga avseenden
bestämt den svenska romantiska diktens filosofiska och religiösa föreställningar och hur
platonismen uppstår i ny egenartad gestaltning i dess symbolik. Föremål för undersökning är det
platonska inslaget i Kellgrens, Franzéns, Elgströms, Hammarskölds, Atterboms, Stagnelius',
Tegnérs och Rydbergs alstring. Författaren leder fram till en djupare insikt om den svenska
romantiska diktens förutsättningar och världsåskådning än man tidigare haft. Särskilt
viktiga äro hans analyser ur den givna utgångspunkten av Atterboms, Stagnelius' och Tegnérs
diktning; han har kastat ett nytt ljus över flera ofta svårtydda partier i dessa författares
produktion, och överhuvud på ett oemotsägligt och ej sällan överraskande sätt framställt
sammanhanget i vars och ens tankevärld. Doc. Nilsson visar i detta verk i lika hög grad fin
estetisk uppfattning som filosofisk klarsyn. Hans arbete är ett exempel på genombrottet av
en ny metod i svensk litteraturforskning; medan en närmast föregående skola varit rent
litterärhistorisk och ofta på ett något mekaniskt sätt betraktat sambandet mellan detaljer i det
undersökta diktverket och sådana i ett tidigare verk, som diktaren läst, söker en forskning som
doc. Nilssons framför allt att återställa känslans och tankens inre sammanhang inom en skalds
produktion. »Svensk romantik» intar i yngre svensk litteraturvetenskap en synnerligen
framstående plats. J. L.

G. Skönlitteratur.
Andersson, Dan. Det kallas vidskepelse. Tiden 1916. 151 s. 2:25.

Förf. ger här realistiska skildringar av luffares liv i norrländska obygder jämte en del spökhistorier,
det hela bemängt med svordomar. Med förkärlek dröjer förf. vid det, som är rått
och osmakligt. För folkbibliotek synes mig boken föga lämpad. E. G.

[Bergman, Daniel.] Brothers and Sisters. Dan-bitar från U. S. A. 5 uppl.
Å. & Å. 1916. 190 s. 3:50.

Det är naturligtvis humoresker i »Dans» vanliga stil, här endast förlagda till Amerika.
Att de haft sin publik, ses på upplagornas mängd. Lämpa sig för järnvägsresor o. s. v. och
äro ju i alla fall en genre. F. V.

[Essén, Axel, pseud.:] Anders Eje. Hans excellens av Madagaskar.
Roman. A. B. 1916. 288 s. 3:75.

En rolig bok, skriven med ett sprudlande gott humör. Med spänning följer läsaren bokens
hjälte och hans myndling från en stockholmstidnings redaktionsbyrå till Kapstaden och
Madagaskar, där den svenske tidningsmannen upplever spännande äventyr och är på vippen
att bli halshuggen. I stället får han excellenstitel och en stor penningsumma. Slutet gott
allting gott. E. G.

Granqvist, Ida. Runor. [Dikter.] A. B. 1916. 188 s. 2:50.

Ida Granqvist fortsätter att nedskriva sina små, man viile säga energiska dikter med
religiöst känsloinnehåll. Författarinnan har vistats som missionär i Afrika, och om hjältars
gärning där sjunger hon icke sällan denna gång. »Runorna» gälla Livingstone, Gordon, Cecil
Rhodes. F. V.

Günther, Christian. Vineta. A. B. 1916. 171 s. 3:50.

Det är en bok med distingerad stilkonst i klar, aldrig övermättad färg eller i ett fint
svart-och-vitt. Psykologien är lika behärskad och klar, antingen det i »Elddopet» med
smärtsam erfarenhet, skildras utvecklingsgången av en olycklig gymnasistkärlek, dess framväxt och
upplösning, eller — efter min mening i vissa detaljer dock mindre trovärdigt — känslogången
i den unga damen Elin Bangs roman. Boken hörde till årets bättre novellistik. F. V.

Hedlund, Karl. Hemkomst. Dikter. A. B. 1916. 67 s. 2:25.

Det är en diktsamling om längtan till hembygdens ödevidder och skogar, om deras lyckat
som sent omsider komma dit igen och få dväljas där, om hembygdens egna sånger i moll till
dem, som måste stanna borta. Ett stråkdrag av svårmodig och äkta känsla och ett ganska
säkert anslag ställa dessa verser bland höstens bättre. F. V.

Kuylenstierna-Wenster, Elisabeth. Makt. Roman. Å. & Å. 1916. 190 s. 3:—.

Det är den självförsörjande kvinnans krav på fri rymd för sin verksamhet, som här utgör
huvudmotivet. En ung, konstnärligt begåvad flicka från ett fattigt medelklasshem älskas av en
rik godsägare, som ivrar för att så snart som möjligt få hemföra sin brud. Men denna önskar
att dessförinnan någon tid få leva en självförsörjande kvinnas liv, utveckla sina anlag och
råda över sig själv. Fästmannen vill ej giva vika, och så uppstå konflikter, som bringa den
unga kvinnan att inse, att hon ej älskar honom helt. Emellertid ger hon till sist efter för
hans önskan, men läsaren får en stark känsla att det äktenskap, som nu följer, ej kan bli
lyckligt. Karaktärsteckningen är god och framställningssättet fängslande. E. G.

Lagerkvist, Pär. Ångest. A. B. 1916. 76 s. 3:—.

Pär Lagerkvist söker en själsskildrande lyrik i förenklade, ofta »fria» och karga former.
Den ger uttryck för »ångest» och kvalm, ömhet och medlidande och har ännu något trevande,
som ej rätt lämnar besked om diktarens begåvning. F. V.

Lindeberg, Giovanni. Andante. Dikter. Lb. 1916. 87 s. 1:50.

Ett litet häfte lyrik, som väl ej röjer någon mera utpräglad diktarindividualitet men bäres
av en varm personlig underton, vilken kommer särskilt till synes i poemen med motiv från
förf:s ungdomsår och hembygd. M. F.

Linder, Ulla. En samvetssak. Roman. Å. & Å. 1916. 267 s. 3:75.

En raskt och ledigt skriven berättelse, som för många läsare torde få ett särskilt intresse
därigenom att förf. till historisk bakgrund för sin skildring har valt förhållandena i vårt land
vid tiden för det bekanta bondetåget. Hon återgiver väl partikampens hetta under våren 1914,
då de politiska meningsskiljaktigheterna förbittrade t. o. m. det privata umgängeslivet. Bokens
gestalter äro på det hela taget väl tecknade, och läsarens intresse hålles hela tiden vid makt. E. G.

Malmberg, Bertil. Atlantis. Dikter. A. B. 1916. 109 s. 2:75.

Bland 1916 års diktsamlingar står denna mycket högt. Den visar samma fulländade form
som skaldens tidigare, med konstnärligt genomarbetade, sammansatta regelbundet uppbyggda
lyxstrofer av eget tonfall och ofta stor skönhet. Innehållet motsvarar denna ideala form, är
en idépoesi av flykt och lyftning och med mera personlighet än tidigare. Först här i
Atlantis kan Malmberg anses rätt uppbära den praktfulla, förr något väl ymniga ordskrud han vävt
åt sin sånggudinna. Han är en nyklassicist, en platoniker, påverkad av Schiller men med en
egen ton. F. V.

Molin, Pelle. Från Ådal och Nordlandskust. En efterskörd samlad och
utg. av Maria Rieck-Müller. Å. & Å. 1916. 247 s. 4:50.

Pelle Molin blev ryktbar för den poetiska kraften i sina norrländska berättelser »Ådalens
poesi». Den efterskörd, som författarens landsmaninna fru Rieck-Müller i fjor utgav, innehåller
mindre rent skönlitterära ting — det är bära små »skisser» i ordets mening av studier.

Men där finnas rätt vidlyftiga historiska anteckningar samt en hel del brev från författaren,
som äro kraftiga och karaktärsfulla. Fru Rieck-Müllers biografiska inledning är nästan det
intressantaste; den ger oss en verklighetstrognare, gladare och mänskligare bild av diktaren än
den man förut gjorde sig. F. V.

Möller, Artur. Dödsexpressen. Antikrigsnoveller. Sv. andelsf. 1916. 66 s. 1:—.

Att förf. är en ivrig fredsvän, framgår till fullo av denna bok. I en följd av fängslande
och livliga skildringar visar han det till synes meningslösa i det gränslösa ödslandet med
människoliv, som nu fortgår. Han framhåller, vilka fruktansvärda etiska konflikter kriget
framkallar understundom, såsom då en spaningspatrull utsändes och påträffar en fientlig förpost
sovande. Plikten bjuder nu den arme soldaten att sänka bajonetten i den värnlöse fiendens bröst.
Detta är ju blott ett exempel på ohyggligheterna av ett krig. Med vemod och deltagande läser
man ock här om de skaror av invalider, vilkas framtid är så gott som ödelagd. Boken ger
anledning till reflexioner av mer än ett slag. E. G.

Nennes, Ester. Vingar. Lb. 1916. 192 s. 2:75.

En väl skriven berättelse om en flicka, som vid späd ålder fått styvmoder och sedan
under hela sin uppväxttid fått längta efter en moders kärlek och ömhet. Vid 20 års ålder
förlovar hon sig med en kusin men märker snart att längtan att komma bort från de trista
förhållandena i hemmet spelat allt för stor roll vid förbindelsens ingående. Hon upplöser
därför förlovningen och söker slå sig fram med eget arbete. Under tiden gör hon bekantskap
med en ung sjukling och mellan dem uppstår ett varmt tycke. Men han ryckes snart bort
och lämnar henne ensam. Skildringen av denna dödsmärkta kärlek är given på ett mycket
fint och poetiskt sätt. I sin helhet är Vingar en bok, som man med saknad lägger ifrån sig
och gärna läser om. E. G.

Nordström, Ludvig. Idyller från kungariket Öbacka. A. B. 1916. 356 s. 5:50.

Ludvig Nordström har i en del av dessa berättelser upptagit den norrländska motivkrets
han i sitt tidigare författarskap behandlat. Det intresse för livets och samtidens allmänna
frågor, som under senare år framträtt hos författaren, visar sig här på i det hela lyckligt sätt
ha inspirerat hans litterära produktion. Noveller som Altius och Evighetsbössan, hållna i en
humoristisk sagoton, röja en känslig uppfattning av etiska erfarenheter. Andra berättelser
framföra för svensk miljö och folkkaraktär betecknande scener och figurer. Samlingen avslutas med
en politisk satir Knapptrusten, även offentliggjord separat, som vill gissla nationalistiska
fördomar samt det under krigstiden florerande varujobberiet. J. L.

Paulsson, Georg. Högre skolan. Litterära parodier. Med 33 teckningar
av Knut Stangenberg. Å. & Å. 1916. 40. 91 s. 3:50.

Somliga av dessa korta parodier på svenska vitterlekare äro mer eller mindre roliga.
Förf. har öra för deras anslag och kan göra dem efter. Karikatyrerna äro ju inte sämre, men
de ha också Stangenberg till mästare. F. V.

Persson, Fredrik. Väckelsen. Blad ur Grudalens krönikebok. Framt.
1916. 223 s. 2:50.

Boken skildrar på ett livfullt och intresseväckande sätt en frireligiös rörelse i Värmlands
obygder. På samma gång ger förf. en framställning av en brukssläkts öden. Ett och annat
motiv påminner väl mycket om Gösta Berlings saga, och sämre förebild kunde säkert ha valts.
Själva greppet om ämnet är emellertid självständigt och framställningen vittnar om en icke
obetydlig berättaretalang. E. G.

Siwertz, Sigfrid. Eldens återsken. 2 uppl. A. B. 1916. 472 s. 7:—.

Denna roman skildrar scener ur stockholmskt medelklassliv under inflytande av världskriget
från dess utbrott till hösten 1915. Hjälten, en ung ämbetsman av förmögen familj,
blir gripen av världskrigets stora skådespel, såvitt det visar lidande, möda, självuppoffring
och hjältemod. Intrycket härav rycker upp honom ur den bekväma ro, i vilken han levat,
eldar hans sinne och danar hos honom en mera manlig hållning. Allehanda bifigurer i

växlande relationer till huvudpersonen satirisera självupptagna eller lättsinniga människor, som
fortleva sitt forna liv, oberörda av världens olycka; särskilt riktas ett angrepp mot de
osympatiska former affärslivet under krigskonjunkturerna antar i det neutrala landet. Som ett
exempel av motsatt art skildras en samling finnar, som i Stockholm arbeta för sitt lands sak och
slutligen gå ut i kriget; gentemot deras tappra sinne framstår de övrigas slapphet eller
rovlystnad i dess ömkliga art. Den grundton som genomgår Siwertz' bok är en farhåga, att den
neutrala nationen icke skall mottaga den moraliska erfarenhet kriget ger och därmed
distanseras i folkens liv. Vissa reflexioner författaren gör om sambandet mellan krig och moral
äro problematiska. I sin helhet är arbetet emellertid ett beaktansvärt dokument om känslor,
som under krigets år rört sig i Sverige. Den konstnärliga framställningen har udd och eld
och visar den intensitet en levande övertygelse ger. J. L.

Söderberg, Elsa [f. Dalström]. Den vita narcissen. Sv. andelsf. 1916. 146 s. 2:50.

Denna berättelse har en utpräglad tendens såsom anti-krigsbok. Förf. söker uppvisa det
meningslösa i blodsutgjutelsen och ivrar tydligen för en pacifistisk rörelse bland kvinnorna.
Historien handlar om en ung engelsman, som är ute vid fronten och har lämnat sin
svenskfödda hustru hos släktingar här i hennes hemland. Han återvänder slutligen från kriget men
såsom krympling. Stilen är ledig och förf:s medkänsla med krigets offer djup och äkta. E. G.

Wahlenberg, Anna. Tom och andra historier. A. B. 1916. 178 s. 3:—.

Författarinnan visar här åter sin förmåga att teckna svenskt borgerligt vardagsliv. Hennes
berättelser äro ej djupsinniga, kompositionen oftast klar och enkel. Vi känna så väl igen deras
gestalter, som vi mött mångfaldiga gånger i livet omkring oss. Förf. har, utan att alls lägga
an på något slags skämtsamhet, den sanne humoristens gåva att se det sköna i livets småting.
Bland dessa berättelser vill jag särskilt framhålla »Den skentokiga märren», som på ett
ypperligt sätt och i starkt koncentrerad form ger en livsbild av stort värde. Boken kommer säkert
att få många tacksamma läsare. E. G.

Witt, Otto. Orangeriets hemlighet. Roman. Hugin 1916. 245 s. 3:—.

Inom ramen av en tämligen banalt skildrad kärlekshistoria ger förf. oss till livs sina funderingar
angående möjligheten av att med elektricitetens hjälp få fram en växtkultur, som vida överträffar
den nuvarande, ett område, där förf. enligt egen uppgift gjort flera lyckade experiment. F. H.

Baring, Maurice. Obrutna brev. Övs. [fr. eng.] av August Brunius. Nst. 1916. 163 s. 2:75.

Det är svårt att i några få rader ge en föreställning om innehållet i Barings egendomliga
men högst intressanta bok. Den skildrar i »obeställbara» brev från eller om de
karaktäriserade personerna en rad historiska gestalter eller händelser — från trojanska krigets tid fram
till våra dar — men sedda och tolkade från helt andra synpunkter än de vanliga. Så t. ex.
är i brevet »Kung Lears dotter» karaktärsteckningen från det shakespeareska dramat — där
Lears döttrar framställas som hjärtlösa megäror, vilka plåga livet ur sin gamle far — omkastad,
och Lears dotter, Goneril, uppträder här och klagar över sin gamle knarrige far, som bära
ställer till bråk med henne, den mest plikttrogna av döttrar. — — — En annan typ bland dessa
brev äro de små roande tidshistoriska interiörerna sådana som »En premiär», som omtalar det
intryck en resande fransman erfar vid att i London få åse premiären av ett skådespel kallat
»Hamlet» och skrivet av en, som hette Shockper eller Shicksperry, vilken brevskrivaren efter
spektaklets slut får se på en tavern, där skådespelarna brukade samlas. Mest har det
förvånat honom att en lärd man, som var där, gjorde sig så gemen att ej blott tala utan även
dricka med den där vagabonden Shicksperry. — — — Det angenäma och för tanken
stimulerande i Obrutna brev ligger kort sagt i att förf. visar upp, att de s. k. 'historiska'
sanningarna ej alltid äro så sanna — det beror på varifrån man ser saken. Eller m. a. o. han vill
inskärpa våra värdeomdömens relativitet. M. F.

Biró, Ludvig. Serpolette. Roman. Övs. [fr. ung.] av Signe Leffler-Liljekrantz.
H. G. 1916. 173 s. 3:—.

Att den ungerska litteraturen — som d:r Béla Leffler i sitt förord framhåller — erbjuder
ett säreget intresse, inses av envar, som en gång betagits av Petöfis ursprungliga poesi.

Prosalitteraturen är tyvärr föga känd i Sverige, man får därför vara övers:n synnerligen tacksam för
introducerandet av Birö. Själva ämnet i Serpolette — idealistens besvikelse inför verkligheten
— är kanske alltför behandlat hos oss för att äga nyhetens behag. Den i och för sig
utomordentligt mäktiga slutscenen kommer väl en svensk att tänka på Strindbergs I havsbandet.
Men hela skildringen av förhållandet mellan f. d. hertigen och f. d. varieté-sångerskan och
deras omgivning är präglad av stor psykologisk vederhäftighet. Något för boken karakteristiskt
är den djärva, men dock delikata skildringen av naturalistiska ämnen. H. Sg.

Claudel, Paul. Bebådelse. Mysterium i fyra akter och en prolog. Övs.
[fr. fra.] av Louise Åkerman. Sv. andelsf. 1916. 204 s. 3:50.

Styckets titel är på franska .»L'annonce faite à Marie». Det publicerades första gången
1911 i »La nouvelle revue Française» och har sedan dess i bokform utgått i många upplagor.

Handlingen är förlagd till den tid, då Jeanne d'Arc återför konung Carl VII till Reims
för att krönas. Hela verket har en mycket katolsk och symbolistisk prägel samman med en
stark kärlek till Frankrikes jord oçh dess kyrkliga arkitektur. Stilen är ganska egendomlig,
i det att meningarna äro uppdelade i en sorts versrader, vilka dock sakna både rim och
meter. Det synes som om författaren på detta sätt särskilt ville framhäva en eller annan tanke
eller ett enstaka betydelsefullt ord. L. Å.

Eystein Åsgrimsson. Lilja. Den gordiska medeltidens förnämsta
religiösa dikt. Övs. [fr. isländska] af Axel Åkerblom. Gle. 1916. 32 s. 0:75.

Lektor Axel Åkerblom — på en gång skald, nordisk språkforskare och historiker (en
sällsynt och avundsvärd kombination) — har i ovannämnda skrift på ett förträffligt sätt tolkat den
berömda, till Kristus och Jungfru Maria riktade lovsång, som bär namnet Lilja och som
författades (troligen c. 1340) av den isländske munken Eystein Asgrimsson († 1361). Med
häpnadsväckande virtuositet har tolkaren lyckats efterbilda originalets metriska karaktär, dess
allitterations- och assonanssystem och på samma gång åstadkomma en från meningens och den
poetiska skönhetens synpunkter tillfredsställande tolkning, låt vara att ett och annat uttryck måhända
förefaller en smula sökt. En upplysande inledning förhöjer arbetets värde. — S. 11 anmärkes:
»I femte raden av strof 24 saknas assonans.» Anmärkningen syftar — enligt meddelande från
författaren — på originalet, som tolkningen troget imiterat även med hänsyn till frånvaron av
assonans. — Enl. Kahle, Die Sprache der Skalden 69, har nämnda vers assonans. T. H.

Galdes, B[enito] Peréz. Dofta Perfecta. Övs. [fr. spa. av] Karl August
Hagberg. Ny uppl. Sko. 1916. 290 s. Portr. 3:—.

Hjälten i denna bok av Kastiliens berömdaste diktare i vår tid är en modernt tänkande
ingeniör, som dukar under i sin »kulturkamp» mot en präst, vilken själv betraktar sig som
»den religiösa trons och den guldrena spanska fosterlandskärlekens» försvarare mot »den
lutherska ateismen» (man beakte sammanställningen, som erinrar om franska traditionalisters
lärorika sätt att härleda Rousseaus individualism ur hans protestantism). Trots det dystra slutet
är boken skriven med ett visst gott, äkta spanskt humör; karaktärsteckningen är, som i de
flesta verk av romanska författare, väl genomförd, men föga individualiserande och avslöjar inga
själslivets dolda djup. Övers. har förut gjort sig känd som tolkare av spansk vitterhet. H. Sg.

Hawthorne, Nathaniel. Den eldröda bokstaven. Med författarens redogörelse
för bokens tillkomst. Övs. [fr. eng.] av Tom Wilson. Lb. 1916. 348 s. 2:25.

Hawthorne (f. 1804, d. 1864) var liksom sina samtida Emerson, Longfellow, Washington
Irving och Poe en son av Nya England och förde tillsammans med dessa för första gången
den amerikanska litteraturens rykte över till Europa. — Scenen i »Den eldröda bokstaven» är
förlagd till det gamla Boston under 1600-talets mitt, då strax utanför staden vidtog de stora,
okända skogarna med sina fruktade indianer. Det är den första immigrantgenerationen vi här
lära känna i dess stränga och mörka puritanska religiositet — bortbytta ättlingar av den engelska
Elisabeths-tidens glada och praktfulla liv, men vilkas stolta lott det blev att grunda och sätta
sin prägel på ett världsvälde. — Vad vi här närmast få se är den puritanska stränghetens
avigsida — hur den för en olovlig kärleks skull slår i spillror två människors liv. Kvinnan, som
öppet får lida följderna av sitt brott, lyckas dock slutligen finna försoning, men för mannen,
som  av feghet döljer sitt handlingssätt, blir det till en livslång tortyr. Brottets och

skuldmedvetandets psykologi framställes på ett gripande sätt i all sin hemska intensitet. — Boken är
ett av den amerikanska litteraturens få »klassiska» arbeten och dess erkänt främsta roman G—a L.

Hoffensthal, Hans von. Lori Graff. Roman. Övs. [fr. ty.] av Hugo
Hultenberg. Ask. 1916. 391 s. 4:75.

Denna bok skildrar med oförtydbar tendens, huru en ung älskvärd kvinnas liv i äktenskapet
fördystras och så gott som ödelägges därigenom att mannen kommit till henne smittad
med könssjukdom. Handlingen är förlagd till Tyrolen och berättelsens trådar äro väl tillrättalagda.
Huvuduppgiften är emellertid att relatera ett varnande och avskräckande exempel. E. G.

Huch, Ricarda. Från forna ofredsdagar. Historisk berättelse från
trettioåriga krigets tid. Övs. [fr. ty.] av Hugo Hultenberg. D. 2. Lb. 1916. 456 s. 2:75.

Denna del börjar med skildringar från krigsåret 1620 och behandlar den följande tiden
till och med Magdeburgs fall. Vi återfinna här samma betydande berättartalang, som gjorde
läsningen av första delen till ett nöje. Framställningssättet är klart, livligt och medryckande.
Förträffligt tecknas här de kända historiska gestalterna, en Tilly, en Wallenstein och vår store
Gustav Adolf ej att förglömma. Översättningen är oklanderlig. Ang. d. 1 jfr Bibl.-bl. 1916
s. 181. E. G.

Lyhe-Zernichow, Dikken von der. En dansk Pompadour (Stövlet-Kathrine).
Roman från Christian VII:s tid. Övs. [fr. da.] av Amalia Fahlstedt.
Å. & Å. 1916. 240 s. 3:—.

Danska vitterheten sysslar gärna med de danska konungarnas älskarinnor, men lyckas icke
alltför ofta avvinna dem något större intresse. Föreliggande lilla bok har sökt romantisera
Stövlet-Kathrines historia och förklara hennes företeelse samt även förläna en smula
sympativäckande egenskaper åt Kristian VII. På det hela taget är skildringen ganska banal och
knappast av natur att intressera. Översättningen är i det stora hela utmärkt; påståeligt är likväl
danskt (envist, egensinnigt); karlfolkens hjärtan bör heta »karlarnas»; »den snörlinjestela anda»
är alltför obegripligt fint, och det genom tryckfel framkallade stoffpartiklar är även i sin
avsedda form, stoftpartiklar, en dålig ersättning för damkorn. Den rätta svenskan är vanligen
långt enklare än man tror. R. G. B.

Meyrink, Gustav. »Golem.» Roman. Övs. [fr. ty.] av Ernst Klein. A. B.
1916. 366 s. (Moderna romaner.) 5:—.

En synnerligen fantasirik och spännande berättelse från Prags judekvarter. Förf. älskar
det mystiska och fördjupar sig i det undermedvetnas gåtfulla värld. En av huvudfigurerna är
en girig jude, vars hela diktan och traktan går upp i egendomsförvärv, han säljer t. o. m. sin
egen hustru. För övrigt skildrar boken ett helt galleri av egendomliga gestalter. Med skicklig
hand sköter förf. berättelsens trådar och håller läsarens intresse fängslat från den första sidan
av boken till den sista. E. G.

Petronius. Trimalkios middag. Fr. lat. av E. We[st]er. Ask. 1916. 80 s. 2:25.

En dråplig skildring av en antik gulaschbaron från Neros dagar och hans fasoner.
Kejsartidens raffinerade lyx och uppkomlingens osmakliga plumphet ingå en obeskrivlig förening,
i vilken trots allt ett försonande drag är att man ej glömmer eller skäms för sin härkomst ur
slavens stånd. Petronius, som en tid var Neros gunstling och förstyret för hovets raffinerade
nöjesliv, intar en enastående rangplats som författare och kulturskildrare. Översättningen
bemödar sig att återgiva intrycket av originalets vårdslösa vardagsspråk, som är uppblandat med
slang och språkfel. M. P. N.

Prudentius Clemens, Aurelius. Fornkristna hymner. Svensk tolkning
med historisk inledning av Johan Bergman. 3 uppl. Nst. 1916. 170 s. 4:—.

Prudentius, fornkristendomens störste hymndiktare, är bekant genom Wallins omdiktning
av hans begravningshymn (psalmen 492: Nu tystne de klagande ljuden). Bergmans 

översättning innefattar sju hymner; den är utförd med hans välbekanta formtalang och vilar på
långvariga studier av Prudentius' text. Den latinska texten meddelas jämnlöpande med
översättningen, och förklarande anmärkningar bifogas. M. P. N.

Ruck, Bertha. Hans officiella fästmö. Roman. Övs. av Eva Wahlenberg.
A. B. 1916. 409 s. 3:75.

En ganska underhållande bok. En ung köpman vill av vissa affärsskäl synas förlovad ett
år och ingår överenskommelse med en av maskinskriverskorna på sitt kontor, att hon under
denna tid skall spela rollen av fästmö. Emellertid blir han på allvar kär i henne och hon i
honom, och så slutas historien på bästa sätt med bröllopsresa. E. G.

Stratton-Porter, Gene. Flickan från Limberlostskogen. Övs. [fr. eng.]
av Hanny Flygare. 1, 2. Fah. 1916. à 2:25.

Handlar om hur en fattig flicka skaffar sig sin skoluppfostran genom att insamla fjärilar
och alla slags insekter, vilket ger förf. tillfälle till många naturbeskrivningar, vilket här, liksom
annars, är det hon bäst lyckas med. Ang. förf. se följande arbete, av vilket detta kan
betraktas som ett slags fortsättning. — Översättningen är läsbar, men kunde varit bättre.
Människor se inte »hälsosamma» ut, en 14-årig flicka går inte i »högskolan» för att hon går i en
amerikansk high school, och någon amerikansk stämning ernås knappast genom att låta »block»
kvarstå i stället för att översätta det med kvarter. G—a L.

— Freckles. Övs. av E. Lundquist. Fri. 1916. 266 s. 2:50.

Gene Stratton-Porter, som på en del håll — därvid man dock måste ta i betraktande
den amerikanska reklamens ordval — utpekats som Förenta staternas mest lästa författarinna,
behöver knappast någon lång karakteristik, då man, om man undantar hennes naturskildringar,
med ordet söndagsskoleförfattare torde ha tämligen uttömt henne. Varje spår till
karakterisering av dessa änglagoda varelser saknas. De få bovar, som behövas för att hålla berättelsen i
gång, omvändas omedelbart eller också tillintetgöras de ögonblickligen efter sitt brott.
Maskineriet fungerar även i övrigt oklanderligt med stenrika, godsägande onklar, som i den rätta
minuten, för att icke säga sekunden, uppdyka på arenan. — Vad som emellertid trots detta
försonar med boken är förf:s stora kärlek till naturen. Hon själv är bosatt långt inne i en
skog i Indiana i vilda västern, och hon känner intimt dess växt- och djurvärld och alla
stämningar. Hon säger själv, att hon tvingat sig att ge boken romanform endast för att locka
flera läsare till dessa naturskildringar, som hon själv anser för huvudsaken i boken. G—a L.

— Kardinalens frieri. En fågelhistoria. Övs. av Ernst Lundquist. Fah. 1915. 154 s. 2:—.

Förf. är mest till sin fördel i ett arbete som detta, där hon skildrar djurliv utan att inblanda
människor. Behandlar en ung kardinalfågels sommarsaga, först hans långa väntan och
strid för att erövra en maka och sedan familjesorger och -fröjder, tills ungarna äro flygfärdiga. G—a L.

Grip, Elias. Folkhumor, skämtsagor och historier från olika länder för
ung och gammal. Bv. 1916. 216 s. 1:80.

Lämpar sig, liksom den julen 1915 utkomna Tobbernobbes äventyr av samme författare,
utmärkt till barnläsning. »Ej sällan förekomma», säger förf., »i de folkliga skämtsagorna
anstötliga moment, men sådana har jag här borttagit» — ett förfarande, som ju i detta
sammanhang och  med barnpubliken för ögonen må anses tillåtligt. G. L.

Hyltén-Cavallius, Gunnar Olof, o. Stephens, George. Svenska
folksagor. Omarb. av Elsa Djurklou-Aschan. Med teckningar av Egron
Lundgren. D. 1, 2. Nst. 1915, 16. Ill. à 2:75.

Elsa Djurklou-Aschan, som utgivit den nya upplagan av dessa sagor, har i mycket befriat
dem från den uppstyltade och svulstiga stil, som delvis missprydde originalupplagan och vilken
så ofördelaktigt skilde den från Asbjörnsen o. Moe's förträffliga uppteckning av de gamla »norska
folksagornas, som ju i många fall äro identiska med de s. k. svenska. Egron Lundgrens
pennteckningar ge denna sagosamling ett särskilt högt värde. G. L.


H. Skön konst (med musik).
Jfr nedan arbetena om Beethoven, Lindberg och Michelangelo på J.

Boepple, Paul. Preparationer för sångundervisningen i skolorna, utarbetade
efter Jaques-Dalcroze-metodens grundsatser. Övs. [fr. ty.] av Carl Lambère. (Tit-rubr.:
Den musikaliska begåvningens element.) N. musikförl. 1916. 68 s. 1:75, inb. 2:25.

Originalet är direkt avsett att i folkskolan införa en del av den Jaques-Dalcroze'ska
metoden, vilken f. n. gör ett formligt segertåg genom världen. Översättaren har företagit en del
mindre förenklingar och i förordet jämväl gjort upp en plan för arbetets användning vid
sångundervisningen i de allmänna läroverken. C. F. Hbg.

Holmberg, Olof. Lärokurs i skolsång för folkskoleseminarier (teoretisk
del). Nst. 1916. 191 s. Litt. 2:75.

Musikundervisningen vid våra folkskoleseminarier har genom den nya seminariestadgan
blivit högst avsevärt utvidgad, och detta har gjort en för seminariernas elever avpassad lärobok
i ämnet oundgängligen nödvändig. Fordringarna på en sådan lärobok äro stora: i första
rummet skall den innehålla allt, som i kursplanen anföres såsom obligatoriskt lärostoff för alla
elever, t. ex. teori för sångundervisningen (tonbildning och talteknik), allmän musiklära,
översikt av harmoniläran, beskrivning över musikinstrument (speciellt orgelharmoniet) m. m. I
andra rummet skall densamma utgöra ett kompendium för de elever, vilka välja något
musikaliskt ämne för mera ingående studium (jämför det nya organ för lärarutbildningen, vilket
seminariestadgan infört under benämningen »elevens enskilda arbete»!). Föreliggande verk,
utarbetat av musikläraren vid Göteborgs folkskoleseminarium, dir. O. Holmberg, söker på' ett
högst erkännansvärt sätt motsvara de båda nyssnämnda kraven. Visserligen kan en närmare
granskning giva anledning till vissa mindre detaljanmärkningar, men dessa böra på intet vis
förringa arbetets värde. (Se en utförligare anmälan i tidningen Folkskolans vän n:r 10 d. å.!)
Arbetet äger icke någon förebild i vår litteratur, och mig veterligen finnes ej heller någon
sådan på andra språk. Såsom banbrytande på sitt område bör det vara synnerligen välkommet
ej blott för seminariernas elever utan därjämte för en större allmänhet. C. F. Hbg.

Kortfattade lefnadsteckningar om framstående tonsättare. 1—4. E. & Sch.
1914—16.

1. U[lfsax], E., Ludwig van Beethoven  1770—1827. 0:50.
2. S[amson], O., Robert Schumann 1810—1856. 0:50.
3. Nyblom, Carl Göran, Jean Sibelius. 0:75.
4. Nyblom, Carl Göran, Emil Sjögren. 0:75.

Arbetena äro utgivna i broschyrform och hava till uppgift att i vidaste kretsar sprida någon,
om än ytlig kännedom om de tonsättare, vilkas arbeten man ofta är i tillfälle att få höra.
Utförligast i den hittills utgivna serien är Emil Sjögren behandlad: jämte huvuddragen av hans
levnadsteckning meddelas i olikhet mot i de övrigas biografier såväl porträtt som en utförlig
kompositionsförteckning. C. F. Hbg.

Looström, Ludv[ig]. I svenska konstnärskretsar för omkring hundrafemtio
och hundra år sedan.  Nst. 1916. 218 s. Ill. 10:—.

D:r Looströms bok är övervägande frukten av forskningar i Konstakademiens historia
och behandlar levnadsöden och drag av konstnärer under 1700-talet. Mest vägande är
skildringen av Jean Louis Desprez' ungdomstid och »I Kongl. Musei barndom», vilken senare är
en liten historik över den institution, som med tiden blev Nationalmuseum. En och annan
studie har mest kuriositetsintresse. Boken är skriven i en familjär, stundom något vårdslös
stil men är vackert illustrerad och utstyrd. A. B—s.

Paulsson, Gregor. Den nya arkitekturen. Nst. 1916. 40. 159 s. Ill. 10:—.

Författaren är en ung svensk konsthistoriker, livligt hängiven de moderna riktningarna i konsten.
Han ger här en samling essayer över konstens bärare, socialiseringsproblemet, stadens

skönhet, konstruktionsarkitektur o. s. v., vilka behandla olika sidor av den stadsformande
arkitektur, som i eminent grad kan kallas ny, uttrycket för en ny tid. Han anlägger starkt
sociala synpunkter, uttalar sig mot en romantiskt nationalistisk uppfattning av konst och
arkitektur — exempelvis hemslöjdsrörelsen — ivrar för nya former till de nya materialen och för en
rationell organisation av konstarbetet i landet. Boken är med sina tyska reminiscenser icke
helt lättläst men eggande till tanke och ypperligt illustrerad och vackert utstyrd. A. B—s.

I. Historia.
Jfr nedan arbetena om Ehrenheim och Pasquier på J.

Armfelt, J., o. de Pomian, W. Polen nu och i forna dagar. Med en övs.
av Henryk Sienkiewicz's sista novell. Sv. andelsf. 1917. 192 s. Ill., kart. 3:—.

Innehåller skildringar från de märkligare orterna i Polen och Litauen med särskild hänsyn
till lokalhistoria, befolkningsförhållanden och de senaste decenniernas materiella utveckling.
De båda polskfödda författarinnorna giva fritt lopp åt sin varma känsla för land och folk och
visa en lätt förklarlig tendens att framställa alla företeelser i en för polackerna så gynnsam
dager som möjligt. Särskilt uppgifterna om de nuvarande befolkningsförhållandena — om det
tyska elementet i Posen, det lillryska i Galizien samt om judarna — synas framlagda från
alltför ensidigt polska synpunkter. Men i det stora hela ger boken ett vederhäftigt intryck och
fyller åtskilliga luckor i den populära svenska litteraturen om Polens geografi och kulturhistoria. A. H.

Herzen, Alexander. Europa och Ryssland. Valda politiska skrifter.
Övs. [fr. ry.] och urval av Alfred Jensen. Tiden 1916. 223 s. 3:—.

Urvalet omfattar 6 fristående uppsatser. I de två första, som beröra de viktigaste
händelserna i Frankrike från mitten av revolutionsåret 1848 till Napoleon III:s statskupp
1851, ger Herzen uttryck åt sin misstro mot den politiska och sociala utvecklingen i
Västeuropa och visar sig hängiven en individualistisk-anarkistisk världsåskådning. — I de båda
följande meddelar han åtskilliga uppgifter om det sociala livet i Ryssland (den sedan urminnes
tider på landsbygden existerande kommunismen etc.) och uttalar som sin övertygelse, att detta
land, befriat från självhärskardöme och byråkrati, har goda förutsättningar att kunna
förverkliga de samhällsideal, som han anser Västeuropa aldrig kunna nå. — Av de båda sista kåserierna
utgör den ena en satirisk jämförelse mellan Petersburg och Moskva och den andra mellan
Novgorod Velikij och Vladimir vid Kljazma. Dessa jämförelser innehålla liksom de övriga
kåserierna en skarp och bitter kritik av det bestående, men det nedrivande och bittra mildras
här betydligt genom godmodig humor och bitande kvickhet, som på ett lyckligt sätt framträda
även i den svenska tolkningen.

Boken kan rekommenderas till större bibliotek och torde — särskilt tack vare de sista
kåserierna — såsom prov på Herzens stilistiska talang finna tacksamma läsare även utanför de
speciellt socialt intresserades krets. A. H.

Nolde, Boris. Ryssland, Preussen och Polen 1861—1863. Övs. [fr. ry.]
Sv. andelsf. 1916. 47 s. 0:50.

Förf., som är en framstående rysk diplomat, påpekar här, att Bismarcks politik i allra
högsta grad karakteriserats av motstånd mot alla polska frihetssträvanden, under det Ryssland
varit benäget för större tillmötesgående men hindrats genom Preussens energiska föreställningar.
Detta bevisas genom utdrag ur åtskilliga dokument, vilkas beviskraft ej kan ifrågasättas. Man
måste ge förf. rätt i att Preussen har ett drygt ansvar för polackernas olyckliga ställning, men
att därav sluta till Rysslands relativa oskuld synes föga berättigat: åtminstone lämnas ej någon
förklaring, varför de ryska polackerna sakna rättigheter motsvarande dem, som tillerkänts deras
stamfränder i Österrike, vilket lands politik ju likaledes varit starkt påverkad av Preussens. A. H.

Sallustius. 2. Jugurtinska kriget. Övs. [fr. lat.] av Leonard Wistén. Bv.
1916. 146 s. 2:50.

Den romerske historikern Sallustius' (jfr Bibl.-bl. h. 1, s. 34) mest betydande verk; i detta krigs
historia framträder den romerska nobilitetens och senatsstyrets djupa förfall i klassegoism och
klickväsen. Detta bildar bakgrund för samma tids demokratiska rörelser. M. P. N.

Stjernstedt, Marika. Polens rätt. Sv. andelsf. 1917. 32 s. 0:75.

En kortfattad framställning av Polens historia, särskilt avsedd att framhålla polackernas
betydelse såsom ett gammalt kulturfolk, som förtjänt ett bättre öde än att bliva ett byte för
mäktiga grannar. Den lilla skriften präglas av varm beundran för nationens goda egenskaper:
dess starka fosterlandskänsla, dess religiösa fördragsamhet, dess frihetskärlek och dess levande
intresse för kulturellt framåtskridande på alla områden. A. H.

Uddgren, Hugo. De tappraste. Nst. 1916. 75 s. Ill. 1:—.

Innehåller en serie raskt och livligt berättade hjältedåd ur Sveriges krigshistoria. Samtliga
motiv äro redan förut av samme förf. behandlade i Svenska krigarbragder skildrade av Carl
Grimberg och Hugo Uddgren (Grkat.: Ica), där även de i härberörda arbete ingående
illustrationerna återfinnas. B. F.

Barby, Henry. Serbiens hjältedikt. Ett folks dödskamp. Övs. [fr. fra.]
av Alma Faustman. Nst. 1916. 152 s. Ill. 3:25.

En gripande skildring från slutet av år 1915. Förf., en fransk journalist, var med bland
en skara serbiska flyktingar, som måste till fots tillryggalägga den 17 mil långa vägen över de
otillgängliga Albanska bergen till Skutari, en 7 dagars färd under oerhörda lidanden. —
Skildringen ger en god inblick i det även under fredstid ytterst otillfredsställande tillståndet i
denna del av Balkanhalvön: de dåliga vägarna, bristen på härbärgen för resande, faran för
överfall av de vilda bergsfolken o. s. v. Av historiskt intresse är ett kapitel om det
nuvarande politiska läget i Albanien, som genom Essad Paschas energi och härskaregåvor
organiserats till en relativt enhetlig stat. De sakliga uppgifterna äro i det hela av den art, att det
icke finnes någon anledning att betvivla deras tillförlitlighet, ehuru förf. tillhör en krigförande
nation. Hans sympatiska framställning av konung Peter torde emellertid ej riktigt återgiva
den efter krigsutbrottet rådande stämningen hos flertalet av det serbiska folket. A. H.

J. Biografi.
Forsstrand, Carl. Svenska lyckoriddare i främmande länder. H. G. 1916. 110 s. 2:—.

En samling lättlästa skildringar av några svenskar, som brutit sig banor i utlandet. I allmänhet
återger förf. andras forskningar, men i några fall har han kompletterat med uppgifter,
som han själv samlat ur tryckta eller otryckta samtida källor. Bland de behandlade personerna
märkas Gustaf Clemens Hebbe, en svensk ämbetsman och godsägare, som blev amerikansk
universitetslärare, krigare och presidentmakare och slutade sina dagar som lantbrukare i Norge;
Charles Johan Andersson, en av afrikaforskningens pioniärer; Jakob Letterstedt, trumpetaresonen,
som blev en av Sydafrikas rikaste män och en av vårt lands största mecenater. F. H.

Beethoven, Ludwig van. Bekker, Paul. Beethoven. Övs. av Adolf
Hillman. D. 1, 2. W. & W. 1916. Ill., portr. 12:—.

Arbetet har överallt erhållit det allra varmaste erkännande för sitt gedigna innehåll och sina
stora litterära förtjänster. Till en början avhandlas Beethovens levnadsförhållanden och såsom
en särskild avdelning hans umgängeskrets. Omständliga tidsbestämningar och detalj uppgifter,
isynnerhet sådana, som kunna vara av nedtyngande art, saknas här alldeles: fakta och data i
största möjliga utsträckning finnas däremot samlade mot slutet av verket i en kronologiskt
anordnad tabell. Den rent biografiska delen blir på grund, härav utomordentligt lättläst och
underhållande. — Arbetets drygaste del handlar om B:s tonsättningar, vilka gruppvis analyseras
ur synpunkten av »den poetiska idén». För att kunna följa med förf. i detta stycke fordras
därför ej någon mera ingående kännedom om kompositionsläran, vadan arbetet blir tillgängligt
för så gott som vilken musikintresserad person som helst. Man kan därför med allt skäl
säga, att förf. på ett enastående lyckligt sätt löst det för alla folkbildningens vänner så
intressanta problemet att frambringa ett verk, som är fullt vetenskapligt men på samma gång i
allra bästa mening populärt. C. F. Hbg.

Ehrenheim, Pehr. Några minnen. Nst. 1916. 124 s. Ill., portr. 5:—.

E. har som bekant spelat en framträdande roll i svensk politik: som medlem av riddarhuset
och sedan första kammaren under tillsamman mer än ett halft århundrade (1850—1902),
som statsråd och som första kammarens talman. I sina minnen, som han för ett par år sedan
nedskrivit, har han emellertid mindre sysslat med de stora politiska frågorna utan har i det
stora hela inskränkt sig till att ge mera personliga minnesbilder. På en eller annan punkt
lämnar emellertid hans framställning nya upplysningar av stort värde. Detta gäller t. ex.
historien om representationsreformens tillkomst och framför allt ministerkriserna 1869 och 1870.

Av bokens övriga partier fästa sig särskilt i minnet skildringarna från E:s Uppsala-vistelse,
där åtskilliga av tidens bemärkta män skymta fram, bl. a. Geijer och Hans Järta samt av en
yngre generation S. A. Hedlund och Gunnar Wennerberg. — Utstyrseln är synnerligen
vårdad. K. T.

Elisabet, drottning av Rumänien. Ekenstierna, Fanny. Carmen
Sylva. Drottning Elisabeth av Rumänien. En levnadsteckning. Lb. 1916.
212  s. Ill., portr. 2:50.

En sympatisk och väl skriven teckning av en varmhjärtad och adel personlighet. Boken
meddelar flera brev, som belysa den furstliga författarinnans karaktär. Man läser den med
nöje och behållning. Talrika väl valda illustrationer förhöja arbetets värde. E. G.

Franzén, Frans Michael. Ek, Sverker. Franzéns Åbo-diktning. Ett
bidrag till Finlands svenska litteraturhistoria. Svanb. 1916. 301 s. 4:—.

Detta arbete, vilket förskaffat sin författare doktorsgraden vid Göteborgs högskola, är till
sin anläggning att beteckna som eu rent vetenskaplig specialundersökning, som i främsta rummet
hänvänder sig till ett fackbildat och fackintresserat publikum. Dock är framställningen sådan,
att den utan svårighet kan följas av envar, som äger någon beläsenhet inom den svenska
litteraturen kring sekelskiftet 1800 och ej står helt och hållet främmande för den vetenskapliga
litteraturhistoriens metodik. Författaren behandlar i början av boken Franzéns
ungdomsdiktning, ägnar sedan ett kapitel åt skildringen av hans utrikesresa 1795—96 och avslutar sitt
arbete med en utförlig analys av de betydelsefulla dikter, som tillkomma under tiden omkring
år 1800, främst Sången över Creutz. Särskilt bör här framhävas, att författaren genom
tillmötesgående från Svenska akademiens sida erhållit tillstånd att ur dess arkiv offentliggöra den
förut av forskningen okända första versionen av denna dikt. — Arbetet lämpar sig, som av det
ovan sagda torde hava framgått, huvudsakligen för större bibliotek, där ett i någon mån
vetenskapligt intresserat publikum kan påräknas. O. W—n.

Fries, Bengt Fredric. Sager, Ida. Bengt Fredric Fries. Nst. 1916. 295 s. Portr. 10:—.

B. F. Fries är den egentlige skaparen av Riksmuseets zoologiska avdelning. En annan
viktig insats i hans naturforskaregärning är hans studium av svensk havszoologi; det var han,
som upptäckte Kristineberg, som sedan blivit Vetenskapsakademiens havsbiologiska station.
Hans dotterdotter friherrinnan Ida Sager har i förevarande volym skildrat hans liv, varvid hon
till väsentlig grad byggt på brev från och till honom. Boken ger en god inblick i
naturvetenskapernas ställning i Sverige under förra hälften av det gångna århundradet. R. L.

Fröding, Gustaf. Kusin-bref från Gustaf Fröding. B. & B. 1916. 92 s. Portr., facs. 3:—.

Under ovanstående något tunga titel ha samlats en del brev från G. Fröding till »hans
glada lekkamrat i barndomsåren och förtrogna vän under ungdomsåren och i hans senare år»
— hans kusin Siri. Något litterärt värde ha breven, som företalet också erkänner, näppeligen
och visa väl ej heller någon egentligen ny sida hos F., även om de ge starkare relief åt
vissa av hans personliga egenskaper, hans släktkärlek och hans ödmjuka villighet att erkänna
sina fel — också de, som blott bestodo i försummad brevskrivning. Någon djupare 'förtrolighet'
mellan korrespondensens kontrahenter ådagalägga dock de här meddelade breven knappast.
Ett par ej förut publicerade dikter av F. meddelas. M. F.


Janson, Gustaf. Petersens, Hedvig af. Gustaf Janson. En studie. Å. &Å.
1916. 108 s. Ill., portr., litt. 2:25.

Den alstringsrike och medryckande berättaren, en av de få svenskar, som riktigt fått
fabuleringens gåva, har här efter sin död funnit en entusiastisk uttolkarinna. Den lilla boken är
skriven både med tankens och känslans tillägnande och med en viss friskhet, som göra den
läsvärd för Gustaf Jansons publik. Den har även några porträtt och bilder. F. V.

Lindberg, August. De första teaterminnena. A. B. 1916. 503 s. Portr., facs. 4:75.

I denna volym, vilken utgör fortsättning av den tidigare utkomna Barndoms- och ungdomsminnen
(se Bibl.-bl. 1916, s. 183), skildrar August Lindberg den första perioden av sin
verksamhet vid teatern. Som många andra började han sin bana vid ett anspråkslöst
landsortssällskap, som reste genom Sverige och gav föreställningar i småstäderna utan att lägga särdeles
stor vikt vid det konstnärliga utförandet men däremot desto mera intresserande sig för de med
teaterlivet förbundna praktiska frågorna. Skildringen av dessa förhållanden är både roande och
tidstypisk. (För närmare kännedom om äldre tiders svenska landsortsteater se bl. a. Birger
Schöldström: »Hög och sann konstnärlig ända.» Svenska teaterbilder. Sthm, A. B., 1892.
Jfr Grkat. He.) Märklig och intressant är ävenledes skildringen av författarens första
uppträdande i Stockholm, där han började uppträda år 1871, engagerad vid Dramatiska teatern.
Bland äldre och samtida skådespelare, som han karakteriserar, må nämnas Nils Wilhelm
Almlöf, Edvard Stjernström, Gustaf Fredriksson m. fl. Ävenledes äro författarens meddelanden om
sin första bekantskap med Strindberg värdefulla. Som helhet sett är arbetet ett särdeles viktigt
bidrag till den svenska teaterhistorien. O. W—n.

London, Jack. Vagabondlif. Ungdomsminnen. Till sv. [fr. eng.] af M.
Drangel. Boh. 1916. 164 s. 1:—.

Även en uppl. på bättre papper till 2:50.

Vi få här följa förf. på hans ungdomsäventyr såsom luffare i alla möjliga trakter av
Amerika. Han har varit med om litet av varje och skildrar sina upplevelser med friskhet och
humor. Många underliga existenser har han råkat på landsvägarna, på friskjutsar i oeldade
godsvagnar och i fängelserna, och detta galleri av gestalter förstår han ock att teckna på ett
livligt och medryckande sätt. E. G.

Meysenbug, M[alvida] von. I landsflykt. En idealistisk kvinnas memoarer.
Övs. [fr. ty.]. Med förord av Ellen Key. D. 1, 2. W. & W. 1916. 8:50.

Malvida v. Meysenbug, som avled 1903 vid åttiosex års ålder, skildrar i detta arbete några
minnen från sitt i flera avseenden innehållsrika liv, särskilt ungdomstidens erfarenheter, hennes
beröring med de revolutionära kretsarna i Tyskland vid 1800-talets mitt och hennes i
samband därmed stående »landsflykt» till England. Memoarerna äga betydelse såsom bidrag till
kunskapen om förra seklets politiska och andliga frihetssträvanden. De lämna läsvärda
notiser om berömda personligheter, med vilka författarinnan stiftade bekantskap, men tilldraga
sig kanske ett ännu större intresse genom den inblick de skänka i hennes egen själshistoria
och i hennes på smärtans väg vunna världsåskådning. — Romain Rolland nämner Malvida v.
Meysenbug såsom en av de människor, från vilka han i sin ungdom mottagit de starkaste och
mest livsavgörande intrycken. I. N—g.

Michelangelo. Rolland, Romain. Michelangelo. Övs. [fr. fra.] av Hugo
Hultenberg. 2 uppl. Nst. 1916. 211 s. Litt. 4:25.

Jean Christophe's författare söker i denna bok väsentligen teckna en bild av människan
Michelangelo och framställer framför allt en olycklig människa, tragiskt sliten mellan sin
skaparkraft och sin viljesvaghet gentemot människor. Bilden är även som psykologisk
undersökning ensidig, i det författaren förbiser lidelsefullheten i konstnärslynnet, som alltid överdriver
smärtan och olyckan. Boken är skriven i en egendomligt fragmentarisk, impressionistisk form
och insprängd med talrika brevcitat. Rolland behärskar hela litteraturen om Michelangelo och
ger till sist en värdefull bibliografi. Även ett antal av Michelangelos sonnetter avtryckas på
italienska som bihang. A. B—s.

Pasquier, [Etienne Denis.]. En polisprefekt under Napoleon I. Ur
hertigens av Pasquier memoarer. Övs. [fr. fra.] av O. H. D[umrath]. W. & W.
1916. 351 s. Portr. 5:75.

Författaren till dessa memoarer beklädde under Napoleon I:s fyra sista regeringsår den
viktiga posten som polisprefekt i Paris och steg sedermera under restaurationstiden och
julimonarkien till rikets högsta värdigheter, tjänande olika regeringar och styrelseprinciper med
samma trohet och redbarhet. Ur hans vidlyftiga självbiografiska anteckningar är ifrågavarande
volym ett utdrag. Memoarförfattaren ger här intressanta inblickar bakom det napoleonska
kejsardömets kulisser, skildrar utförligt åtskilliga av tidens mera uppseendeväckande händelser,
såsom mordet på hertigen av Enghien, Talleyrands förräderi i Erfurt och general Malets
misslyckade revolt 1814, samt tecknar intressanta karaktärsprofiler av åtskilliga personer i kejsarens
omgivning, exempelvis Lebrun och Cambacérès, Fouché och Talleyrand, »Napoleoniderna»
själva icke att förglömma. Tidsmålande smådrag och träffande omdömen om händelser och
personer inmänga sig talrikt i skildringen. B. F.

Petrus de Dacia. Schück, Henrik. Vår förste författare. En
själshistoria från medeltiden. H. G. 1916. 228 s. 3:50.

Föreliggande arbete behandlar en författare, vilken Schück sedan länge ägnat sin uppmärksamhet,
nämligen den svenske dominikanermunken Petrus de Dacia. Född på Gottland,
troligen på 1230-talet, kom denne år 1266 till den av dominikanerna grundade
undervisningsanstalten i Köln för att som hans ordens tradition krävde bedriva vetenskapliga teologiska
studier. Efter ungefär ett års vistelse i Köln kom han genom en tillfällighet att sammanträffa
med en i byn Stommeln utanför Köln boende ung flicka vid namn Kristina, som var mycket
omtalad för sin fromhet. Genast från början ägnade han henne en livlig beundran, vilken
emellertid så småningom övergick till en svärmisk hängivenhet av halft religiös, halft erotisk
karaktär. Han skrev hennes biografi, författade en dikt till hennes ära och då han återvänt
från Köln till Sverige, tillskrev han henne brev, så ofta det var honom möjligt. Alla dessa
handskrifter finnas bevarade i Mariakyrkan i Jülich ej långt från Rhen, där Kristina av
Stommeln allt fortfarande åtnjuter ett ej ringa anseende som lokalhelgon. — S. ger först läsaren
en inblick i dominikanerordens uppkomsthistoria och ställning inom medeltidens kulturliv;
därefter skildrar han Petrus de Dacias egen levnad, så vitt den är känd före hans möte med
Kristina; sedan följer arbetets huvudparti, framställningen av Kristinas personlighet och hennes
samvaro med Petrus, varefter boken avslutas med ett kapitel om medeltidens känsloliv och dettas
filosofiska bakgrund.

I likhet med Schücks övriga arbeten vilar även detta på en grundval av utomordentligt
djupgående forskning, men det är trots detta ingalunda svårtillgängligt. Tvärtom erbjuder det
en särdeles fängslande och lärorik läsning, särskilt för den som intresserar sig för medeltiden
och dess uppfattning av de religiösa problemen. Det kan på det livligaste anbefallas till alla
något så när betydande bibliotek. O. W—n.

Rolland, Romain. Söderman, Sven. Romain Rolland. Nst. 1916. 66
s. Portr., litt. 2:—.

D:r Sven Söderman, den kände kännaren av fransk litteratur, har här i en liten behaglig
skrift skildrat för svensk publik den franske diktaren och nobelpristagaren Romain Rolland.
Han ger biografiska data, Rollands yttre och inre historia, hans musikaliska föregåenden, hans
själskriser, hans öde att bliva impopulär i själva Frankrike till följd av sin opartiska,
antichauvinistiska uppfattning av Tyskland. Sedan följer en grundlig analys av Rollands
huvudarbete, den stora romanen Jean-Christophe .och dennes märkliga utveckling, samt av diktarens
ideella patos. F. V.

Wallin, Johan Olof. Scheffer, Henrika. Sveriges störste tempelskald.
Nst. 1916. 87 s. Portr. 2:50.

En populärt hållen Wallin-biografi kan alltid räkna på uppmärksamhet. Förf. vänder sig
närmast »till mognare ungdom och historiskt intresserade läsare, som ej hava tillfälle till
speciella studier» men har åtskilligt att giva även åt dem, som äro väl förtrogna med Wallin och
hans tid. Naturligtvis skulle det vara lätt att peka på en och annan oriktig detalj, en påtaglig
felbedömning; — i stort sett tål dock arbetet väl vid en rätt så ingående granskning. Stilen
är ovanligt lättflytande och sympatisk. Mindre tilltalande finner jag däremot de sentimentala
kapitelöverskrifterna. H. W.

K. Geografi.
Eriksson, J. V. Om kartprojektioner. En översikt. Ak. bokh. 1916. 64 s. Ill., litt. 2:75.

Så vitt anmälaren har sig bekant, har vår svenska geografiska litteratur hittills icke ägt
något arbete, som behandlar kartprojektionerna, ifall man icke räknar vad som finnes härom i
Nyström, Geografiens och de geografiska upptäckternas historia, eller en nyligen i Helsingfors
utkommen svenskspråkig lärobok i ämnet. E:s skrift, vilken är innehållsrik och i fackorgan
omnämnts i synnerligen berömmande ordalag, fyller alltså på ett förtjänstfullt sätt en lucka i
en för den högre geografiundervisningen viktig punkt och bör bli av stort värde för alla
geografilärare. S. S.

Mattsson, Gustaf. Strödda resebref. A. B. 1915. 205 s. (Valda skrifter 1.) 3:25.

Gustaf Mattssons produktion har även i vårt land förvärvat en lika erkänd som berättigad
popularitet, varför en närmare karakteristik här icke torde behövas (jfr ovan Bibl-.bl. 1917,
s. 39). De »strödda resebreven», vilka härröra från olika tider under åren 1898—1911 och alla
utom ett förut varit publicerade som korrespondenser i finska tidningar, nå väl icke
»Zanzibarresans» oförlikneliga charme, men fängsla ovillkorligt läsaren genom sin lekande spiritualitet, sitt
goda humör och den ovanliga förmågan av konkret skildring. Till innehållet är det situationer
från växlande lokaliteter i Tyskland, England, Schweiz, varav turistresor och vandringar samt
sanatorieliv i det sistnämnda landet, som förf. besökt för sin hälsas skull, utgöra en avsevärd
del. S. S.

Nordenskiöld, Erland. Forskningar och äventyr i Sydamerika. A. B.
I9I5. 597 s. Ill., kart. 15:—.

Underrättelsen om utbrottet av världskriget förmådde frih. N. att avsluta sin föregående
år påbörjade resa, som var den tredje i ordningen av hans stora etnografiska forskningsfärder
till det inre av Sydamerika och hade till arbetsfält Bolivia samt ett stycke av Brasilien, alltså
till någon del samma område som närmast föregående resa 1908—09. Full av strapatser och
faror, vilka troget och modigt delades av forskarens hustru, har färden också givit betydande
resultat, om vilka lämnas en antydan i den här föreliggande framställningen, som har
reseberättelsens form. Utom samlingarna är resultatet dels arkeologiska undersökningar av
grotthällristningar, gravar, ruiner av förhistoriska byggnader och fästningsverk m. m., dels
etnografiska studier bland föga eller alis icke kända indianstammar. Förf. är också en ivrig
samlare av folklore, och i boken meddelas en mängd sagor och andra prov på indiansk folktro.
Många av dessa litteraturprov äro av stort intresse, bl. a. därför att flera äro s. k. »ortfästa»
berättelser av europeiskt ursprung. Att åtskilliga av dem äro av obscen natur, gör boken
mindre lämplig som ungdomsbok.

Ehuru förf. såsom forskningsresande endast med lätt hand vidrör sina mödor och äventyr,
får man dock en klar föreställning om den okuvliga energi och skarpa intelligens, som fordrats för
att nå ett lyckligt och resultatrikt slut och övervinna alla besvärligheter i form av väglösa
urskogar och moras, farliga båtfärder, malaria och primitiva indianstammar, för vilka
människoäteri icke var främmande och där vid ett tillfälle konversationen rörde sig om detta ämne på
ett för de långväga främlingarna närgånget sätt. Ett dystert minne är mordet på den svenske
medhjälparen Johan Berg, vilket dock icke utfördes av indianer utan vid ett rått
landsvägsöverfall. S. S.

Wibom, John Gustaf. Jaktminnen från Nilen och Giraff-floden. I. H.
1914. 4°. 142 s. Ill., kart. 5:—.

Det väsentliga innehållet i boken är angivet genom titeln. För jägaren och turisten bör
den vara en underhållande läsning. Många och ganska goda illustrationer. S. S.

Wrangel, F[redrik] U[lrik]. I obrända städer och brända. Resor i fred
och i krigstid. Å. & Å. 1915. 323 s. Ill. 5:50.

Man måste ge förf. rätt, att han under den relativt sammandragna titeln lämnat »en något
heterogen samling intryck och upplevelser under resor i fred och krigstid» året 1914. Det

börjar med en längre skildring av Mallorca samt slutar med några korta italienska bilder, och
däremellan får man vara med om »ett besök å den elsassiska krigsteatern omedelbart före
krigsutbrottet», en flyktliknande färd från Paris västerut i krigstid, utflykter i Bretagne, där
man dock icke undgår känning av »krigsvidundrets tentakler», samt besök i de av kriget
hemsökta trakterna. De sistnämnda kapitlen förefalla anmälaren som de intressantaste; bl a.
förekommer en beskrivning på det »lidande Reims», som besöktes, medan bombarderingen ännu pågick
Förf. bemödar sig att endast berätta vad han själv iakttagit och att vara objektiv. Så berättar
han, att det var engelsmännen, som av militära skäl åstadkommo den största förödelsen i staden
La Ferté. Emellertid tyckes han utgå från att tyskarna beskjutit Reims företrädesvis »i tydlig
avsikt att förstöra». En egendomlig kontrast är förf:s djupa och säkert allvarligt menade sorg
över den förstörelse av gamla konstminnen, som han bevittnat, och hans utdrag ur breven
från en »futurist», som sett bombardemanget av Reims och skrivit därom: »Kriget är något
beundransvärt, något utomordentligt skönt, något sublimt! Jag bevistar bombarderingen av
Reims och den uråldriga katedralens brand. Vilka sköna ögonblick! Allt rasar. Allt är i
lågor. Man tänker icke längre på människorna i detta jätte-féeri av granater, lågor och rök.
O, vad det var skönt!» Många upplysningar ur historien, särskilt arkitekturens, meddelas i
sammanhang med de besökta platserna. De vackra illustrationerna förtjäna ett omnämnande. S. S.

Carlsson, Isidor. Uplands nation 1800—1914. En skildring. Uplands
nation, Uppsala 1915. 248 s. Ill., portr. 4:50.

Förf. har gått till värvet att skriva sin studentnations historia under det sista seklet —
för äldre tid finnes ett tidigare arbete från jubileumsåret 1877 — efter omfattande studier och
med den varmaste tillgivenhet för sin uppgift, som han därför behandlat på ett fint och
pietetsfullt sätt. Att skildringen på många punkter blivit tämligen idealiserad, lär ej kunna förnekas.

För gamla och unga generationer av Uppsala-studenter har boken utan tvivel varit kärkommen,
men den har också ett allmänt och bestående värde som en kulturbild från vår äldsta
universitetsstad. S. S.

Wiklund, K[arl] B[ernhard]. Rounala kyrka. [Fri. bokh.] 1916. 4°. 19 s. Ill. 1:50.

En intressant historik över en gammal lappkyrka, som tillkom någon gång på 1500-talet,
på 1700-talet blev ödeskyrka efter att under ett sekel endast tillfälligtvis hava använts och
slutligen (1796) såldes till Torne borgerskap, som flyttade den till en plats i närheten av
Vittangi, där den tjänade som »gäststuga» för vägfarande och så småningom förstördes, så att
den nu är alldeles försvunnen. S. S.

L. Rätts- och statsvetenskap.
Brisman, Sven. Nationalekonomi. 1, 2. Nst. 1916. 1:10, 2:90.

1. Teoretisk nationalekonomi. — 2. Praktisk nationalekonomi.

D:r Brisman, professor vid handelshögskolan i Stockholm, har redan gjort sig allmänt
bekant för en rent av sällspord pedagogisk förmåga både som föreläsare och
läroboksförfattare. Hans första upplaga av detta arbete fyllde på ett hart när oväntad sätt det
alltför länge i Sverige härskande behovet av en här hemma skriven, populär,
intresseväckande och verkligt givande lärobok i ämnet. Nu föreliggande andra upplaga framträder,
särskilt beträffande den teoretiska delen, med i viss mån ändrad karaktär: dess syfte har förlagts
till en något högre nivå. De förtjänster, som utmärkte den första upplagan, möta oss även
här — samma klara stil, samma förmåga att låta varje problems kärna framträda, samma
pedagogiska mästerskap utan jagande efter allehanda konstgrepp. — De teoretiska ståndpunkter,
som förf., med en högre eller lägre grad av självständighet intar och utvecklar, kunna ej här
göras till föremål för granskning. Omdömena om motsatta ståndpunkter bli väl kategoriska,
så mycket mer som utrymmet ej tillåtit en utförligare motivering. Den avdelning, som behandlar
den praktiska nationalekonomien, utgör en mönstergill förening av gedigenhet och behagfullhet
i framställningen. E. H. T.

Cassel, Gustav. Tysklands ekonomiska motståndskraft. Nst. 1916. 117 s. 2:25.

Huvudinnehållet i detta arbete är fylligt angivet av titeln. Framställningen meddelar en
utmärkt vägledning för en överblick av varje krigförande lands ekonomiska och finansiella

problem, sådana de i allmänna drag gestalta sig. Det största generella intresset knyter sig till
kapitlet om den tyska valutan — ett mästerverk av klarhet och koncentration. Den position,
professor Cassel intar såsom en av Nordens allra yppersta teoretiska nationalekonomer, ger åt
detta arbete, från början till slutet utmärkt av hans kända genomskinliga och medryckande
framställningssätt, en auktoritet, som ej behöver försvagas av de rätt så starkt framträdande
sympatierna för vederbörande land. E. H. T.

Harmaja, Laura o. Leo. Folkhushållningens grunddrag. Otava, Hfors 1915. 112 s. Inb. 2:50.

Detta lilla finska arbete har goda förutsättningar att tjäna som en första hjälpreda vid
studiet av nationalekonomien, och detta även i Sverige, enär åtskilliga av de konkreta exemplen
hämtats från svenska förhållanden. I trots av en mycket stark sammanpackning ha förf. lyckats
ge framställningen klarhet och åskådlighet. Mot själva grupperingen av ämnets olika delar
och ävenledes mot en och annan punkt av innehållet kunna nog anmärkningar göras. Men i
allmänhet har arbetet sina stora både pedagogiska och sakliga förtjänster för den uppgift det
avser att fylla. E. H. T.

Kant, Immanuel. Avhandlingar om fred och rätt. Övs. [fr. ty.] och med
en inledning av Alf Nyman. A. B. 1915. 25 + 195 s. Portr. (Moderna
tänkare 12.) 3:50.

Innehåll: Synpunkter till en allmän historia i världsborgerligt syfte. — Till den eviga freden.—
Ur rättsläran. — Om förhållandet mellan teori och praktik i folkrätten.

Ingen torde kunna förneka, menar Kant, att möjligheten för de enskilda individerna att
fullt utveckla sina anlag är i högre grad för handen inom ett statssamfund, men lika klart är
det enligt Kant, att den barbariska frihet, vari staterna ännu leva, hämmar den fullständiga
utvecklingen av deras anlag. Krigstillståndet absorberar genom ökade rustningar och ödeläggelser
av kulturförbindelser en allt större del av staternas kraft och till sist måste de av det olidliga
i deras tillstånd enas om ett statsförbund, inom vilket rätten kan ersätta maktgodtycklighet.

Kant vädjar således icke endast till plikten till fred, utan hoppas även på naturens eget
tvång till fred.

De två första och den sista av de i samlingen intagna uppsatserna äro de som genom sin
klarhet och frihet från skematism lämpa sig bäst för en större publik. M. J.

Nya strafflagen för krigsmakten jämte lagen d. 23 okt. 1914 om
krigsdomstolar och rättegången därstädes samt promulgationslagen av samma dag.
Med inledande översikt och utförligt register. Utg. av Konrad Hagman. L. H.
1915. 136 s. Inb. 1:25.

Genom lagar den 23 okt. 1914 omorganiserades vår militära straffrättsskipning. Av
»strafflag för krigsmakten», som består av fyra avdelningar, är den tredje, med rubriken »krigsartiklar»
tillämplig endast i krigstid eller vid mobilisering. Genom »lag om krigsdomstolar och
rättegången därstädes» har krigsdomstolarnas sammansättning i hög grad förändrats, varvid större
rum beretts för den civila juridiska sakkunskapen. — Utom lagtext innehåller föreliggande
edition en kort historik över krigslagsreformen och ett vidlyftigt register. C. K—a.

M. Teknologi.
Om inre vattenvägar. Samlade uppsatser ur Teknisk tidskrift 1915—1916.
Sv. teknol, fören. 1916. 174 s. Ill., kart. (Tekn. bibl. 8.) 2:—.

Högt utvecklade kommunikationer utgöra en förutsättning lika väl som ett bevis för en
kraftig ekonomisk kultur. De svenska kommunikationerna äro som bekant ännu i starkt
behov av utvidgningar. Vårt vägväsen är i sin linda och i vårt järnvägsnät fattas många maskor.
Våra inre vattenvägar gynnas av slösande rika naturliga förutsättningar, men hava kanske just
därför icke omfattats med tillräckligt intresse för att nå full blomstring.

Sedan nu staten och ett antal kommuner förenat sig om grundlig utredning om våra inre
vattenvägar torde anledning finnas till förhoppningar om ett rationellt utnyttjande av dessa
viktiga kommunikationsleder. I föreliggande arbete ge skilda författare en framställning av
hithörande problem. E. P. W.

Serrander, Mauritz. Sveriges vattenkraft i grafisk framställning. Tvenne
kartor. Sv. teknol. fören. 1916. 6 s. Kart. (Tekn. bibl. 7.) 2:—.

Den alltjämt brännande frågan om vår vattenkrafts viktiga utnyttjande belyses på ett överskådligt
sätt av detta arbete, som jämte en kort ingress innehåller två kartor visande dels de
större vattenkraftsanläggningarna i Sverige och dels vattenkrafttillgångarna i Sveriges större
vattendrag. Framställningen är ytterst noggrann och dock överskådlig. E. P. W.

Stöckel, H. F. A., o. Thon, C. F. G. Fullständig handbok för betsning,
polering och lackering. Jämte bihang: Lödning av metaller. Övs. 8 uppl.
A. B. 1915. 72 s. (Allmännyttigt handbibl. n:o 8.) 0:90.

Detta lilla arbete utkommer nu i sin åttonde upplaga. Lekmannen, som har intresse
för och behov av att på egen hand syssla med de tacksamma hantverk, som här kortfattat och
överskådligt avhandlas, liksom mannen av facket finner här en god handbok av bekvämt
omfång. E. P. W.

N. Ekonomi.
Dahlander, Gösta. Handbok i smådjursskötsel. D. 1, 2. Nst. 1916 Ill. 2:25, 2:75.

D.   I. Några av den allmänna avelslärans grunder. — D. 2. Getskötsel.

Förf. till ovanstående arbete har bedrivit studier i husdjursskötsel vid även utländska
högskolor och det synes vara hans avsikt att efter hand giva oss en komplett samling häften i
smådjursskötsel. Del 1, som sålunda skall utgöra inledningen och grunden till de övriga,
bygger på den modärna ärftlighetsläran (Mendelismen) och synes vara väl omfattande för ett
arbete, som avser tillämpning å de mindre husdjuren, men detta är i samklang med
utförligheten av den teoretiska delen av del 2, där exteriör och raslära upptaga nära hälften av
hela utrymmet. Då arbetet sålunda påtagligen avser att tillgodose såväl vetenskapliga som
praktiska krav, bör detsamma vara väl lämpat att ingå i våra lantbiblioteks boksamlingar. A.  Ö—n.

Holm, Thora, o. Hamilton, Märta. Rådgivare för svampens tillagning
och konservering. W. & W. 1916. 62 s. 1:25.

För att sprida kunskap om svampens värde, dess tillagning och förvaring hava vi en god
hjälp i denna »Rådgivare». Den innehåller recept å närmare ett 40-tal typiska rätter med
svamp, — frukost-, lunch-, middags- och mellanrätter samt bröd — goda råd och anvisningar
om tillgodogörandet och även en födoämnestabell, där svampen intar sin givna plats i raden
bland övriga vegetabilier. Konserveringen av svamp omfattar: torkning, svampmjöl, saltning,
inkokning i smör, svampbuljong, soja, salader, pickles och sterilisering. L. A.

Holzhausen, Axel. Orchidéer; deras förekomst, odlingshistoria och skötsel;
skildringar och bilder för hortikultörer och blomsterälskare. A. B. 1916. 173 s. Ill. 7:50.

Vår trädgårdslitteratur har erhållit ett mycket beaktansvärt tillskott genom direktör H:s
orkidébok. Den lämnar en på mångårig praktisk erfarenhet stödd redogörelse för de villkor,
som äro nödvändiga för att en orkidékultur skall drivas med framgång. Förf. ger en intressant
översikt av orkidéodlingens historia såväl i utlandet som hos oss. Boken är försedd med
utmärkta illustrationer, därav ett par delikata färgtavlor. R. L.

Kort handledning i skogshushållning utgiven av Föreningen för skogsvård
i Norrland [Norrlands skogsvårdsförbund, Östersund.] 1914. 315 s. Ill., kart. 2:75.

Föreliggande arbete, som haft till författare en 5-mannakommitté ur Föreningen för
skogsvård i Norrland — numera Norrlands skogsvårdsförbund —, avser närmast att vara en lärobok
i norrländsk skogshushållning för de lägre skogsskolorna. Med sina talrika och instruktiva

illustrationer synes boken även hava de bästa förutsättningar som handledning för dem, som
vilja använda den vid självstudier. Utan tvivel har boken även intresse för vara
skogsintresserade i södra Sverige.

Arbetets 21 kapitel ge en god föreställning om det vittomfattande innehållet: 1. Våra
skogars utvecklingshistoria. 2. Norrländska skogssamhällen. 3. Trädens allmänna byggnad. 4. De
klimatiska faktorernas betydelse för träden. 5. Våra skogsträd. 6. Skogsmarken. 7.
Skogsbeståndet. 8. Avverknings form er och naturlig föryngring. 9. Skogsodling. 10. Beståndsvård.
11. Skogsskydd. 12. Dikning. 13. Avverkning. 14. Flottning. 15. Virkets tekniska
egenskaper. 16. Virkets förädling. 17. Virkessortiment. 18. Kolning. 19. Tjärtillverkning.
20. Skogsmatematik. 21. Skogsindelning.

Även om vissa kapitel blivit något styvmoderligt behandlade i jämförelse med andra —
sannolikt en följd av kommittéförfattandet —, blir helintrycket av boken mycket gott.
Föreliggande handledning i skogshushållning står avgjort framför sina närmaste föregångare.
Norrlands skogsvårdsförbund är mycken tack värt för det arbete, det i skogsupplysningens tjänst här
utfört. N. S.

Lind, Gustaf, o. Abrahamson, Reinh[old]. Moderna växthus.
Handledning vid växthusbyggnadsarbeten. W. & W. 1916. 202 s. Ill. 4:—.

Ingående och åskådligt — ej minst genom en mängd mycket goda illustrationer — ges här
för eventuella växthusbyggare uppslag och förslag till alla de växthustyper som den moderna
hortikulturen kräver, tillika med en noggrann redogörelse för dessa växthus olika inredning
och vård. E. N.

Lindhagen, Anna. Koloniträdgårdar och planterade gårdar. (Tit.-rubr.:
Centralförbundet för socialt arbete.) Nst. 1916. 56 s. Ill. 1:25.

Bland alla dem — och de äro nu lyckligtvis många — som ej blott ur hortikulturell, utan
även ur social synpunkt intressera sig för koloniträdgårdarnas betydelsefulla verksamhet, bör
detta arbete om dennas historia, utveckling och läge kunna påräkna avsevärt beaktande, till
ytterligare gagn för en verksamhet, som i förf. har en lika varm som sakkunnig förespråkare. E. N.

Lundén, Ossian. Jord och gödsel i trädgårdsbruket. För trädgårdsodlare
och trädgårdsundervisningen. A. B. 1916. 482 s. Ill. 7:50.

I det uppsving, vår trädgårdsodling nu tagit, har behovet av en specialbok sådan som den
ovanstående länge varit kännbart. Ett arbete som detta, vilket rationellt redogör för jordens
behandling allt efter olika jordarters sammansättning och krav, måste självfallet hälsas med
största glädje, isynnerhet som det på detta område välkända författarenamnet borgar för bokens
alltigenom sakkunniga och vederhäftiga innehåll. Jämte Lundéns övriga böcker bör det ha plats
i varje bibliotek, där landets ekonomi är representerad. E. N.

Meredith, Lewis B. Klipp trädgården, dess anläggning och underhåll. Övs.
[fr. eng.] av Elisabeth Lovén. Nst. 1916. 241 s. Ill. 5:50.

En bok, huvudsakligen avsedd för modern trädgårdskonst och dess intressen men dessutom
även en god rådgivare för alla dem, som kring hem och gård äga större eller mindre
naturpartier för uppodling och bearbetning. Ämnet är nämligen synnerligen väl och allsidigt
genomtänkt, framställningen klar och översättningen god. E. N.

Norén, Ester. De svenska hemmens förfall och upprättelse. W. & W. 1916. 163 s. 2:75.

Den titel, som denna bok bär, förefaller efter bokens läsande väl stortalig. Förf. visar
helt visst många exempel på hemmens förfall, men ger i stället mycket få positiva insatser och
uppslag för hemmens upprättelse. I den stora frågan om förhållandet mellan hemmets husmor
å ena och tjänarinnan å andra sidan klargöres från båda hållen deras ställning till varandra
och med varma ord föres tjänarinnans talan på samma gång som husmoderns ställning och
plikter noga pointeras. En omorganisation av tjänarinneyrket, en förbättring av tjänarinnans
ställning och en högre uppskattning av det husliga arbetet äro synpunkter och önskemål, som
kraftigt betonas. L. A.

Olson, Svea. Handledning i dekorativ söm. Lb. 1916. 126 s. Ill. (Hemmets handböcker 3.) 1:50.

Genom sin alltigenom svenska prägel förtjänar boken spridning bland alla utövare av
den vackra handaslöjd i vilken våra mormorsmödrar voro mästare, då det gällde
linneförrådensutstyrsel. E. N.

P. Naturvetenskap.
Jfr ovan arbetet om Fries på J.

Knöppel, Arvid. Vildmarksbilder. Å. & Å. 1916. 191 s. 3:—.

Bäst av skisserna i Knöppels nya bok är »När dagen födes»; det är en liten läcker
stämningsbild från en tidig vårmorgon, den är given diskret och känsligt i utsökta färger. Tyvärr
lyckas förf. icke alltid lika bra med sina naturskildringar, delvis beroende därpå att han ej
ger sig tid att utarbeta sina skisser ordentligt. Han har för det mesta så bråttom, och hans
stil fordrar tukt och ans för att bli njutbar. R. L.

Kolthoff, Ruth o. Esther. På barmark och spårsnö. Natur- och
jaktlifsskildringar. Sk. 1916. 175 s. 2:50.

Författarinnorna äro döttrar till den kände zoologen och djurlivsskildraren Gustaf Kolthoff.
De fingo ofta följa med honom på hans strövtåg och jaktutflykter, och han lärde dem, hur man
skall gå till väga för att verkligen få se något under en vandring ute i naturen. Eft.er faderns
död ha de utgivit böckerna »Med far i skogen» och »På barmark och spårsnö». Den senare,
som kom till julen, innehåller många nätt gjorda iakttagelser överblivet i de uppländska
skogarna. Det är en liten frisk och underhällande bok, som en naturvän läser med nöje. R. L.

Long, William J. På nordliga stigar. Övs. [fr. eng.] av Jane Lindblad.
H. G. 1916. 161 s. 2:50.

»På nordliga stigar» är den femte Long-boken, som på få år överflyttats till svenska. Det
är glädjande, att denna högt kvalificerade natur- och djurlivsskildrare funnit publik även i vårt
land. Hans böcker äro äkta, och de förtjäna läsas. Denna nya bok handlar huvudsakligast
om vargar; den rymmer en djurpsykologi av finaste slag. R. L.

Naturhistoriska riksmuseets historia. Dess uppkomst och utveckling. Utg.
af K. Vetenskapsakademien. 290 s. 40. Ill., portr. 15:—.

Till invigningen av det nya Riksmuseet i höstas ha avdelningscheferna skrivit en framställning
av de resp. avdelningarnas historia från 1739 till 1916. Det är en intressant lektyr,
som visar den successiva anhopningen av de naturalier, vilka nu förläna vårt museum en så
högt respekterad ställning i den naturvetenskapliga världen. Volymen är väl illustrerad med
porträtt och interiörer. R. L.

Palmgren, Rolf. I naturens lustgård. Stämningsbilder och djurskisser från
lifvet i naturen. 2. Lilius & Hertzberg, Hfors 1916. Ill. 213 s. 5:40.

I sin nya bok »I naturens lustgård» fortsätter intendenten Palmgren sitt lovvärda agitationsarbete
för naturskyddssaken i Finland. Han driver sin agitation med stod av fakta, bom
med all tydlighet visa, hur bekymmersamt det är ställt för en hel del karakteristiska finska
djur och växter. En svensk läsare har många tillfällen att anställa jämförelser med
förhållandena i vårt land. Naturskyddsidén är icke populär ute bland folket, och det fordras mycket
arbete för att få den spridd och respekterad. Palmgrens bok innehåller även åtskilliga fina
naturskildringar, som visa vilken utmärkt iakttagare han är. R. L.

Simmons, Herman G[eorg]. Våra vanligaste vilda växter och de växtsamhällen,
vari de ingå. 30 planscher i färgtryck efter teckningar av A. Ekblom, Jakob E.
Lange och M. Chr. Skovgaard. Med text. Gle. bokh. 1916. 46 s. + 3° pl. 3:75.

Utgivaren har eftersträvat att inom ett begränsat antal tavlor få med så många som möjligt
av våra mera allmänt förekommande vilda växter; samlingen är representativ för sitt
ändamål. Texten lämnar en mycket god översikt av huvuddragen av svensk växtgeografi. Denna
översikt är särdeles välkommen, ty vår populära växtgeografiska litteratur är minst sagt
knapphändig. R. L.

Små böcker i naturvetenskap. N:o 1—4. Gle. bokh. [1914—16]. à 1:—.

N:o 1. Däggdjur och småfåglar. — N:o 2. Fåglar. — N:o 3. Fåglar. — N:o 4. Kräldjur,
groddjur och fiskar.

Fyra små volymer utmärkta djurfotografier, vardera innehållande 60 planscher. Fotografierna
äro hämtade ur ett bekant engelskt verk, Gowans »Nature books». Urvalet är lämpat efter
den svenska faunan. Till bilderna har fil. mag. A. Kemner fogat en kompletterande text, som
än ytterligare höjer häftenas värde. Texten ger huvudsakligen upplysningar om de resp.
djurarternas utbredning och förekomst i vårt land men också biologiska och andra notiser lämnas. R. L.

Vetenskapen och livet. 1917: nr 1. H. G. 6 h. årl. à 1:50; för årg. 9:—.

Det är med verklig glädje jag går att omnämna, att den populärvetenskapliga tidskriften:
Vetenskapen och livet åter börjat utkomma efter att ha legat nere alltsedan krigsutbrottet (jfr
Bibl.-bl. 1916, s. 91).

Den är en i ordets bästa bemärkelse populär tidskrift, lättfattlig och lättläst, och vad
illustrationsmaterialet beträffar är den utan motstycke. Den vill i första rummet genom aktuella och
instruktiva artiklar väcka och vidmakthålla intresset för vetenskapliga spörsmål hos den stora
allmänheten. Men även den vetenskapligt skolade skall på områden som ligga vid sidan av
hans vanliga arbetsfält finna många givande och läsvärda artiklar. I ord och bild kommer ej
blott att redogöras för de viktigaste framstegen och rönen inom naturvetenskapen, medicinen
och tekniken, utan även angränsande områden såsom experimentell psykologi, arkeologi och
geografi komma att behandlas. I varje häfte kommer dessutom en biografi av någon storman på
vetenskapens eller teknikens område att ingå, åtföljt av något karakteristiskt utdrag ur hans
skrifter.

För att lämna en föreställning om vad tidskriften kommer att bjuda, följer här en översikt
av de viktigaste artiklarna i det föreliggande första häftet för 1917. Professor H. Nilsson-Ehle
i Lund skriver om växtförädling genom korsningar och dessas stora betydelse för erhållandet
av för jordbruket lämpliga sädesarter. Så följer en i dessa dagar aktuell artikel om Tysklands
trådlösa förbindelser med Amerika. Vidare redogöres för framställningen av konstgjorda
diamanter, auerstenarna och det nya elddonet, gyroskopet och dess praktiska användning etc.
Krigstekniken behandlas i artiklar om Ljussignaler och nattliga strider och Om
Undervattensbåtar som minutläggare och en sakkunnig redogörelse lämnas för det ryska järnvägsnätet. Allra
sist följer en avdelning, som heter Strövtåg i vetenskapens omgivningar, en avdelning vilken helt
säkert av den stora allmänheten kommer att omfattas med mycket intresse.

Av denna korta innehållsöversikt framgår, att detta är en publikation, som bör kunna finna
läsare i snart sagt varje bibliotek, och dess anskaffande till folk-, skol- och studiecirkelbibliotek
rekommenderas därför på det livligaste. I. B.

u. Böcker för barn och ungdom.
Jfr folksagosamlingarna av Grip och Hyltén-Cavallius ovan s.  195.

Grip, Elias. Marco Polo, hans resor i Asien och skildringar från fjärran
östern. Efter utländska källor. Med originalill. av Edward Berggren. Sv. l. t.
1916. 204 s. Portr., kart. (Saga 55.) Inb. 1:50.

Marco Polo (f. 1254, d. 1324) var en venetiansk köpmansson, som vid 16 års ålder fick
följa sin far och farbror till Kuhlaikan i Kaukaluk (Peking) och som stannade i kanens tjänst
i 24 år, varvid han fick tillfälle att färdas genom Asien i hela dess längd, från rike till rike.
Hemkommen deltog han i sin fädernestads krig med Genua och blev tillfångatagen. Under
fängelsetiden dikterade han berättelsen om sina sagolika färder i östern. Denna bok fick en
oerhörd spridning, och ej mindre än 85 manuskript äro nu kända. Ett av dem har tillhört
drottning Kristina och förvaras i Kungl. biblioteket i Stockholm. — Sagas bearbetning är
förtjänstfullt och vederhäftigt gjord, men naturligtvis starkt förkortad. G. L.


<chapter name="BERÄTTELSE ÖVER SVERIGES ALLMÄNNA
BIBLIOTEKSFÖRENINGS TREDJE ÅRSMÖTE.">
BERÄTTELSE ÖVER SVERIGES ALLMÄNNA
BIBLIOTEKSFÖRENINGS TREDJE ÅRSMÖTE.
Stockholm den 20 och 21 augusti 1917.

Avgiven av mötets sekreterare Fredrik Hjelmqvist och Knut Tynell.

Det var under i vissa avseenden ganska ogynnsamma omständigheter, som
Sveriges allmänna biblioteksförening sammanträdde till sitt tredje årsmöte.
Trafikinskränkningarna och dyrtiden gjorde längre resor föga lockande,
och det var därför intet annat än vad man kunde vänta, att detta möte var
fåtaligare besökt än det föregående. Medlemstalet vid mötet uppgick endast till
ett sjuttiotal, varav omkring femtio voro bosatta i Stockholm.

Som särskilt inbjudna hedersgäster hade vid mötet infunnit sig folkskolöverstyrelsens
chef överdirektör B. J:son Bergqvist, undervisningsrådet H. Wallin och
rektorn för Ateneum för flickor A. Bruno, till vilken senare biblioteksföreningen
stod i tacksamhetsskuld för upplåtande av lokal för mötesförhandlingarna.

På Ateneum för flickor var också lokal beredd för mötesbyrån, som förestods
av amanuensen vid Kungl. biblioteket E. Vinge.

Första mötesdagen.
Den 20 augusti.

Mötet öppnades kl. 10 f. m. av S. A. B:s ordförande förste bibliotekarien
J. M. Hulth. Till ordförande för mötet valdes riksbibliotekarien I. Collijn och
till vice ordförande bibliotekarien Hulth och professor K. Kjellberg. Mötets
ordförande underströk i sina hälsningsord till mötet särskilt betydelsen av samarbetet
mellan de vetenskapliga och de folkliga biblioteken. En ärlig och förtroendefull
samverkan mellan dessa båda slag av bibliotek vore, det var hans övertygelse,
en viktig faktor i hela det svenska biblioteksväsendets utveckling.

På ordförandens förslag beslöt mötet att avsända hyllningstelegram till H.
M:t Konungen samt en telegrafisk hälsning till statsrådet och chefen för
ecklesiastikdepartementet A. Hammarström.

Från Norsk bibliotekforening, Dansk biblioteksforening, Foreningen Danmarks
folkebogsamlinger och universitetsbibliotekarien i Helsingfors G. Schauman hade
anlänt skriftliga hälsningar till mötet, vilka upplästes av sekreteraren.

Vid därefter företagna val utsågos till protokollsjusterare amanuensen vid Kungl.
biblioteket I. Norberg och fröken Greta Linder samt till medlemmar i en

beredningskommitté bibliotekarien C. Grönblad, förste bibliotekarierna S. Aberstén
och G. Adde, bibliotekskonsulenterna F. Hjelmqvist och K. Tynell samt
seminarieadjunkten Marie Louise Gagner och bibliotekarien vid Gustav Vasa
församlingsbibliotek Hildur Lundberg.

Styrelsens berättelse fanns införd i mötesprogrammet och var av följande lydelse:

Berättelse
avgiven av styrelsen för Sveriges allmänna biblioteksförening vid föreningens tredje årsmöte
den 20 och 21 aug. 1917.

Styrelsen, som vid sammanträde den 7 aug. 1916 utsåg till v. ordförande herr Grönblad,
till kassaförvaltare herr Nilsson och till sekreterare herr Hjelmqvist, har därefter haft fyra
sammanträden den 2 december 1916 samt den 24 mars, 4 juni och 7 aug. 1917.

Med anledning av den av senaste årsmötet till styrelsen hänskjutna frågan om användningen
av de större bibliotekens dupletter tillsatte styrelsen en kommitté, med uppdrag att inkomma
med förslag till åtgärder i ärendet. I kommittén insattes ordf., v. ordf., sekreteraren och herr
Grönfeldt.

I anslutning till den av kommittén företagna utredningen har styrelsen beslutat föreslå, att
årsmötet ville rikta en allmän uppmaning till alla de offentliga boksamlingar, som hava dupletter,
vilka de önska avyttra, att de måtte genom Biblioteksbladet bringa detta till föreningens
kännedom.

Frågan om bibliotekariernas ställning i flickskolorna, vilken av senaste årsmötet
återremitterats till styrelsen, har tagits under förnyad behandling. Då underrättelse erhölls, att
flickläroverkens lönefråga just vid denna tid var före i Lärarelönenämnden, beslöt styrelsen att —
utan att avvakta något uttalande av biblioteksföreningen — till nämnden ingiva följande skrivelse.

Sveriges allmänna biblioteksförening, som utgör en sammanslutning av funktionärer vid
olika slag av bibliotek, vetenskapliga, lika väl som folk- och skolbibliotek, och som har till
uppgift att söka främja det svenska biblioteksväsendets utveckling, har bland annat upptagit till
behandling frågan om bibliotekariernas ställning vid privata seminarier, flick- och samskolor.
Redan vid föreningens konstituerande möte i januari 1915 i Stockholm stod denna fråga på
programmet, och lärarinnan vid Oskarsskolan i Stockholm, fröken Malin Geijer, gav vid detta
möte en ingående redogörelse för biblioteksförhållandena vid de nämnda skolorna (se Berättelse
över första allmänna svenska biblioteksmötet s. 45—47). Redogörelsen utmynnade i uttalandet
av vissa önskemål. Bl. a. framhölls det starkt, att det skulle vara »för undervisningen gagnande,
om allt flera skolor kunde hava en avlönad bibliotekarie», eller kanske ännu hellre »om det
blev en av Överstyrelsen sanktionerad sed, att bibliotekssysslan räknades in i den övriga
tjänstgöringen».

Frågan om bibliotekarierna i dessa skolor har sedan dess varit föremål för överläggning
såväl inom biblioteksföreningens styrelse som pa föreningens senaste årsmöte i Göteborg 1916
(se redogörelsen för detta möte i Biblioteksbladet 1916, s. 145 —149, 153).

Med anledning av vad sålunda i ärendet förekommit, har styrelsen för Sveriges allmänna
biblioteksförening beslutat att till Lärarelönenämnden  ingå med följande framställning.

Det torde ligga i öppen dag av vilken stor betydelse det är för såväl undervisningen som
elevernas allmänna uppfostran, att det vid läroverket finnes ett bibliotek, där eleverna under
kompetent ledning få tillgång till läsning av olika art och kunna »lära hantera böcker, liksom
de i laboratoriet lara sig hantera apparater och stoffer».

Biblioteket spear emellertid ännu i de flesta enskilda läroverk en ytterst obetydlig roll.
Sin huvudsakliga grund har detta naturligtvis i brist på medel för inköp av böcker, men en
bidragande orsak är givetvis öcksa svårigheten att under närvarande förhållanden finna någon
lärare eller lärarinna, som har tid eller råd att ägna biblioteket det ganska dryga arbete, som
kräves för att driva upp ett skolbibliotek. Mycket skulle enligt styrelsens mening i detta fall
vara hjälpt, om tjänstgöring vid läroverket tillhörigt bibliotek finge — uppskattad till ett visst
antal undervisningstimmar intill ett bestämt maximum — tagas med vid beräkningen av s. k.
full tjänstgöring. Därvid synes i de fall, då biblioteket hålles öppet på vissa tider, en timmes

utlåningstid vid biblioteket böra värderas lika med en lektionstimme med stillag i klasserna
över de förberedande. Den förberedelse, som en dylik lektionstimme kräver, motsvaras ju
tillfullo av arbetet med böckernas anskaffning och vard, deras fullständiga katalogisering (med
författare-, titel- och ämneskort) o. d., ett arbete, som kräver sin dryga tid, om biblioteket skall
skötas, så att alla dess resurser kunna komma till verklig nytta.

Under hänvisning till vad sålunda anförts, får därför styrelsen för Sveriges allmänna
biblioteksförening hemställa, att Lärarelönenämnden ville, i sammanhang med behandlingen av de privata
seminariernas, flick- och samskolornas avlöningsförhållanden, även taga upp frågan om under
vilka villkor bibliotekstjänstgöringen skulle kunna tagas med i beräkningen av s. k. full
tjänstgöring.

Enligt meddelande från ledamöter i Lärarelönenämnden har denna skrivelse ännu ej
slutbehandlats.

Styrelsen ingav i början av innevarande år en ansökan till konungen om statsunderstöd
under år 1917 till föreningens tidskrift Biblioteksbladet. Ansökan blev emellertid ej bifallen,
och för att möjliggöra det fortsatta utgivandet av Biblioteksbladet har styrelsen sett sig föranlåten
att föreslå föreningen att besluta höja årsavgiften till 3 kr. I sammanhang härmed bör naturligtvis
också avgiften för ständig medlem höjas, dock har styrelsen ej ansett, att den bör sättas högre
än 50 kr. Även om årsmötet skulle besluta vidtaga denna ändring i stadgarna, torde det dock
bliva nödvändigt att söka pa privat väg anskaffa ytterligare medel till tidskriften, åtminstone
för de närmaste tre åren, under avvaktan på att det skall bli möjligt för föreningen att erhålla
statsunderstöd.

Från föreståndaren för Malmö arbetares bibliotek och läselokal, F. Berlin, har till styrelsen
inkommit följande skrivelse:

Till styrelsen för Sveriges allmänna biblioteksförening.

Undertecknad anhåller att vid föreningens årsmöte upptages frågan om ett enhetligt
katalogsystem för Sveriges folk-, stads-, församlings- och härmed jämförliga offentliga bibliotek.

Högaktningsfullt
F. Berlin.

På samma gång som styrelsen framlägger det sålunda väckta förslaget för årsmötet, vill den
för sin del föreslå årsmötet att utse en kommitté med uppdrag att utarbeta ett för Sveriges
folk- och skol- samt andra med  dem jämförliga bibliotek lämpligt katalogsystem.

Föreningen räknar för närvarande 686 medlemmar, därav 10 ständiga, och har sedan förra
årsmötet ökats  med  267.

Utom föreningens medlemmar har Biblioteksbladet inemot 300 prenumeranter, däribland
269 studiecirklar, vilka tillhöra förbund, som äro ständiga medlemmar av Sveriges allmänna
biblioteksförening, och vilka cirklar med anledning därav enligt styrelsens beslut ha möjlighet
att erhålla Biblioteksbladet till nedsatt pris, utan att därför behöva bli medlemmar av föreningen.

Biblioteksbladet har liksom under föregående år redigerats av hrr Hjelmqvist och Tynell.

Med anledning av att professor Knut Kjellberg — vars betydelsefulla insatser på
biblioteksföreningens verksamhetsområde för alla föreningens medlemmar torde vara för väl kända för att
här behöva skildras — fyllde 50 år, beslöt Biblioteksbladets redaktion att låta tidskriftens andra
häfte för innevarande år få karaktär av ett hyllningsnummer för honom. Den ökning i kostnader,
som betingades av festnumrets större omfång, har bestritts av insamlade medel.

I och för anordnande av årsmötet tillsatte styrelsen en kommitté, bestående av styrelsens i
Stockholm och Uppsala boende medlemmar jämte herr Tynell. Till mötets sekreterare utsågos
hrr Hjelmqvist och Tynell samt till föreståndare för mötesbyrån biblioteksamanuensen E. Winge.

Stockholm i augusti  1917.
J. M. Hulth.
Fredrik Hjelmqvist.

De i styrelsens berättelse framställda förslagen remitterades på hemställan av
ordf. till beredningskommittén.

Rörande granskningen av föreningens räkenskaper för år 1916 hade avgivits följande

Revisionsberättelse.

Föreningens ekonomiska ställning den 1 jan. 1916.

Tillgångar:
Innestående å sparkasseräkning i A. B. Nya Banken . . . 260:—
Innestående å kapitalräkning i A. B. Sthlms Handelsbank . . . 203:64
————————
Summa kr. 463:64

Skulder:
Utlägg av kassaförvaltaren . . . 8:20
Överskjutande tillgångar . . . 455:44
————————
Summa kr. 463:64

Kassasammandrag för år  1916:

Inkomster:
Avgift à 40 kr. för 4 ständiga medlemmar . . . 160:—
537 årsavgifter à 2 kr. . . . 1,074:—
248 studiecirklar à 1:75 . . . 434:—
Diverse inkomster . . . 5:52
Räntemedel . . . 23:31
Uttagit å sparkasseräkning . . . 700:—
————————
Summa kr. 2,396:83

Utgifter:
Tryckningskostnader för Biblioteksbladet . . . 1,118:65
Honorar för uppsatser i Biblioteksbladet . . . 256:75
Diverse utgifter för  Biblioteksbladet . . . 92:27
Porto, transporter, arbetsmateriel . . . 43:05
Diverse utgifter . . . 38:83
Insatt å sparkasseräkning . . . 660:73
Insatt å depositionsräkning . . . 172:58
Saldo till 1917 . . . 13:97
————————
Summa kr. 2,396:83

Föreningens ekonomiska ställning den 31 dec. 1916.

Tillgångar:
Kontant i kassan . . . 13:97
Innestående å sparkasseräkning i A. B. Nya Banken . . . 220:73
Innestående å kapitalräkning i A. B. Sthlms Handelsbank . . . 376:22
————————
Summa kr. 610:92

Skulder:
Kapitalbehållning . . . 610:92
————————
Summa kr. 610:92



Då vi funnit räkenskaperna väl förda, samt inkomster och utgifter styrkta med verifikationer,
tillstyrka vi full ansvarsfrihet åt kassaförvaltaren.

Stockholm den 31 juli  1917.
 C. G. Löfgren.  Edv. Johanson.
 Revisorer.

Föreningen beslöt bevilja styrelsen full och tacksam ansvarsfrihet.

Till ordförande i föreningens styrelse omvaldes förste bibliotekarien J. M.
Hulth och till medlemmar av styrelsen överbibliotekarien L. Wåhlin,
läroverksadjunkten A. F. W. Lindvall, förste bibliotekskonsulenten F. Hjelmqvist,
föreståndaren för Borås folkbibliotek D. Hellmér och bibliotekarien vid Gustav Vasa
församlingsbibliotek Hildur Lundberg. Ordf. meddelade, att bibliotekarien F.
Nilsson, som på grund av sjukdom avsagt sig sitt ledamotskap i styrelsen, sedermera 
förmåtts att återtaga sin avsägelse. Till styrelsesuppleanter omvaldes seminarieadjunkten 
Elisabet Eurén, andre bibliotekarien S. Grönfeldt och folkskolläraren
E. Stålfelt.

Till revisorer omvaldes lektor E. Brate och kassör C. G. Löfgren samt till
dessas suppleanter herr E. Johanson och andre bibliotekarien S. Hallberg.

Därefter inledde förste bibliotekarien S. Aberstén en diskussion om »En svensk
tidskriftsindex». Angående denna liksom de flesta av de övriga vid mötet hållna
diskussionerna hänvisas till särskilda redogörelser i detta och följande nummer
av denna tidskrift.

På förslag av ordf. beslöts att lämna styrelsen i uppdrag att i samråd med
Kungl. biblioteket och förste bibliotekarien S. Aberstén verkställa en utredning
av frågan om en svensk tidskriftsindex samt vidtaga de åtgärder, som denna
kunde föranleda.

Efter en kortare paus övergick mötet under bibliotekarien Hulths ordförandeskap
till att diskutera frågan om »Skolbibliotekets utnyttjande för studiearbetet».
Diskussionen inleddes av seminarieadjunkten Marie Louise Gagner.

Efter mötesförhandlingarnas avbrytande besågs statens folkskoleseminariums
bibliotek under ledning av dess bibliotekarie seminarieadjunkten Elisabet Eurén.

Eftermiddagens förhandlingar, som leddes av bibliotekarien Hulth, började med
uppläsning av följande telegram:

 Allmänna biblioteksföreningens årsmöte, 
 Stockholm.

Mottag mitt förbindligaste tack för vänliga hälsningen jämte tillönskan av
framgång för föreningens strävanden till svenska biblioteksväsendets utveckling.
 Alexis Hammarström.

Därefter vidtog en diskussion om »Studiecirkelbiblioteket», inledd av
folkhögskolläraren Y. Hugo.

På aftonen samlades ett fyrtiotal av mötesdeltagarna till en enkel kollation
på Skansens Höganloft.

Andra mötesdagen.
 Den 21 augusti.

Förmiddagens förhandlingar, som leddes av bibliotekarien Hulth, öppnades med
uppläsande av en skrivelse från ordföranden i Norsk bibliotekforening med
inbjudan till det tionde norska biblioteksmötet i Bergen den 1 och 2 okt.
innevarande år.

Därefter företogos till behandling beredningskommitténs utlåtanden angåenden
de av styrelsen framlagda förslagen.

Den av styrelsen föreslagna höjningen i årsavgiften och i avgiften för ständiga
medlemmar hade av beredningskommittén tillstyrkts och antogs utan diskussion
av föreningen. § 3 i stadgarna för Sveriges allmänna biblioteksförening har
därmed fått följande lydelse:

Årsavgiften är 3 kr. Ständig medlem betalar en gång för alla minst 50 kr., och denna
avgift går till en fond, varav endast räntan får användas.

I fråga om användningen av de större bibliotekens dupletter hade
beredningskommittén beslutat föreslå, att mötet måtte i enlighet med styrelsens förslag
rikta en allmän uppmaning till alla de offentliga boksamlingar, som hade dupletter,
vilka de önskade avyttra, att de måtte genom Biblioteksbladet bringa detta till
föreningens kännedom. Efter ett yttrande av bibliotekarien S. Grönfeldt, som i
korthet redogjorde för resultatet av den genom styrelsen företagna utredningen,
fattade mötet beslut i enlighet med beredningskommitténs förslag.

Med anledning av den av föreståndaren för Malmö arbetares bibliotek och
läselokal F. Berlin väckta frågan om »ett enhetligt katalogsystem för Sveriges folk-,
stads-, församlings- och härmed jämförliga offentliga bibliotek» hade
beredningskommittén i huvudsaklig överensstämmelse med styrelsens förslag föreslagit,

att mötet måtte besluta att utse en kommitté av 7 personer med uppdrag att utarbeta ett
för folk- och skolbibliotek samt andra med dem jämförliga bibliotek lämpligt katalogsystem,
innefattande anvisningar såväl för boktitlarnas förtecknande som för arbetenas klassificering,
samt att till medlemmar i denna kommitté måtte utses bibliotekarierna C. Grönblad, S.
Hallberg och C. Efvergren, bibliotekskonsulenterna F. Hjelmqvist och K. Tynell samt fröknarna
Hildur Lundberg och Greta Linder.

På uppdrag av styrelsen lämnade d:r Hjelmqvist en kort orienterande
redogörelse för den föreliggande frågan. Han erinrade därvid om en del synpunkter, ur
vilka det kunde vara önskvärt att genomföra enhetliga metoder i fråga om såväl
katalogisering som klassificering och om de försök, som under senare år gjorts att
på dessa områden åvägabringa en internationell reglering. För tillfället såge det dock
mörkt ut för dylika strävanden. Det enda klassificeringssystem, som verkligen fått ett
slags internationell prägel, det amerikanska av Dewey uppställda decimalsystemet
(jfr Bibl.-bl. 1916, s. 112), hade inga utsikter att vinna en allmännare tillämpning
inom Europas vetenskapliga bibliotek, och i fråga om katalogisering stode, kunde
man säga, engelsk-amerikanska metoder gentemot preussiska. Även om man
sålunda ej kunde hoppas på genomförandet av några internationella bestämmelser,
borde målet lättare kunna nås, när det gällde ett enda land. Emellertid mötte
också här svårigheter, och det vore nog klokt att, såsom skett både i det av
herr Berlin framställda förslaget och i beredningskommitténs yttrande, begränsa
sig till bibliotek av mera folklig karaktär. Om man lyckades träffa 
överenskommelse om ett för dylika bibliotek avsett katalogsystem, vore det givetvis både
önskvärt och, efter vad det kunde synas, också utan större svårighet genomförbart,
att samma system tillämpades även i sådana för en större allmänhet avsedda
bibliografiska uppslagsverk som årskatalogen för den svenska bokhandeln och den
under gårdagens förhandlingar omdebatterade tidskriftsindexen.

Under den härpå följande diskussionen underströk förslagsställaren, herr
F. Berlin, starkt behovet av auktoriserade regler. Professor K. Kjellberg framhöll,
att enhetliga katalogiseringsregler skulle underlätta genomförandet av önskemålet,
att varje bokexemplar, som släpptes ut i marknaden, skulle genom bokförläggarens
försorg vara försett med två tryckta katalogkort. Överbibliotekarien L. Wåhlin
betonade betydelsen av att man vid uppgörandet av det ifrågasatta klassificeringssystemet
så mycket som möjligt anslöte sig till i Sverige hävdvunnen praxis.
Slutligen påpekade herr C. Magnusson vikten av att det system, som valdes,
vore så enkelt som möjligt.

Det av beredningskommittén framlagda förslaget antogs därefter oförändrat
av mötet.

Efter en kortare paus övergick mötet till behandling av frågan om »Behovet
uv ett kommunalt centralbibliotek i Stockholm.» Inledningsföredragen av professor
K. Kjellberg och förste bibliotekarien G. Adde jämte den hithörande till
eftermiddagens förhandlingar uppskjutna diskussionen återfinnas på annat ställe i detta
nummer av tidskriften.

Därefter överflyttades mötets förhandlingar till Kungl, biblioteket, där
riksbibliotekarien hade låtit anordna en tillfällig föreläsningslokal i ett av
tjänstemännens arbetsrum. Från H. M:t Konungen hade anlänt följande telegram:

 Collijn,
 Ordförande i Sveriges allmänna biblioteksförening, 
 Stockholm.

Framför till föreningen mitt uppriktiga tack för det vänliga hälsningstelegrammet.
 Gustaf.

Sedan telegrammet upplästs, höll riksbibliotekarien ett av skioptikonbilder
belyst synnerligen intressant föredrag om »Boktryckarkonstens uppfinning», där han
redogjorde för nyare forskningsresultat angående Gutenbergs liv och verksamhet.
Efter föredragets slut frambar professor Kjellberg till föredragshållaren mötets
tacksamhet, varefter Kungliga biblioteket förevisades av riksbibliotekarien med
biträde av andra tjänstemän vid biblioteket.

Eftermiddagens förhandlingar, vilka voro förlagda till Ateneum, leddes i början,
då både ordföranden och de två vice ordförandena voro förhindrade att närvara,
av överbibliotekarien Wåhlin. De begynte med föredragande av beredningskommittén
utlåtande i frågan om »skolbibliotekets utnyttjande för studiearbetet», vilket
var av följande lydelse:

Beredningskommittén föreslår, att mötet måtte lämna styrelsen i uppdrag att ingå till
K. M:t med en underdånig framställning, dels om behovet av fasta inköpsanslag såväl till de
allmänna läroverkens lärare- och lärjungebibliotek som till folkskoleseminariernas och de därmed
förenade övningsskolornas bibliotek, dels om önskvärdheten av en förbättrad ställning åt
bibliotekarierna vid nämnda undervisningsanstalter, såväl beträffande arvodet som beträffande inrökning
efter vissa grunder av biblioteksarbetet i den föreskrivna undervisningstjänstgöringen.

Mötet fattade beslut i enlighet med det sålunda framlagda förslaget.


Därefter vidtog den från föregående sammanträde uppskjutna diskussionen
angående »behovet av ett kommunalt centralbibliotek i Stockholms». I enlighet
med av beredningskommittén framlagt förslag beslöt mötet göra följande uttalande:

Sveriges allmänna biblioteksförenings årsmöte, som är livligt övertygat om det såväl från
allmänt medborgerlig som från folkbildnings- och folkuppfostringssynpunkt trängande behovet
av att huvudstaden omorganiserar och centraliserar den biblioteksverksamhet, som för närvarande
är splittrad på de kommunalt understödda s. k. arbetare-, barn-, folk- och församlingsbiblioteken,
uttalar sin livliga förhoppning, att åtgärder snarast möjligt måtte vidtagas för detta ändamål i
huvudsaklig överensstämmelse med det förslag till ett kommunalt centralbibliotek, som år 1912
framlades av stadsfullmäktiges kommitterade.

Da ränteavkastningen av Forsgrénska fonden i år ånyo skall utdelas, synes tillfället vara
lämpligt att därigenom förverkliga det önskemål, som här framställts, och detta desto hellre som
ett bibliotek av den natur, som här föreslagits, skulle få den största betydelse ej endast för en
viss grupp av medborgare utan för Stockholms hela befolkning.

Det sista ärendet på programmet utgjordes av en diskussion angående »Biblioteksreklam», 
som inleddes av fröken Greta Linder. I sammanhang med diskussionen
hade anordnats en utställning av olika slag »bokplakat», avsedda att rikta de
biblioteksbesökandes uppmärksamhet på nykommen litteratur eller på litteratur
rörande något visst ämne. Under diskussionen övertogs ledningen av
förhandlingarna av professor Kjellberg.

Sedan programmet sålunda var genomgånget, förklarade professor Kjellberg
förhandlingarna vid S. A. B:s tredje årsmöte avslutade, varefter överbibliotekarien
Wåhlin till honom frambar mötets tacksamhet. I sitt svarstal begagnade prof.
Kjellberg tillfället att till Sveriges allmänna biblioteksförening uttala sitt tack för
den hyllning, som ägnats honom genom det av Biblioteksbladet utgivna festnumret.




EN SVENSK TIDSKRIFTSINDEX.
(Diskussion vid S. A. B:s tredje årsmöte.)

 Inledningsföredrag av Förste bibliotekarien S. Aberstén.

Fastän min tillfredsställelse ej var ringa, när jag erfor, att frågan om en
svensk tidskriftsindex skulle upptagas på detta mötes program, var det
dock med tvekan, som jag åtog mig att inleda diskussionen härom, enär
jag långt ifrån har någon fullfärdig eller detaljerad plan att komma med. Och
jag har alldeles avstått från alla kostnadsberäkningar, ehuru de — tyvärr — ej
äro minst viktiga.

Om den stora nyttan av en dylik index för den vetenskapliga forskningen,
det populärvetenskapliga arbetet och folkbildningen råder givetvis ingen
meningsskiljaktighet; tvärtom torde vi alla här närvarande, som veta, huru rikhaltigt
materialet i våra tidskrifter är, anse dessa sammanfattande förteckningar över
tidskrifternas innehåll så gott som nödvändiga, helst som den fart, varmed våra
tidskrifter, såväl de allmänna som isynnerhet facktidskrifterna, växa i antal, blir
större med varje år som kommer.


Medan våra böcker årligen registreras i Årskatalog för svenska bokhandeln
och dessutom från 1866 i tio- eller femårskataloger, upptaga dessa blott
undantagsvis de skilda uppsatserna i tidskrifterna.Vad som gäller tidskrifterna, gäller också de s. k. polygraferna, d. v. s. böcker sora
innehålla uppsatser i olika fack, vare sig av en eller flera författare. I en tidskriftsindex borde
även de registreras. Och fackbibliografierna — ty vi
ha ju flera sådana — avhjälpa visserligen på sina håll denna brist i någon mån,
men kunna långt ifrån ersätta densamma.

Olika meningar torde endast råda därom, huruvida uppgiften är utförbar
samt i vilken omfattning och på vad sätt den lämpligast låter sig utföra. För
min del anser jag uppgiften utförbar, om man blott iakttar begränsning.

Jag vill då börja med att förklara, att enligt mitt förmenande är det
välbetänkt, att frågan i programmet begränsats till en tidskriftsindex, och att man
alltså ej medtagit de dagliga tidningarna. Det är ingalunda min mening att
bestrida nyttan av ett sammanfattande tidningsregister, men jag anser den
uppgiften vara så vidlyftig och vansklig, att den överstiger vår förmåga. För att
belysa saken vill jag med några ord redogöra för det enda stora företag jag
känner till på detta område, bortsett från den i Tyskland utkommande löpande
Halbmonatliches Verzeichnis von Aufsätzen aus deutschen Zeitungen. I Finland
har man nämligen gett sig i kast med denna uppgift. År 1891 enades åtskilliga
vetenskapliga samfund och institutioner på initiativ av Finska litteratursällskapet
att åvägabringa det s. k. »Uppslagsverket», som ursprungligen var avsett att
registrera all litteratur som hänförde sig till Finland, men snart inskränktes till
landets tidningslitteratur från äldsta tid t. o. m. år 1890. Detta registreringsarbete,
som bedrevs efter en rätt obegränsad plan — jämte en del notiser
uteslötos av artiklar endast de som rörde utländska förhållanden, när de ej voro
skrivna av finska författare — tog en tid av nära 20 år med en kostnad av
72,000 finska mark. Resultatet blev omkring 600,000 lappar, som inrymmas i
156 stora kartonger och förvaras i Helsingfors. Ehuru denna samling anlitas
rätt flitigt av forskarna, är dess nytta dock i förhållande till det nedlagda
arbetet och kostnaderna ganska begränsad, då det ej kan vara någon tanke på att
befordra detta vidlyftiga material till trycket.

Till ytterligare belysning tillåter jag mig omnämna ett svenskt, ehuru
tämligen obetydligt arbete på detta område. I början av detta århundrade 1900—1905 
lät Göteborgs Handelstidning trycka av mig utarbetade årliga register över
det allra väsentligaste av tidningens innehåll, varvid dock delvis medtogs även
sådant, som hade endast aktuellt intresse. Trots stark begränsning upptogo de
årliga registren omkring 30 tvåspåriga kvartsidor. Jag avråder alltså från en
tidningsindex; möjligen kunde Argus, den härvarande byrån för tidningsurklipp,
som ändock excerperar samtliga svenska tidningar, ta hand om saken; dock
känner jag ej, om byråns organisation medger detta.

Efter denna utvikning vill jag gå till vårt egentliga ämne, frågan om en
svensk tidskriftsindex. Som jag framhållit på annat ställe, bör man av praktiska
skäl tudela uppgiften: dels behöver man en bibliografi över innehållet i
tidskrifterna under den gångna tiden, dels en fortlöpande, t. ex. årligen
utkommande, över tidskriftsuppsatserna under den närvarande tiden. Vad beträffar
uppgiftens förstnämnda del, finnas visserligen över flera tidskrifter förutom de
årliga registren även dylika, omfattande en längre tidsföljd. Sämst ställda i
detta avseende äro de allmänna tidskrifterna; endast Läsning för folket 
(1839—1909), Finsk tidskrift (1876—1907), Ord och bild (1892—1906) och Ny
Illustrerad tidning (1865—79) äro försedda med register för längre tidsperioder.

I fråga om de fackvetenskapliga tidskrifterna äro dylika register vanligare;
hänvisande till Almquists uttömmande bibliografi, nöjer jag mig med att
uppräkna några med sådana register: Teologisk tidskrift (1861—89), Verdandi
(1883—1907), Svenska landsmål och svenskt folkliv (1878—1908), Historisk
tidskrift (1881—1910), Svenska turistföreningens tidskrift (1885—1907),
Jernkontorets annaler (1817—1900), Jägarförbundets tidskrift (1863—93), Tidskrift
i sjöväsendet (1836—1900), Hygiea (1850—1908). Hit skulle också kunna
räknas de systematiska registren över vissa vetenskapliga samfunds och institutioners
publikationer.

Men något register som sammanfattar flera svenska tidskrifter finnes ej, Dock
har ett litet förarbete påbegynts för några år sedan, och jag tillåter mig här ur
min lilla uppsats i Nordisk tidskrift för bok- och biblioteksväsen 1916 redogöra
härför. »År 1908 i januari föreslog överbibliotekarien Wåhlin i Göteborgs
Vetenskaps- och vitterhetssamhälle, att detsamma måtte gå i författning om
utarbetandet och utgivandet av ett register över uppsatser i svenska tidskrifter och även
kalendrar. Med anslutning härtill beslöt Samhället att utse en beredning av tre
personer, nämligen förslagställaren samt professorerna Stavenow och Sylwan att
utreda frågan och avgiva detaljerat förslag. Beredningens betänkande föredrogs
i samhället d. 10 febr. s. å. Däri fastslås naturligtvis den utomordentliga
betydelse ett sådant register skulle få för den vetenskapliga forskningen, men då det
— heter det vidare — för planens utförande i dess helhet skulle krävas ett
ytterst långvarigt och omfattande arbete — och kostnader, som vore omöjliga att
från början ens tillnärmelsevis beräkna, föreslås att på försök inskränka företaget
till ett. visst begränsat område. Det område, som ansågs böra först komma i
fråga, vore de allmänna och litterära tidskrifterna och kalendrarna från 1810 till
våra dagar. Ett register över dessa skulle närmast tjäna den litteraturhistoriska
och biografiska forskningen, men jämväl den politiska, kultur- och
lärdomshistorien i högst avsevärd grad.

Kungl. vetenskaps- och vitterhets-samhället, som anslöt sig härtill, uppdrog
åt samma beredning att låta genom därtill lämplig person uppgöra detaljerad
plan för ett sådant register och att, sedan fackmäns yttrande däröver inhämtats,
fastställa densamma och vidare ombesörja arbetets utförande. Denna detaljerade
plan erhöll jag i uppdrag att utarbeta, och ehuru de fackmän, vilkas omdöme
den underställdes, ej avgåvo något yttrande över densamma, blev den dock i
huvudsak godkänd.

Bland registreringsreglerna vill jag här blott omnämna följande principiella:
Registret bör bliva dubbelt, dels ett alfabetiskt författareregister och dels ett
realregister, som ävenledes uppställes i en enda alfabetisk ordning efter
uppslagsord. Uppslagsorden bliva så speciella som möjligt; uppsatserna grupperas
ej i större fack. Undantagsvis förekomma följande grupper: Berättelser,
Dikter, Dramatik — men däri upptagas, av utrymmesskäl, endast anonyma
uppsatser. De övriga upptagas endast i författareregistret.

Recensionerna utgöra på grund av sin stora mängd en avdelning för sig,
ordnad alfabetiskt efter de anmälda böckernas författare eller uppslagsord.

Vissa populära publikationer, t. ex. veckotidningen Idun, registreras ej i sin
helhet, utan blott med hänsyn till viktigare originalartiklar, såsom biografier och 
skönlitterära originalbidrag av mera kända författare.

I enlighet med dessa regler har jag under ett par år registrerat åtskilliga 
äldre och nyare tidskrifter, näml.: Iduna, Phosphoros, Lyceum, Svea, Skandia,
Frey, Läsning för bildning och nöje, Tidskrift för litteratur 1851—52, Svensk
månadsskrift, Svensk litteraturtidskrift, Framtiden, Nordisk tidskrift 1852—53,
1866—70 och 1878—1910.»

Dessutom har jag på prov genomgått en årgång av veckotidningen Idun
och därvid registrerat följande: 36 dikter, 26 berättelser, 46 biografier och 17
uppsatser i blandade ämnen. De övriga uppräknade tidskrifterna har jag
registrerat så gott som fullständigt, i det jag uteslutit endast smärre notiser och
smärre recensioner.

Uppsatserna har jag ordnat i ett enda alfabetiskt realregister, som omfattar
ungefär 2,000 lappar, däribland 214 dikter. Recensionernas antal utgör nära
2,300, alltså flera än uppsatserna, och därtill komma några hundra allmänna
litteraturöversikter. Proportionen mellan uppsatser och recensioner är rätt olika
i olika tidskrifter; t. ex. tidskriften Svea innehåller 83 uppsatser mot 25
recensioner, Svensk månadsskrift 34 uppsatser mot 8 recensioner, medan en årgång
av Nordisk tidskrift utg. av Letterstedtska föreningen innehåller blott 21
uppsatser mot 43 recensioner.

Emellertid avstannade, åtminstone tills vidare, detta registreringsarbete för
några år sedan, enär den medverkan från de stora statsbiblioteken, på vilken
man företrädesvis räknat, fullständigt uteblev, och min från biblioteksgöromål
lediga tid helt blev upptagen av andra sysslor. Nu synes dock intresse för
saken förefinnas på åtskilliga håll, vadan tiden torde vara inne att med allvar
gripa sig verket an. Jag hemställer därför till biblioteksmötet att se till vad
som, kan göras för planens sättande i verket. Man kan ju till en början i
huvudsak behålla den av Vetenskaps- och vitterhetssamhället i Göteborg antagna
begränsningen till de svenska och svenskspråkiga allmänna tidskrifterna och
kalendrarna, dock med borttagande av tidsgränsen 1810; när arbetet väl tagit
fart, kan man eventuellt utvidga planen till att omfatta även de fackvetenskapliga
tidskrifterna. Som redan påpekats, äro ju de sistnämnda i registerhänseende
ej fullt så vanlottade som de allmänna tidskrifterna. Vad registreringens
fullständighet beträffar, har jag blivit ganska tveksam, om man skall medtaga de
genom sin mängd tyngande recensionerna. Endast de mera betydande, där
recensenten lämnar ett självständigt bidrag, borde upptagas. Även i fråga om
upptagandet av de skönlitterära bidragen torde det finnas skäl till tvekan.

I fråga om registreringsmetoden, som är en rent teknisk fråga, kan man ju
välja mellan det alfabetiska realregistret, som jag upptagit efter den
engelsk-amerikanska Indexen och den tyska tidskriftsbibliografien, eller ock kan man,
såsom det Deichmanske Bibliotek i Kristiania gjort, utge registret efter
huvudfack, till och med ett fack i sänder.

Ehuru jag för min del hittills tagit befattning endast med register över den
gångna tidens tidskrifter, anser jag dock vara ej mindre viktigt att få till stånd
en årligen fortlöpande index över den nu utkommande tidskriftslitteraturen. En
dylik index har långt större aktualitet än den förut nämnda; också har en sådan
utgivits sedan några årtionden i de stora staterna. Även hos oss har gjorts ett
försök till en sådan index, då Aksel Josephson utgav Bibliografisk översikt av
svensk periodisk litteratur för 1891, som offentliggjordes i Svensk tidskrift och
omfattade ett 30-tal tidskrifter, dock ej naturvetenskapliga och medicinska. Det
stannade då vid första försöket.

Men en ny kraftig påstötning att ej längre dröja härmed utan börja, ju förr
dess hellre, helst i år, ha vi fått från vårt lilla men energiska grannland i söder 
i och med utgivandet av Dansk Tidskrift-Index. Systematisk Fortegnelse over
Inholdet af danske Tidskrifter. Udarbejdet af Svend Dahl og Th. Døssing. I
fjol utkom första årgången för 1915, omfattande 165 tidskrifter, och i år har
2:dra årgången utkommit för 1916, omfattande 180 tidskrifter, i det en del
kyrkliga, som ej medtagits förut, tillkommit.

Då detta indexföretag torde vara det som bäst överensstämmer med våra
förhållanden, vill jag här litet närmare redogöra för detsamma. De tidskrifter
som medtagits äro alla vetenskapliga och populärvetenskapliga, likaså
lokalhistoriska; uteslutna äro däremot tidskrifter med endast aktuell betydelse,
föreningsorgan, rent politiska, rent uppbyggliga tidskrifter, nykterhetstidskrifter samt
barntidningar. I stort sett överensstämmer detta förfarande med förfarandet i
den tyska och även den franska tidskriftsindexen, vilken sistnämnda emellertid
har upphört. I Tyskland är tidskrifternas antal ofantligt, och indexen registrerar
för närvarande mellan 2—3 tusen tidskrifter. Däremot är saken ordnad
annorlunda i den engelsk-amerikanska världen. Så väl i huvudverket på detta
område Poole's Index, som utkom redan 1853 och sedan har fortsatts genom
åtskilliga supplement, så att den kan göra tjänst både retrospektivt för den gångna
tiden och som löpande index för den närvarande, som i den årliga amerikanska
Literary index — som ej lär utkomma numera —, registreras företrädesvis
allmänna och populärvetenskapliga tidskrifter, medan de strängt fackvetenskapliga
tidskrifterna ej medtagas, vilket kan gå för sig därstädes på grund av rikedomen
— kan man säga — på specialbibliografier. De engelsk-amerikanska indices vilja,
synes det, framför allt tjäna allmänbildningen och populariseringen. I sista supplementet
till Poole's index registreras omkr. 160 tidskrifter, i den amerikanska ännu färre.

Beträffande fullständigheten i registreringen bör det framhållas, att materialet
starkt begränsats. Sålunda ha uteslutits ej allenast alla smånotiser, samlade
under en fast rubrik, alla föreningsmeddelanden, mötesreferat, officiella
meddelanden, redogörelser från institutioner o. d. utan även alla skönlitterära bidrag och
bokanmälningar, dock i fråga om de sistnämnda med vissa enstaka undantag,
när särskild grund ansågs föreligga att upptaga dem.

Dessa uteslutningar ha i allmänhet ägt rum även i de andra utländska
tidskriftsregistren, i det de slopat såväl smånotiser som skönlitterära bidrag, ja till
och med flertalet rent populära uppsatser. Blott i fråga om bokanmälningar
råder ej enighet; medan de registreras i Tyskland, och utgöra ett av de flera
tilläggen till tidskriftsbibliografien, upptagas de i de engelsk-amerikanska indices
endast, när de äro av särskild betydenhet och då endast på det uppslagsord som
betingas av ämnet.

Jag tror det vara ett praktiskt grepp att göra dessa inskränkningar i registreringen.
Fullständigheten har naturligtvis sina obestridliga fördelar, men den
stora olägenheten därmed är, att indexen sväller ut till en vidlyftig bok med
bl. a. dryga utgivningskostnader.

Den danska index är ordnad systematiskt i huvudfack enligt Statens Bogsamlingskomités  
klassindelning, men med vissa modifikationer. Sidoantalet är i
de båda årgångarna 246 och 334 sidor. Vad indexens ekonomi angår, var det
Carlsbergsfonden och Classenske Fideikommisset som gjorde det möjligt att sätta
företaget i verket; sedan har undervisningsministeriet lämnat ett treårigt understöd.

Jag slutar här med att till mitt föregående förslag foga förslag om utgivandet
också av en svensk tidskriftsindex för 1917; vad tidskrifternas och registreringens
omfattning beträffar, i huvudsaklig överensstämmelse med den danska Index.

Förste bibliotekarien M. Hulth meddelade, att man från svenskt håll lämnat
bidrag till den internationella naturvetenskapliga tidskriftsindexen och tänkte sig
möjligheten, att man för den blivande nationella indexen kunde låna
originalkorten. — Tidskriftsindexen borde om möjligt gratis utdelas till biblioteken.

Förste bibliotekskonstilenten F. Hjelmqvist underströk frågans betydelse för
de folkliga biblioteken. Indexen borde till sin uppställning vara systematisk och
ganska specialiserad samt om möjligt ordnad efter samma system, som enligt
mötets beslut skulle uppgöras till ledning för folk- och skolbibliotek. Ett
ämnesregister vore önskvärt.

Riksbibliotekarien I. Collijn framhöll, att här vore en fråga, där olika
bibliotekstypers intresse sammanfölle. Redigeringsarbetet kunde lämpligen verkställas
på Kungliga biblioteket genom en utvidgning av den avdelning, som redigerar
accessionskatalogen. Lika viktig som den årliga indexen vore en index
omfattande den äldre tidskriftslitteraturen, och denna borde gå så långt tillbaka som
möjligt.

Förste bibliotekarien S. Aberstén ansåg, att den danska indexen vore
lämpligast som förebild för oss, då den ginge en medelväg mellan de tyska, som
voro för fullständiga, och de engelska, som blott togo sikte på populär och
populärvetenskaplig litteratur.

Överbibliotekarien L. Wåhlin omnämnde, att den göteborgska planen för
arbetets utförande gått ut på en samverkan mellan olika bibliotek genom
fördelande av tidskrifterna dem emellan, men strandat på utebliven medverkan från
andra håll.

Fil. kand. Y. Hugo framhöll den betydelse en index skulle få för vårt lands
bildningsarbete i folkhögskolor, seminarier och studiecirklar. Man söker ersätta
mångläseriet med specialisering i något begränsat ämne, men, då litteraturen på
svenska i regel är mycket knapp och flertalet elever i dessa skolor och
medlemmar i studiecirklar ej behärska något främmande språk, erbjuder detta stora
svårigheter, som väsentligen skulle avhjälpas genom en index över vår
tidskriftslitteratur.



BEHOVET AV ETT KOMMUNALT CENTRALBIBLIOTEK I STOCKHOLM.
(Diskussion vid S. A. B:s tredje årsmöte.)

Föredrag  av förste inledaren, Professor Knut Kjellberg.

I det sociala arbetet, som i våra dagar blivit allt mera omfattande och allt
intensivare, möta vi onekligen en mängd av goda krafter; men vi nödgas tyvärr
på samma gång konstatera,   att deras effektivitet icke på långt när motsvarar
den gjorda insatsen helt enkelt på den grund, att stora områden av det
ifrågavarande samhällsarbetet erbjuda bilden av ett virrvarr, där enskilda krafter
eller kraftgrupper ofta motverka varandra och där en stor del av arbetsenergien
rinner bort i sanden. Vad som därvidlag fattas förstå vi alla: det är organisation.
Hur besjälat arbetet än månde vara av hänförelse för uppgiften, så måste

det dock inriktas och systematiseras enligt en förnuftig och planmässig ordning
för att åstadkomma ett tillfredsställande resultat utan alltför mycket kraftförslösning.

Även inom den gren av de sociala strävandena, som vi benämna det fria och
frivilliga folkbildningsarbetet, erfara vi ofta behovet av bättre organisation med
intimare samband mellan centrum och periferi och över huvud taget mellan alla
goda, men ännu tyvärr splittrade krafter, allt i syfte att med samma kraftmått
kunna vinna ett betydligt större och rikare resultat.

Vad beträffar den statsunderstödda folkbiblioteksrörelsen, har den ju lyckligen
åkt in på nya spår, sedan riksdagen 1912 fattade det för hithörande ärenden så
viktiga beslutet om större anslag och nya bestämmelser. En sakkunnig och
intresserad ledning samt en god organisation äro också att räkna till de senare
årens högst fördelaktiga vinster på detta arbetsfält, i den mån det omfattar de
folk- och skolbibliotek här och var i riket, vilka för innevarande år till ett antal
av 1,376 åtnjuta statsbidrag.

Men i Sveriges huvudstad konstaterar man med häpnad och bedrövelse bristen
på enhetlig ledning och på organisation inom de nitton folkbibliotek, som
understödjas genom allmänna medel. Till betäckandet av kostnaderna för dessa
folkbiblioteks verksamhet bidraga Stockholms skattdragande medborgare under
innevarande år med omkring 114,000 kronor, av vilket belopp 50,000 kronor äro
beviljade av stadsfullmäktige och sammanlagt 64,000 kronor av de särskilda
kyrkoförsamlingarna.

Om vi undantaga Folkbildningsförbundets fyra bibliotek med deras gemensamma
centralboksamling, så sakna de övriga femton varje samband sins emellan.
Ingen gemensamhet förefinnes vare sig i fråga om inköp och kataloger eller
expeditionstider och lånevillkor. Även anslagssummorna variera starkt — från 15,000
till 500 kronor för år. Sammanlagda antalet hemlån torde för år 1916 ha
uppgått till omkring 450,000 med naturligtvis högst växlande siffror från de olika
biblioteken.

Bristen på samorganisation gör sig starkt kännbar. En verkligt intresserad
person får gång på gång vid besök på olika bibliotek till svar, att den eller den
boken ej finns att tillgå, men — vad värre är — han kan icke få upplysning,
var den finnes. Det ena biblioteket lånar icke ut böcker genom det andra, de
ha över huvud taget icke reda på varandras bokbestånd.

Folkbibliotekssaken i Stockholm erbjuder för närvarande ett höggradigt
missbruk med arbetskrafter och med materiella tillgångar. Ty även i ett enskilt
bibliotek måste, om ägaren skall kunna ha full nytta av det, finnas ordning och
system. Vilken tid skulle icke behöva offras för att även i en mycket liten
boksamling taga reda på en volym, därest samtliga verk voro sönderskurna och alla
de olika bladen blandade om varandra. Med den desorganisation, som präglar
folkbiblioteksverksamheten inom huvudstaden, är det meningslöst tidsödande för en
bokintresserad att taga reda på huruvida och varest den eller den boken finnes.

Redan med nuvarande förhållanden skulle mycket kunna vinnas genom en
gemensam centralförvaltning av huvudstadens 19 folkbibliotek — men man kan
vara fullt övertygad om, att de särskilda församlingarna icke skola vilja offra eller
ens inskränka sina respektive biblioteks självständighet.

Den enda utvägen att ordna denna fråga på ett sätt, som värdigt motsvarar
landets huvudstad och som uppfyller nutida krav på de bildningsmedel, som
biblioteken erbjuda, är upprättandet i Stockholm av ett kommunalt folkbibliotek,
naturligtvis med filialer.

Det måste bli klart för våra styrande, vad det betyder för allmän och
medborgerlig fostran, att alla ha tillgång till böcker vare sig för kunskapsförvärv
eller för adel förströelse på lediga stunder. De i skolan inlärda färdigheterna
måste, odlas genom rikliga tillfällen till läsning för dem, som så önska.
Böckerna äro de mest betydelsefulla medel till fortsatt självuppfostran, sedan
skolutbildningen upphört. Och det ligger makt på att väcka och fördjupa
ungdomens smak för de nöjen på lediga stunder, som böckerna erbjuda, samt på
att i allt vidare kretsar utbreda litteraturens skatter och att locka de unga till
den andliga idrott och till den själsliga träning, som ett intimt umgänge med
goda böcker innebär. Ett efter moderna krav inrättat centralbibliotek i Stockholm,
avsett för alla samhällsklasser, är icke en lyxinstitution, det är tvärtom ett
nödvändigt medel för medborgarfostran till hyfsning och högre kultur.

År 1909 tillsattes ju också en kommitté av stadsfullmäktige, och denna blev
färdig med sitt arbete för 5 år sedan. Jag vill här blott ge en antydan om
frågans nuvarande läge. Stockholm kunde ju som andra städer fira
stadsfullmäktigeinstitutionens 50-års minne år 1913, och man hade tydligen tänkt sig att
stadsfullmäktige till detta jubileum skulle bevilja 100,000 kronor såsom
begynnelseanslag till ett blivande centralbibliotek och därmed förbinda sig att i
fortsättningen Jämna ökat anslag för förverkligande av den nyssnämnda kommitténs
planer. Frågan förföll emellertid då, och därmed föll den för en lång tid framåt.
Kyrkoherde S. A. Fries yttrade i detta sammanhang till stadsfullmäktiges
protokoll, att det ej behövdes något centralbibliotek, då huvudstaden redan var väl
försedd med folkbibliotek. Hans ord hade så mycket större betydelse, som han
då var ordförande i Stockholms folkskoledirektion. Det var ej att undra på,
att åtskilliga stadsfullmäktigeledamöter, som stodo vacklande i denna punkt, under
sådana förhållanden antogo, att allt var bra som det var. Sedan har man
hoppats att tanken på ett kommunalt centralbibliotek skulle kunna bli beaktat vid
utdelningen av avkastningen från den Forsgrénska donationen. Ett bibliotek hör
givet till de ändamål, som äro förenliga med fondens syfte och uppgift. Då
medlen sista gången utdelades, användes de emellertid till ett radiumhem. Hur
varmt man än nitälskar för anläggningen av ett dylikt, är det emellertid tydligt
att folkbiblioteksintresserade måste säga sig, att på den sålunda inslagna vägen
alltid skola möta förslag och ändamål, betydligt mer trängande och behjärtansvärda
än ett folkbibliotek, och därmed skulle förhoppningarna på ett anslag ur
Forsgrénska fonden till en dylik kulturinstitution för långa tider framåt alldeles
skjutas åt sidan. Det tyckes nämligen vara ytterst svårt att i vårt land och
särskilt i huvudstaden utbreda och fördjupa övertygelsen om den folkuppfostrande
betydelsen av stora kommunala folkbibliotek, byggda, inrättade och ledda
efter moderna och tillfredsställande principer. Nu kommer emellertid ånyo snart
den tid, då fondens avkastning är disponibel och då våra förhoppningar om igen
väckas.

Vi ha ju i vårt land mycket få enskilda donationer för folkbibliotek; de enda
städer, där sådana donationer möjliggjort tillfredsställande institutioner av denna
art, äro Göteborg och Norrköping. Om man jämför förhållandena här med
andra länder, så stå vi långt tillbaka i denna gren av folkbildningsarbetet.
Särskilt gäller detta naturligtvis vid en jämförelse med Amerika, men man behöver
ej gå längre än till våra närmaste grannländer för att finna huru mycket mera
folkbibliotekstanken där omhuldats av kommuner och enskilda. I Norge ha även
under de senaste åren avsevärda belopp anslagits eller skänkts till biblioteksbyggnader.    
Åtskilliga mindre och medelstora städer i Norge ha beslutat att

bygga, påbörjat eller redan färdigbyggt moderna bibliotek, avsedda för alla
samhällsklasser och för alla åldrar. I Sverige är föga åtgjort i den vägen, och
särskilt gäller detta om Stockholm.

Då vi ofta med stolthet tala om vårt folkskoleväsende, så är det så mycket
underligare att konstatera bristen på förståelse för folkbibliotek. Folkskolorna
meddela ju sina elever dels kunskaper, dels färdigheter. Det senare är
naturligtvis det viktigaste, ty därmed avses ju att giva de unga möjlighet att ute i
livet reda sig på egen hand. Långt sedan barnen slutat folkskolan, gör man
emellertid här och var bland ungdomen den upptäckten att en betänklig procent,
exempelvis i värnpliktsåldern, varken kunna läsa eller skriva. Man frågar sig,
hur detta är möjligt. Stava kunna de visserligen, men använda en bok för att
skaffa sig kunskaper eller förströelse eller uppbyggelse kunna de ej. Detta är ej
folkskolans fel, utan felet är att sedan barnen vid 12 à 13 års ålder slutat
skolan, ha de ej haft anledning eller tillfälle att syssla med böcker. Naturligtvis gör
tidningspressen mycket för att bibehålla läsfärdigheten, men denna lektyr har
samtidigt den avigsidan, att människor, sedan de börjat läsa tidningar, ofta ej
orka att läsa böcker. Tidningarna äro med sitt växlande innehåll och med sina
hundratals rubriker andligen aptitretande, under det att boken tvingar tanken att
följa sida efter sida oftast utan omväxling vare sig i rubriker eller i innehållet.
Därför saknas ofta verklig läskonst, konsten att fördjupa sig i en bok till
kunskapsförvärv eller till förströelse; boken har ej blivit en vän för barnen utan
snarare tvärtom bl. a. därför att de i skolan ha fått den uppfattningen, att varje
bok är en läxbok och således något som man skall lara sig utantill. Man måste
lära de unga att begagna böckerna och att i dem se högst värdefulla kamrater
och hjälpande vänner såväl när det gäller upplysningar och kunskaper, som när
det gäller fyllandet av de ensamma och lediga stunderna med innehåll, med ljus
och glädje och trevnad. I en stor stad händer det naturligtvis mindre ofta, att
ungdomen förlorar den i skolan förvärvade, bokliga läskonsten, men kvar står
det faktum, att vi — i beundran för vårt folkskoleväsen — glömma, att
ofantligt mycket av skolarbetets värdefulla resultat efter några år går till spillo,
därför att vi så litet sörjt för ungdomens fortsatta utbildning på egen hand. Bland
anordningar avsedda att tillgodose denna torde det slag av kulturinstitutioner,
som benämnas folkbibliotek, vara bland de mest betydelsefulla.

Jag refererade nyss ett yttrande från stadsfullmäktige av innehåll, att allting
vore väl beställt i fråga om huvudstadens biblioteksinstitutioner. En annan av
stadens kyrkoherdar, hovpredikanten Hallberg, skrev däremot i en tidning något
år senare på förfrågan om det första han skulle göra, därest han bleve
stadsfullmäktige, att det han allra först ville verka för vore ett centralt folkbibliotek,
och att det vore en skandal att ej ett dylikt redan funnes. I detta senare
uttalande instämma vi nog alla av fullaste hjärta.

I ett kommunalt biblioteks bokförråd skulle vi finna allt som man rimligtvis
kan begära i ett »folkbibliotek». Detta namn betecknar ingalunda — vad en och
annan tycks tro — något, som egentligen avser de bredare samhällslagren, utan
det betecknar en institution, som — till skillnad från fackbiblioteken — vill
tillgodose allmäntmänskliga kunskaps- och bildningsbehov. Fackbiblioteken äro ju
däremot i första rummet avsedda för vetenskapliga studier och djupare
forskning, under det att folkbiblioteken stå öppna för varje bildningssökande och
därför böra innehålla däremot svarande litteratur. Den, som vill gå mera på djupet
i sina studier, kan här i Stockholm hänvisas till de vetenskapliga biblioteken,
framför allt Kungl. biblioteket, men annars skall han i det centrala

folkbiblioteket finna vad han önskar i bokväg eller åtminstone få hjälp och anvisning för
åtkomsten av sådan litteratur, som icke ingår i dess bokförråd.

Ett väl ordnat centralbibliotek med rikligt och ständigt växande bokförråd,
med särskilda läsesalar för vuxna och för barn, för tidningsläsning, för mera
ingående studier o. s. v. och med en tillfredsställande arkitektur skulle bli en
kulturhärd av största betydelse för huvudstadens invånare. Det skulle bli ett
ljusets tempel, där den besökande skulle möta det bästa, som bevarats i skrift
av det människor tänkt och erfarit och diktat. Här skulle stå en samling av
tusentals böcker som för besökaren erbjöde det förnämligaste umgänge en
människa kan skaffa sig. Ej blott tänkare, forskare och skalder från vår egen tid,
utan även de, som levde sekler och tusentals år tillbaka, ha bidragit till den
andliga skattkammare, som böckerna gömma och bevara men också hålla
tillgängliga för var och en, som där vill söka något.

Ett stort bibliotek, rikt försett och under en skicklig ledning, har också den
stora betydelsen, att människor tvingas till beröring med oliktänkande. I ett
stort bibliotek komma de besökande lyckligtvis i beröring med en massa tankar,
om vilkas härledning ur religiös, politisk eller litterär partisynpunkt de ej ha sig
något bekant, därför att dessa tankar lyckligtvis sakna ursprungsbeteckning.
Detta är en viktig sak, ty det bidrar till att människorna lara sig tänka något
friare och mindre partibundet samt mindre hätskt om motståndare än vad nu är
fallet. Det ligger från kommunal synpunkt en mycket stor betydelse i att en
biblioteksbyggnad finns tillgänglig för medborgare av alla samhällsklasser och alla
åldrar, där alla känna, att de äga en gemensam kulturinstitution, som de alla
sätta högt i ära och som saknar partiets och gruppens märke, därför att det i
lika hög grad tillhör alla. Och just detta bör man lara alla att inse. Det
gäller ej minst om arbetarklassen, att den är misstrogen mot sådant, som ej utgår
från dess egna led. Det kommunala bibliotekets verksamhet bör startas så, att
var och en kan känna sig hemmastadd inom dess murar och så att varje
medborgare i Stockholm känner, att han är verklig delägare i denna institution.

Att möta nya tankar, andra tankar än de egna, att tvingas till undersökning
av åsikter och uppfattningar motsatta de egna, har den största betydelse i vår
tid, då partimotsättningar och partigränser markerats skarpare än någonsin
tillförene. Med det i vår tid allt livaktigare intresset för politiska och sociala
frågor, med allt flera och flera deltagare i samhällsarbetet blir det i längden en
verklig fara, om partiernas stridsformer och sätt att behandla varandra skola leda
därhän, att individerna till sist böja sig helt under liktänkande auktoriteter utan
att kanske ens taga kännedom om deras motiv, som tänka annorlunda. Vi
måste hoppas på större respekt för andras åsikter, och vi måste av alla krafter
motarbeta den förgiftade uppfattning, som ständigt bakom oliktänkandes åsikter
ser dåliga motiv.

Än för djupare inträngande på ett visst kunskapsområde, än för blott en
översikt av dylikt, än för ett omfattande kunskapsförvärv, än för blott en enda
upplysning stå böckerna till den besökandes tjänst. Men ett folkbibliotek skall
icke blott tjäna kunskapsbehovet, utan även bereda tillgång på kulturella
förströelser, på förädlande sysselsättning och därigenom fostra de unga att taga
vara på de lediga stunderna; åt dessa stunder skall ett bibliotek kunna erbjuda
ett uppfriskande och stärkande innehåll samt därvid tillmötesgå ungdomens
naturliga och sunda behov av trevnad och glädje. Och umgänget med böckernas
innehåll skall också skänka rika tillfällen till andlig idrott, till tanketräning; den
förnämsta vinsten härav är icke kunskapsökningen utan de intellektuella krafternas tillväxt.


Till den uppfostran, som ett stort folkbibliotek i huvudstaden kan och skall
utöva, hör emellertid icke blott ett flitigt umgänge mellan allmänheten och
böckerna. Det är icke fråga om en automat, där besökaren under vilka förhållanden
som helst får trycka på en knapp och utan vidare erhålla vad som helst. Där
behövs hjälp och ledning vid bokurvalet. Där erfordras personer vid utlåningsdisken, 
vid denna tröskel mellan de besökande och bokförråden, personer, som
förstå, att vilken bok som helst icke passar i vilka händer som helst. Vi ha
haft låt vara enstaka men nog så ledsamma missgrepp i den vägen här i Stockholm. 
Visserligen skall ingen censur i vanlig mening utövas vid utlåningsdisken,
men förnuftig ledning kommer alltid att behövas, då det gäller urvalet av böcker
till den ene eller andre och ej minst då det gäller unga boklånare samt i
övrigt alla dem, som inför katalogernas och hyllornas rikedom icke veta var de
skola  börja.

Vidare skall själva byggnaden och dess inredning verka uppfostrande. Den
inträdande skall förnimma, att han befinner sig i ett tempel, invigt åt de högsta
idéerna, åt det sanna, det goda och det sköna, och åt den stolta uppgiften att
på det intellektuella, det etiska och estetiska området höja och utveckla
människor samt att skänka dem nya och djupare kunskaper, förädla deras känsloliv
och skänka dem glädje. Tystnaden i läsesalarna skall framtvinga disciplin, grundad
på hänsynen till andras behov av stillhet; och för visso behöva människorna i
vår tid en tillflyktsort från jäktet och larmet in i stillheten för att där söka ro
till inre samling. Ja, helgdagsstämning skall i bibliotekets salar möta mången,
som kanske eljes icke möter något sådant i livet.

Och de tusen och åter tusen böckerna skola i växande antal bliva de tysta,
tjänstvilliga tempeltjänare, som till sökande och andligt hungrande människor
bära ljus och värme, vare sig de påkallas för att skänka rikare kunskaper eller
för att ge stoff åt fantasien eller för att bringa sprudlande glädje eller för att
skapa en djupare livssyn.

Måtte snart randas den efterlängtade dag, då vi få öppna portarna till ett
huvudstadens ljustempel, där böckerna skola göra växande skaror av medborgare
till delägare i den andliga kulturens rikedomar och bidraga att i vida kretsar
sprida ljus och vetande, uppbyggelse och glädje.

*

 Föredrag av andre inledaren, Förste bibliotekarien Gustaf Adde.

Den av Stockholms stadsfullmäktige tillsatta kommittéLedamöter i denna kommitté voro prof. K. Warburg, bibliotekarien F. Nilsson, d:r
Valfrid Palmgren Munch-Petersen, direktör P. B. Romare och bibliotekarien C. Grönblad., som fått i uppdrag
att utreda frågan »om och i vilken utsträckning ett centralbibliotek för
Stockholm må kunna åstadkommas», avgav i september 1912 ett betänkande med
förslag till ordnande av huvudstadens kommunala biblioteksväsende.

För frågans utredande och för att tydligt uppvisa att behovet av ett
kommunalt centralbibliotek verkligen vore stort lämnade kommitterade till en början
en redogörelse för vad som i fråga om bibliotek redan förefunnes i Stockholm.
Vissa vetenskapliga specialbibliotek, såsom Vetenskapsakademiens, Karolinska
institutets bibliotek, Nobelbiblioteket m. fl., kunde utan vidare lämnas åsido, då
de hade uppgifter att fylla, som ej stodo i samband med ett kommunalt
centralbiblioteks. Uppmärksamheten riktades å ena sidan på den i huvudstaden 
befintliga, till antalet icke obetydliga grupp av biblioteksinstitutioner, som med ett
gemensamt namn kailas för folkbibliotekFör närvarande i allt 19: Stockholms arbetarebibliotek med 1 större och 2 mindre
filialbibliotek, Folkbildningsförbundets 4 bibliotek, Stockholms läsesalong, Stockholms barn- och
ungdomsbibliotek, Vasastadens folkhem och 11 församlingsbibliotek. Angående det sammanlagda
beloppet av stadens och församlingarnas understöd se prof. Kjellbergs föredrag.; å andra sidan hade man att taga
behörig hänsyn till Kungl. biblioteket och dess betydelse för samhället.

En fördel med den nuvarande folkbiblioteksorganisationen i Stockholm
ligger onekligen däri, att bibliotekslokalernas antal är ganska avsevärt. Den som
vill låna en bok behöver ej begiva sig alltför lång väg från sitt hem för att finna
något av dessa bibliotek. Men å andra sidan har decentralisationen fört med
sig en stark splittring icke blott i fråga om arbetskrafterna, utan även och i
främsta rummet i fråga om de ekonomiska resurserna. Intet av de nuvarande
folkbiblioteken har möjlighet att höja sig upp till att fylla platsen såsom ett
allmänt medborgerligt bibliotek. De voro vid sin uppkomst i främsta rummet
avsedda för den kroppsarbetande samhällsklassen eller för de bredare lagren
över huvud; och ehuru det icke kan bestridas att de — framför allt under
senare år med det allt kraftigare växande intresset för biblioteksrörelsen i vårt
land — livligt bemödat sig att lägga sin verksamhet på en mera bred
samhällelig basis, äro de likväl alltjämt på grund av sina starkt begränsade resurser
hänvisade till att tillgodose mera elementära studieintressen och studiebehov.

Man får emellertid ej övergå till en sådan uppfattning att ett centralbibliotek
skulle helt och hållet ersätta de nuvarande, i olika stadsdelar kringspridda
folkbiblioteken. Ett väl organiserat kommunalt biblioteksväsen i ett större samhälle bör
bestå av ett huvudbibliotek med ett antal filialbibliotek under sig. Det ena momentet
är härvid lika viktigt som det andra. Eller med andra ord: om Stockholm
erhåller ett riktigt inrättat centralbibliotek — om vars utrustning skall nedan
strax talas — så följer ej därav att de nuvarande folkbiblioteken böra upphöra
med sin verksamhet. En utgallring måste visserligen ifrågakomma på så sätt
att endast de bästa, de mest välförsedda beredas tillfälle att fortsätta — men
under en ny form, så att säga: såsom komplement till centralbiblioteket och
med livlig växelverkan med detta.

Ett kommunalt centralbibliotek i Stockholm är avsett att bliva en bildningsanstalt
icke blott för de breda lagren, utan även för den bildade medelklassen
över huvud, d. v. s. ämbets- och tjänstemän av olika slag, lärare och
lärarinnor, köpmän och industriidkare, tidningsmän, studerande m. fl. Denna
institution skall ingå i det allmänna medvetandet såsom en gemensam tillhörighet för
samhällets alla lager, den skall vara allas egendom, alla skola kunna hämta
något gott från den. Man vill skapa ett bibliotek av den bekanta anglo-amerikanska
typen, ett public library, som upptager folkbibliotekens uppgift att
tillhandahålla förströelselitteratur och populärvetenskaplig facklitteratur, men som
därjämte tillgodoser behovet av litteratur av högre vetenskapligt värde framför
allt inom sådana kunskapsgrenar, som stå det dagliga livets krav i samhället
nära.

Svensk litteratur, såväl skönlitteratur som annan, vilken är uttryck för vårt
nuvarande samhälles vetenskapliga eller praktiska arbete, och som skänker
upplysning om nya rön och upptäckter, som samlar sinnena mot gemensamma mål
i etiska och sociala angelägenheter, — all denna svenska litteratur bör det
kommunala centralbiblioteket i största möjliga utsträckning förvärva. Av främmande
länders litteratur böra skönlitterära verk av klassisk betydelse eller av i övrigt 
synnerligen framstående slag icke saknas i ett sådant bibliotek. Men ännu
viktigare torde vara att rikta uppmärksamheten på uppslagsböcker och handböcker
av vetenskapligt värde inom framför allt tekniska, naturvetenskapliga och sociala
forskningsområden. För fackmän och yrkesmän av olika slag bör en verkligt
rikhaltig och väl utvald samling av dylika uppslags- och handböcker bliva
även betydelse, som ännu ej torde till fullo kunna uppfattas. I vår huvudstad
äga vi nämligen ännu icke ett bibliotek med fullt offentlig karaktär, där en
dylik litteratursamling, framför allt aysedd att möta det dagliga livets
mångahanda behov, är lätt tillgänglig för en och var. Denna litteratur bör också bilda
huvudstommen i det kommunala centralbibliotekets s. k. referensbibliotek. Ett
gott och rikligt referensbibliotek, sammansatt av utländsk och svensk
uppslagslitteratur, skall samla yrkesmän inom olika branscher, studerande och den stora
allmänheten över huvud, då den ena eller den andra behöver bekväm tillgång
till encyklopedier och statistiska samlingsverk av olika slag, tekniska,
naturvetenskapliga, merkantila, socialpolitiska, biografiska, historiska och geografiska
uppslags- och handböcker.

Men — torde en eller annan invända — äger icke vår huvudstad redan i
Kungl. biblioteket ett sådant bibliotek, varom nu är fråga? Det kan ej
bestridas, att i vissa avseenden en parallellism i de bägge institutionernas
verksamhetsområden synes föreligga. Men det bör härvid påpekas, att detta i stort sett
har sin grund i den omständigheten, att Kungl. biblioteket, såsom biblioteksförhållandena
för närvarande gestalta sig i Stockholm, har måst övertaga i en icke
ringa utsträckning de funktioner, som rätteligen åligga ett kommunalt
centralbibliotek. Kungl. biblioteket är avsett att i första rummet vara en vetenskaplig
institution med skyldighet att såsom ett svenskt nationalbibliotek samla, för all
framtid förvara samt för begagnande tillhandahålla dels den svenska litteraturen
i största möjliga fullständighet, dels de viktigaste alstren av främmande länders
vetenskapliga och litterära verksamhet inom sådana litteraturgrenar, som icke äro
representerade i huvudstadens övriga vetenskapliga specialbibliotek, framför allt
inom de humanistiska vetenskaperna, men även i teologi, juridik, politisk ekonomi
m. m. Vad särskilt angår den svenska litteraturen i Kungl. biblioteket, är
bibliotekets konserverande uppgift att här hålla fast vid. Det är icke Kungl.
bibliotekets uppgift att låna ut svensk litteratur i massa, ej heller att se denna
litteratur genom starkt begagnande sönderläst och nedsmutsad. Ett kommunalt
centralbiblioteks uppgift är däremot att uppdriva utlåningen till högsta tänkbara
höjd, att anskaffa — så snabbt som möjligt — den nyutkommande litteraturen,
att ej tveka om att anskaffa ett flertal exemplar av ett arbete, som är begärligt,
att med glädje se att böckerna »läsas sönder», ej på grund av oaktsamhet utan
på grund av bokens begärlighet. Till Kungl, biblioteket leverera boktryckarna
i regel sina alster en gång om året (enligt tryckfrihetsförordningens föreskrift);
följden härav är den att inga svenska böcker inkomma till biblioteket
omedelbart efter deras utgivande, utan kanske först närmare ett år senare, och innan
de sedan blivit vederbörligen behandlade och färdiga till utlåning, åtgår en
avsevärd tid. Härtill kommer att en stor grupp svensk litteratur är enligt Kungl.
bibliotekets instruktion helt och hållet undantagen från hemlåning — rent av
den del som är det kommunala centralbibliotekets kanske mest efterfrågade,
nämligen icke blott romanlitteraturen, utan även läroböcker, handböcker och
»lättare läsning». I bibliotek av den typ, som ett kommunalt centralbibliotek
bör tillhöra, är snabbhet i expeditionsarbetet ett oeftergivligt villkor och
särskilda utlåningsmetoder äro därför uttänkta för att vinna detta mål. Kungl. 

FÖRSLAG TILL STADSBIBLIOTEKSBYGGNAD: FASAD ÅT DALAGATAN.



biblioteket arbetar i detta avseende efter andra synpunkter, som väl kunna
synas opraktiska av den, som blott har erfarenhet av den snabbhet, med vilken
expeditionen sker vid något av våra bättre folkbibliotek, — synpunkter, som
icke här kunna diskuteras, men som äro i och för sig nog så vägande.

Emellertid — Kungl. biblioteket har i stor utsträckning fått övertaga det
biblioteksarbete i vårt samhälle, som rätteligen bör åligga en kommunal
institution. Men det bör sägas ifrån, att detta förhållande ej kan fortgå i en
obegränsad framtid. Ty Kungl. biblioteket är en statsinstitution, vars uppgift är
att i främsta rummet tjäna den vetenskapliga forskningen, vare sig denna är av
teoretisk art eller tillgodoser administrativa syften, samt att över huvud för
studieändamål tillhandahålla sådan litteratur, som icke står att få i andra bibliotek
inom huvudstaden. Ett kommunalt centralbibliotek åter skall dels vara ett
samhällets stora uppslagsbok i det dagliga livet, ett »fråga mig om allting», dels en
verklig handledare för den studerande medborgaren, ung eller gammal, en
institution, där envar kan hämta andlig vederkvickelse och förströelse. Kungl.
biblioteket har sin konserverande uppgift, det kommunala centralbiblioteket åter
skall utmönstra det föråldrade, bereda plats för det nya, alltid vara »up to date».
Kungl. biblioteket har dock efter bästa förmåga sökt fylla även sådana anspråk,
som böra ställas på ett kommunalt bibliotek av public library's typ — till en
viss grad rent av till skada för dess eget huvudsakliga arbete. Icke minst från
institutionens ansvariga ledning har upprepade gånger betygats nödvändigheten
att dess arbetsbörda lättas med avseende å krav från allmänhetens sida, som
kommunen icke synes böra undandraga sig att tillgodose genom grundandet av
ett kommunalt bibliotek med tillräckliga resurser.

Huru ett kommunalt centralbibliotek i Stockholm bör i huvudsak vara organiserat,
torde av det föregående ha framgått. En del speciella frågor i samband
därmed böra ävenledes beröras. En sådan fråga är, huruvida dagliga tidningar
skola hållas tillgängliga i ett särskilt läsrum. Kommitterade hava stannat vid
den meningen att utländska tidningar böra hållas tillgängliga i viss utsträckning,
men icke svenska. Det senare har motiverats därmed, att det visat sig att en
del biblioteksbesökande aldrig uppsöka biblioteken i annat syfte än att läsa
tidningar, och att den därför avsedda lokalen lätt skulle få karaktär av värmestuga.
Härjämte skulle väsentliga kostnader åsamkas institutionen. De utländska
tidningarna åter vore ur bibliotekssynpunkt mera att betrakta såsom tidskrifter; de
läsas av ett fåtal och fordra icke några speciella anstalter ur lokal- och
ordningssynpunkt. I det senare kan man till fullo instämma, men i fråga om de svenska
tidningarna torde kommitterades förslag vara diskuterbart, särskilt med tanke på
att det gäller upprätthållande av traditionerna från en anstalt, som antagligen
skulle komma att uppgå i det kommunala centralbiblioteket, nämligen Stockholms 
läsesalong. Här finnas tillgängliga, utom en del utländska tidningar, icke
blott de dagliga stockholmstidningarna, utan även en eller flera från varje län
i Sverige. Betydelsen av att i ett offentligt bibliotek i huvudstaden hava
tillgång till de dagliga tidningarna runt om i landet får ej underskattas. Svårare
är att avgöra, hur långt man skall sträcka konserveringen av tidningarna. Ur
mera än en synpunkt erbjuder en konservering för framtiden mycket stora
svårigheter, och det synes som omen sådan fortfarande borde vara en skyldighet
som ensam åligger Kungl. biblioteket.

En särskild barn- och ungdomsavdelning bör enligt kommitterades förslag
inrättas vid det kommunala centralbiblioteket, i likhet med vad som är förhållandet
vid andra dylika institutioner. Enligt den plan, varefter det sedan några år 

FÖRSLAG TILL STADSBIBLIOTEKSBYGGNAD: FASAD ÅT TEGNÉRSGATAN.



existerande Stockholms barn- och ungdomsbibliotek är grundat, skall detta utan
vidare övergå till ett nyinrättat kommunalt centralbibliotek i Stockholm. Det
torde komma att visa sig, att denna barn- och ungdomsavdelning blir starkt
frekventerad av det uppväxande släktet. Tillräckligt utrymme är därför
erforderligt, vilket behöver påpekas, då detsamma synes vara väl knappt tillmätt
enligt kommitterades förslag.

Då nu utrymmesfrågan är berörd, torde det vara skäl att med några ord
ingå på detta förslag för så vitt det gäller lokaliteterna i övrigt. Enligt bifogade
förslagsteckningar skulle det kommunala centralbiblioteket vara förlagt i en egen
byggnad, belägen i hörnet av Dalagatan och Tegnérsgatan (kv. Röda berget).
Vikten av att institutionen inrymmes i egen byggnad har av kommitterade
livligt framhållits och bör även här understrykas, då från annat håll, vars
kompetens att yttra sig i biblioteksorganisatoriska frågor kan ifrågasättas, blivit
föreslaget att biblioteket kunde lämpligen inrymmas i en byggnad med en helt annan
huvuduppgift. Kommitterades förslag visar en byggnad, vilkens inre del med
nästan kvadratisk plan bildar den stora bibliotekssalen och utlåningsavdelningen.
Denna utgöres av en överbyggd gård försedd med glastak, med en storlek av
570 kvm. och avsedd att rymma 88,000 band böcker, uppställda dels utefter
väggarna uppåt på tre gallerier, dels på fria hyllor på golvet, solfjäderformigt
uppställda från salens mittpunkt. I centrum är den egentliga utlåningsexpeditionen
förlagd vid en cirkelformig disk, varifrån fri utsikt är möjlig över hela
salen. De närmare detaljerna ha naturligtvis ej kunnat på förhand fastställas,
utan utarbetas, då förslaget skall bringas i verkställighet. Den andra stora
huvudlokalen är läsesalen, enligt förslaget mätande 283 kvm., med arbetsplatser för
96 personer. Här skall det stora referensbiblioteket vara uppställt med cirka
3,000 volymer. I bottenvåningen skall vidare vara förlagd barn- och
ungdomsavdelningens läsesal, av 120 kvm:s storlek. Ovanpå dessa bägge salar med 7
meters höjd är ämnad att ligga en våning med arbetsrum av olika slag,
varjämte en av kommitterade föreslagen Stockholmiana-avdelning, om en sådan
skulle komma till stånd inom det kommunala centralbiblioteket, där skulle erhålla
nödigt utrymme. En läsesal, där all kommunal litteratur funnes samlad för mera
ostört begagnande, torde i varje fall ha sin stora betydelse. I allt är biblioteket
avsett att rymma vid pass 100,000 band. Det har redan framhållits att
bokbeståndet skall till sina väsentliga delar ersättas och förnyas genom föråldrad
litteraturs makulering. På så sätt kan bokbeståndet hållas inom önskvärda gränser.

Ävenledes har framhållits att en väl ordnad kommunal biblioteksorganisation
består av huvudbibliotek och filialer. Då det gäller att ordna Stockholms
kommunala biblioteksväsende, torde det komma att visa sig, att filialfrågans ordnande
är den svåraste, i det att fordringarna på inrättande av filiaibibliotek icke bliva
små från de mera i periferien liggande stadsdelarnas invånare. Kommitterade
hava föreslagit omedelbart inrättande av ett filialbibliotek på Södermalm; dels
ligger ju denna stora stadsdel långt borta från huvudbiblioteket, dels äro de
redan befintliga församlingsbiblioteken i denna stadsdel svaga. I planen för ett
omorganiserat kommunalt biblioteksväsen i Stockholm, såsom det av kommitterade
föreslås, ingår att de folkbiblioteksinstitutioner, som för närvarande åtnjuta
understöd av Stockholms stad, ansluta sig till och uppgå i den centrala
organisationen, då det ju måste förutsättas att vidare bidrag icke kunna av dem
påräknas, sedan Stockholms stad fått ett eget ordnat biblioteksväsen. På denna
grund komme dels Folkbildningsförbundets bibliotek dels Stockholms arbetarebiblioteks
filialer på Södermalm att indragas, varefter de nyss nämnda svaga 


församlingsbiblioteken ensamma skulle kvarstå att fylla ifrågavarande stadsdels
biblioteksbehov, i händelse ej den centrala biblioteksorganisationen omedelbart
grundade ett gott filialbibliotek därstädes.

Beträffande de andra stadsdelarna är behovet av filialer icke så starkt, dels
på grund av kommunikationerna, dels emedan församlingsbiblioteken på
Norrmalm och Kungsholmen i flera fall äro goda bibliotek och sålunda faktiskt kunna
göra tjänst såsom filialbibliotek åt den centrala organisationen. Församlingsbibliotekens
framtida ställning till denna låter sig för övrigt ej för närvarande
överblickas. Då de icke åtnjuta något som helst understöd från Stockholms


stad, utan äro helt och hållet församlingarnas egendom och av dem underhållas,
är deras eventuella anslutning till den centrala organisationen uteslutande
beroende på församlingarnas egen önskan. Man må blott uttala den
förhoppningen, att ett samgående icke är uteslutet.

Kommitterade beräknade kostnaden för uppförande av en centralbiblioteksbyggnad
till 500,000 kronor. Deras förslag till en första uppsättning och till
årlig stat för en organisation, bestående av ett centralbibliotek och ett
filialbibliotek på Södermalm, har i huvudsak följande lydelse. Även om en del
litteratur kan komma biblioteksorganisationen till godo genom de boksamlingar,
som möjligen tillfalla densamma genom de förut omnämnda organisationernas
uppgående i den centrala organisationen, blir kostnaden för en första
uppsättning icke obetydlig. För skapandet av referensavdelningar i huvudbiblioteket
och filialbiblioteket har föreslagits ett belopp av 15,000 kronor, och för
tillgodoseende av de omedelbara behoven för övriga bokinköp 20,000 kronor, eller
tillsammans 35,000 kronor. — I årligt anslag till bokinköp och bindning har
föreslagits en summa av 16,000 kronor, till s. k. expensutgifter (renhållning,
belysning och uppvärmning, skrivmaterialier, tryckningskostnader m. m.) 9,000
kronor samt till lokalhyra för filialbiblioteket 5,000 kronor och för övrigt underhåll
av lokalerna 2,000 kronor. Härtill komma vidare löner och arvoden till ett
föreslaget belopp av 30,000 kronor. Bibliotekspersonalen föreslås bestå av: 1
chef (stadsbibliotekarie), 2 underbibliotekarier och 9 assistenter samt 1 maskinist
och 2 vaktmästare. Den årliga staten slutar alltså enligt kommitterades förslag
på ett belopp av 62,000 kronor. Den närmare intresserade hänvisas härvid till
kommitterades  förslag.

Som en allmän anmärkning till detta statförslag må framhållas, att samtliga
belopp torde visa sig för knappt tilltagna, — i all synnerhet om man tager
hänsyn till nu rådande förhållanden, som äro så olika dem som rådde år 1912.
Framför allt äro löneförmånerna för knappa, om man vill fästa en fullt
kompetent och välskolad personal vid biblioteken. Men även i övriga avseenden torde
en höjning av de föreslagna anslagsbeloppen visa sig nödvändig.

Stockholms stad utbetalar för närvarande mera än 50,000 kronor årligen för
sådant biblioteksändamål, som sammanfaller med den föreslagna kommunala
centralbibl ioteksorganisationens. Om denna organisation förverkligades, skulle detta
otvivelaktigt medföra en höjning av stadens utgifter för bildningsändamål, men
denna höjning — även om den bleve betydligt större än vad av 1912 års
kommitté föreslagits — synes ej böra få avskräcka samhällets styrande från att
utföra en kulturgärning i samhällets tjänst, om vilken man med verkligt fog kan
säga, att den är av behovet påkallad.

*

Fil. känd. Y. Hugo var förvissad om, att Stockholms arbetarebibliotek gärna
skulle samarbeta med ett blivande stadsbibliotek och rent av under vissa
förutsättningar skulle överlämna sitt bibliotek till staden. Dels fordrades härför
tillräckligt antal filialer i lokaler, där arbetareorganisationerna ha sina
sammanträden, framför allt som hittills i Folkets hus, varvid helst dessa filialer borde ha
rörligt bokbestånd, dels borde lokaler i stadsbiblioteket upplåtas för studiecirklar
och biblioteket helst vara behjälpligt med anskaffande av ledare åt dessa.

Under den fortsatta diskussionen underströk herr Sundell behovet av filialer.
Minst 5 behövdes, bl. a. på Folkets hus, om ej stadsbiblioteket blev förlagt
alldeles i närheten.


LÄSRUMMET I MALMÖ ARBETAREBIBLIOTEK.




SVENSKA ARBETAREBIBLIOTEK.
Av Fil. känd. Yngve Hugo.

Föreliggande utredning av Sveriges äldre och yngre arbetarebibliotek har
tillkommit på uppdrag av Arbetarnes bildningsförbund. I och med den
omorganisering av föreningsbiblioteken, som blev en nödvändig följd av den
nya bibliotekslagen 1912 och som för övrigt var en av anledningarna till
Arbetarnes bildningsförbund, har en centralisering av biblioteksverksamheten inom
arbetarerörelsen måst företagas. Enda sättet för de gamla arbetarebiblioteken
att få statsanslag är nu genom anslutning till ett riksförbund, vars »studiecirkel-
och biblioteksverksamhet står under inseende och kontroll av en utav förbundet
utsedd ledning». Visserligen är det enligt lagen möjligt för ett arbetarebibliotek
att få anslag såsom ett kommunalt folkbibliotek på plats, där ett sådant icke
finnes, men denna möjlighet har hitintills förefunnits endast på en plats, Ludvika.
Det visade sig emellertid att allt för få av dessa gamla arbetarebibliotek begagnade
sig av utvägen att genom Arbetarnes bildningsförbund få statsanslag. Dels kände
man icke till denna utväg, dels hängde man upp sig på vissa paragrafer i den nya
lagen, vilka man trodde allt för mycket skulle inkräkta på bibliotekens
självständighet. Det måste därför bli bildningsförbundets uppgift att uppsöka och träda i

underhandling med dessa bibliotek, för att för dem klarlägga detaljerna av samarbetet.

Någon förteckning över arbetarebiblioteken har hitintills icke funnits. I
C. M. Carlanders Svenska bibliotek och ex-libris (1904) finnes visserligen en
förteckning över arbetarebibliotek, sammanställd med ledning av i Kungl. biblioteket
förvarade kataloger och stadgar. Men denna förteckning upptager dels av
arbetsgivare upprättade bibliotek, dels bibliotek tillhörande de gamla arbetareföreningarna,
vilka ju ej kunna räknas till den moderna arbetarerörelsen. För övrigt
härleda sig dessa bibliotekstryck från 1860-, 70- och 80-talen och de flesta av
dem existera helt visst icke längre annat än som delar av nyare kommunala
folkbibliotek. Valfrid Palmgren omnämner även i sin oiblioteksutredning av 1911,
att hon genom studium av i Kungl. biblioteket befintliga tryckalster approximativt
kunnat uppskatta de av arbetare själva grundade biblioteken till 85. Till denna
grupp av bibliotek räknar hon emellertid bibliotek grundade av »arbetareföreningar,
arbetareinstitut och fackliga o. d. sammanslutningar». D. v. s. endast en del av
dessa 85 bibliotek äro bibliotek tillhörande den nuvarande arbetarerörelsen.

På denna väg är det naturligtvis, som också dr. Palmgren framhåller, omöjligt
att få kännedom om alla arbetarebiblioteken, då ju en hel del av dem aldrig
utgivit några tryckta publikationer. För att om möjligt nå detta mål har jag
direkt till arbetareorganisationerna utsänt en uppmaning att insända adresser på
inom deras verksamhetsområde befintliga bibliotek. Utom genom notiser i
arbetarepressen har jag sålunda dels 1915 genom soc.-dem. partiets sekretariat sant
en sådan cirkulärskrivelse till landets samtliga arbetarekommuner, dels 1917 sant
en dylik till samtliga till soc.-dem. ungdomsförbundet anslutna klubbar. De
bibliotek, som jag på så sätt erhållit kännedom om, har jag tillställt tryckta
frågeformulär, vilka alltså ligga till grund för föreliggande statistik.

Att det icke lyckats mig att på detta sätt spåra upp samtliga arbetarebibliotek,
är tämligen säkert, vilket bl. a. framgår därav att jag under resor och annorledes
skaffat mig kunskap om bibliotek, som aldrig inrapporterats av organisationerna.
Emellertid torde det insamlade materialet, jämfört med de av Arbetarnes
bildningsförbund nyupprättade biblioteken, vara tillräckligt för att man skall kunna
bilda sig en föreställning om de svenska arbetarebibliotekens nuvarande ställning
och framtida utveckling.

Med arbetarebibliotek menas i denna redogörelse endast bibliotek tillhörande
någon av de åtta till Arbetarnes bildningsförbund anslutna riksorganisationerna
och deras lokalavdelningar: Kooperativa förbundet, Landsorganisationen,
Soc.-dem. arbetarepartiet, Järnvägsmannaförbundet, Nykterhetsorden Verdandi, Soc.-dem.
ungdomsförbundet, Typografförbundet och Telegraf- och telefonmannaförbundet.
I en hel del fall agas biblioteken ay biblioteksföreningar eller biblioteksförbund;
medlemmar i dessa äro då de här uppräknade riksorganisationernas lokalavdelningar.
Utanför ramen av denna undersökning ligger däremot, med undantag
av N. O. V.:s, de av de olika nykterhets organisationerna grundade biblioteken,
bl. a. Goodtemplarordens 1,046 bibliotek.

I en bifogad tabell lämnas en förteckning över de arbetarebibliotek, vilka
grundats före tillkomsten av Arbetarnes bildningsförbund, sålunda före  1012.

Utom om här angivna bibliotek har jag erhållit meddelande om, att självständiga
arbetarebibliotek finnas eller funnits på följande platser: Avesta Bergforsen
(S. D. U. K.), Bofors (Bibl.-för.), Borås (Arb.-kom.), Falun (Arb.-kom.),
Furulund (Arb.-kom.), Gärsnäs (Arb.-kom.), Gällivare (Arb.-kom., N. O. V.,
Järnvägsmannaförb. och  I. O. G. T.), Huskvarna (Arb.-kom.), Kolsva (Bibl.-för.), Lilla

Edet (N. O. V.), Mölndal (Mustads margarinfabriks arbetares), Nävekvarn
(S. D. U. K.), Ställberg (S. D. IL K.), Säter (N. O. V.), Tranås, Tomelilla
(Arb.-kom. och N. O. V.) och Värnamo (Arb.-kom.). Det har emellertid icke
lyckats mig att erhålla några uppgifter från dessa bibliotek. Utom de upptagna
biblioteken i Eksjö och Jönköping har i Karlstad och Söderköping samt vid
Kallinge bruk funnits arbetarebibliotek, vilka överlämnats till respektive kommunala
folkbibliotek.

Vandringsbibliotek ha upprättats av följande arbetareorganisationer: Stockholms
arbetarebibliotek (18 bibliotek à 40 band), Svenska järnvägsbyggnads-arbetarefackföreningen
(900 band fördelade på 20 bibliotek), Socialdemokratiska ungdomsförbundet (30 bibliotek).

Till arbetarebiblioteken bör också räknas Arbetarerörelsens arkiv i Folkets
hus i Stockholm. I arkivets realkatalog funnos 1 jan. 1917 8,942 kort å
handskrifter och trycksaker. Dessutom funnos en porträttsamling å 3,689 nummer
och en klichésamling å 1,028 nummer. Arkivet, som upprättades 1902 såsom
en avdelning av Stockholms arbetarebibliotek, övertogs 1906 av Socialdemokratiska
arbetarepartiet och Landsorganisationen.

Detta är i huvudsak den biblioteksverksamhet, som organiserats inom arbetarerörelsen
före tillkomsten av Arbetarnes bildningsförbund 1912. Det »inseende
och kontroll», som detta förbund tillsammans med statens samtidigt upprättade
biblioteksbyrå utövat över arbetarerörelsens biblioteksverksamhet, har givit denna
på samma gång större omfattning och större stabilitet. Bildningsförbundets
insats kan studeras i dess verksamhetsberättelse för femte arbetsåret 1916—1917.Erhålles vid rekvisition från A. B. F.:s centralbyrå, adress: Brunnsvik, Sörvik.
Ur denna är följande sammanfattning tagen:

Antal studiecirkelbibliotek 1 juli 1917 . . . 258
Antal band i biblioteken . . . 45,095
Antal boklån 1916—1917 . . . 101,770
Bokinköp 1916—1917 kr . . . 22,198,82
Därav: för egna medel kr. . . . 14499,86
Statsanslag kr. . . . 5,579,65
Landstingsanslag kr. . . . 295,06
Kommunala anslag kr. . . . 1,824,25
Antal verksamma studiecirklar 1 juli 1917 . . . 326

Av de nedan i tabellen upptagna 54 gamla arbetarebiblioteken ha nu 31
bibliotek med inalles 24,619 band anslutit sig eller beslutat ansluta sig till
Arbetarnes bildningsförbund. 4 bibliotek med tillsammans 3,700 band ha överlämnats
till andra institutioner. 19 bibliotek med tillsammans 60,855 band äro däremot
fortfarande fristående. De tre största av dessa ännu fristående äro: Stockholm
med 29,730 band, Hälsingborg med 7,364 band och Malmö med 7,000 band.
Av de 54 gamla biblioteken uppburo 14 kommunalt anslag med tillsammans
under respektive redovisade år kr. 20,625,58. De högsta kommunala anslagen
utbetalades i Stockholm med 12,000 kr., Malmö med 4,500 kr., Hälsingborg
med  1,500 kr. och Kiruna med 500 kr.

De i denna redogörelse hopsamlade siffrorna visa — fastän materialet ej
kunnat bli fullständigt och fastän angående siffrornas exakthet ingenting kan



PlatsBiblioteketäges avUpp-rättatårUpp-gifter-na avseårBokbe-ståndBokin-köp se-naste årBoklånsenasteårBrandför-säkratför kr.Anslu-tet tillA.B.F.år
Arlöv . . . Arb.-kom.       1907     1917        993        —            1,600        3,000       —
Arvika . . . Bibl.-förb.       1905      1914        712        37,75          527         1,000  1914
Boden . . . Bibl.-för.        1907      1912        300      400,—        —            1,500      —Överlämnat till Bodens samhälle.
Borlänge . . . Bibl.-för.        1907      1913        405      293,—          618         1,400     1914
Eksjö . . . Arb.-kom. ochN.O.V.     —   1915         100        —             —             —       —Överlämnat till Eksjö folkbibl.
Eslöv . . . . Arb.-kom.       1903      1913        600        25,—          700         —          1915
Falkenberg . . . Arb.-kom.       1905      1916        976      236,90       2,321         1,600       —
Grängesberg . . . Bibl.-förb.         —       1911      1,258        —             —             —           —
Göteborg . . . Arb.-kom.       1898      1907     2,462        —            5,874         —           —Skall efter ordnandet överlämnas till A. B. F.:s eirkelbibl.  i Göteborg.
Halmstad . . . Arb.-kom.       1898      1915     3,040      381,75       6,688        7,000     1916
Hälsingborg . . . Arb.-kom.       1894     1916     7,364    1,216,99      10,443      25,000       —
Härnösand . . . Bibl.-för.        1904     1908        327      198,—          887         1.500     1914
Hässleholm . . . Arb.-kom.       1911      1914          65       —                 30           250      1915
Höganäs . . . Arb.-kom.         —       1914        250       —             —             —           —
Hörby . . . Arb.-kom.N.O.V.S.D.U.K.       1907      1915        3001      —               300           500       —
Johansfors (Emmaboda) . . . N. O. V.        1908      1917          80        —             —               400       —
Jönköping . . . S. D. U. K.     1910     1914        3201      —             —               500     1914Dessutom ett arb.-kom.-bibl. på cirka 3,000 band överl. till stadsbibl.
Kalmar . . . Arb.-kom.       1908      1915        700       —             —               700     1916
Karlskoga . . . Bibl.-för.        1908      1915        547      135,35         666        2,000       —
Karlskrona . . . Arb.-kom.       1906     1917        400       —             —             —           —Beslutat anslutning till A. B. F.
Katrineholm . . . Bibl.-för.        1905      1913        396       —             —             —          1914
Kiruna . . . Arb.-kom.       1903      1917     2,250     842,28      3,021         7,500       —
Klippan . . . Arb.-kom.       1908      1916        354        —                 69         1,000       —
Kävlinge . . . Arb.-kom.       1902      1915        950      182,53        1,121         1,500       —Beslutat anslutning till A. B. F.
Köping . . . Arb.-kom.       1906     1914        225        —             —             1,000     1914
Landskrona . . . Arb.-kom.       1896     1913         572      263,30          200         1,000     1916
Limhamn . . . Arb.-kom.       1906     1915      1,888        76,25        3,234        6,000       —
Lindesberg . . . Bibl.-för.        1909      1916        677         26,50          634         1,500      1916
Linköping . . . Bibl.-förb.       1909      1915         549      225,38           530         —          1916
Lomma . . . Arb.-kom.      1904      1913         451         67,42        1,234        2,000      1914
Lund . . . Arb.-kom.       1892      1917     3,500       180,—       4,459        8,000       —



PlatsBiblioteketäges avUpp-rättatårUpp-gifter-na avseårBokbe-ståndBokin-köp se-naste årBoklånsenasteårBrandför-säkratför kr.Anslu-tet tillA.B.F.år
Malmberget . . . Arb.-kom.       1904     1917     1,800      560,16       1,100        5,000       —
Malmö . . . Arb.-kom        1903     1917    7,000   1,865,49     34,592       15,000       —
Motala V-stad . . . Folkets hus för.    1886     1916       961       113,71          541         1,500       —Beslutat anslutning till A. B. F.
Norrköping . . . Bibl.-för.        1909     1916     1,115        4,15        1,327        6,000     1916
Norrtälje . . . Bibl.-för.        1905      1917      1,102        61,—          600        1,500      —
Oxelösund . . . Arb.-kom.       1901      1913        700        81,70        1,453         1,500     1914
Sandviken . . . Arb.-kom.       1909     1914       400        —             —            —         1914
Skutskär . . . Arb.-kom.       1907      1916        168         12,82        —                150     1917
Stockholm . . . Bibl.-förb.       1891      1916  29,730   5,320,12     81,215      55,000       —Se minnesskriften 1892—1917, refererad i Bibl.-bl. 1917, s. 17—20.
Sundsvall . . . Bibl.-för.        1905      1916        597          4,85           234        2,000     1917
Söderbärke . . . N. O. V.        1896     1915      1,098        37,60          205         1,500      —
Söderhamn . . . Arb.-kom.       1901      1915        450       —                180        1,500     1916
Södra Mellby . . . Arb.-kom.       1912      1916         65          8,80            33         —           —
Trälleborg . . . Arb.-kom.       1902      1917     1,233        49,54       2,822       2,000     1917
Uddevalla . . . S. D. U. K.      —       1914        234        —             —               300    1915
Uppsala . . . Bibl.-för.        1896     1912   1,612      312,99       6,211         4,000     1916Studentför. Verdandi medl. i bibl.-för.
Varberg . . . Arb.-kom.         —       1917         300        —              —              —          —
Västerås . . . Bibl.-för.         —        1914        200        38,80          931         2,000     1914
Ystad . . . Arb.-kom.       1910     1916       673       70,—          500        —         1917
Åtvidaberg . . . Bibl.-förb.       1906      1916        925      364,43        2,970       2,000     1916
Örebro . . . Bibl.-för.        1904     1913      2,500      157,32       6,881        7,500    1914
Öjebyn . . . Bibl.-för.         —       1916       300        —             —            —           —Överl. till Piteå landsförs. sjukhem.


garanteras — att det är en synnerligen aktningsvärd insats i svenskt biblioteksväsen
och därmed också i svenskt bildningsarbefe, som Sveriges arbetare gjort
och alltjämt göra. Att denna insats från statens sida måste belönas med
statsanslag insågo redan de, som skrevo 1912 års bibliotekslag. Emellertid stå ännu,
såsom av redogörelsen framgår, de största arbetarebiblioteken utan statsanslag.
Möjligen skulle de kunna erhålla sådant genom anslutning till Arbetarnes
bildningsförbund: de större bibliotek, som redan anslutit sig, ha samtliga på
förfrågan utan reservation förklarat sig nöjda med samarbetet med och beroendet
av A. B. F. Men möjligen skulle för ett bibliotek av Stockholms arbetarebiblioteks
storlek vissa fordringar i 1912 års Iag verka hämmande; är detta fallet, måste
bibliotekslagen givetvis ändras. Diskussionen angående den ena eller andra
möjligheten ligger emellertid utanför ramen av denna utredning, vars uppgift
endast varit att samla material till en sådan diskussion.




OM TIDNINGSURKLIPP.
Av Folkskollärare K. J. Österberg.

I senaste numret av denna tidskrift förekom en förtjänstfull artikel om
»Dagspressen och biblioteken», författad av folkskollärare Georg Lindberg, vari
fördes på tal frågan om ett systematiskt tillvaratagande och bevarande av
de många värdefulla artiklar, som dagspressen utan gensägelse innehåller.

Tanken är icke ny. Den har nog tillämpats av enskilda personer, så länge
tidningar funnits. Det är känt genom tidningsnotiser, att personer, som fritt
disponerat sin tid, roat sig med att hopbringa de mest fullständiga »klippsamlingar»
i olika ämnen, t. ex. om de krig, som förts under de senaste årtiondena.
Härvid synes samlarevurmen, parad med intresse för själva ämnet, tagit sig ett
vackert uttryck, ty dessa specialsamlingar, hopbringade nästan samtidigt med de
timade händelserna, ge mera omedelbara intryck av vad som skett an de ofta
mera detalj fattiga berättelserna i andra eller tredje hand. Sådana samlingar
anses ock vara riktiga guldgruvor för forskare, och om de någon gång utbjudas
till försäljning, betinga de ganska höga pris.

Men den enskilda samlarevurmen på detta område börjar så småningom giva
upphov åt ett mera allmänt intresse. Därom vittnar ju tydligt den ovannämnda
uppsatsen i denna tidskrift. Ett annat exempel lämnar Dagens nyheter för
den 11 juli i år. Där berättas, huru folkhushallningskommissionens
upplysningsavdelning är i färd med att anlägga ett arkiv för tidningsurklipp, berörande
frågor om kristiden och om vårt lands dyrtidshushållning. Redan skulle
omkring 20,000 klipp vara samlade. Tidningen anmärker, att man knappast
behöver påpeka, vilken utomordentlig kulturhistorisk betydelse en sådan samling
kommer att äga.

Frågan om anläggande av samlingar för tidningsurklipp vid våra folk- och
skolbibliotek måste tillmätas den största betydelse. Vid folkbiblioteken torde
detta kunna ske i någon större omfattning endast vid de bibliotek, där
bibliotekarier med biträden finnas fast anställda. I andra bibliotek, där bibliotekarien
har befattningen som bisyssla, kunde man till att börja med inskränka sig till
samlandet av sådana artiklar och notiser, som röra biblioteksfrågan eller kanske
än mer, folkbildningsarbetet i allmänhet. Eftersom förhållandena medgiva, kan
man sedan öka på samlingen med nya avdelningar.

Detsamma gäller skolbiblioteken, där man i första hand borde samla artiklar
i skolfrågor. Kunde skolbibliotekarien vinna kamraterna vid samma skola eller
inom samma distrikt för detta arbete, synes resultatet kunna bliva lysande.

Om nu således folk- och skolbiblioteken för närvarande ej kunna anses vara
i tillfälle att lösa denna uppgift på ett tillfredsställande sätt, så finnes det en
annan art av sammanslutningar i bildningssyfte, studiecirklarna, vilka kunna
tänkas äga de bästa förutsättningar att upptaga tanken till förverkligande. En
rikhaltig »klipp-samling» skulle komma att utgöra en pärla i ett litet
studiecirkel-bibliotek. Man kunde börja så vackert med endast ett par avdelningar t. ex.
»Hembygdskunskap» och »Sociala frågor», och då främst nykterhetsfrågan och
folkbildningsfrågan. Varje medlem skulle vara skyldig att till sammanträdet
medföra ett eller flera »klipp» i de ämnen samlingen omfattar. Uppläsning och
granskning av artiklarna med åtföljande meningsutbyte torde säkert komma att

utgöra en av de mest underhållande punkterna på programmet. Om man tänker
sig en studiecirkel, vilken under en längre följd av år ur ortspressen ihärdigt
samlat alla artiklar och notiser, som berört t. ex. hembygdens (socknens, länets,
landskapets) förhållanden på olika områden, vilket dyrbart kulturhistoriskt
material skulle icke denna samling utgöra.

Till sist några ord angående förfarandet vid »klippsamlingens» ordnande.
Varje urklippt artikel förses omedelbart med tidningens namn (eller initialer),
datum och årtal. Det har rekommenderats att uppklistra »klippen» i böcker.
Detta förfarande blir nog i längden dyrbart och tidsödande och medför flera
nackdelar vid samlingens användande. Bättre är att förvara dem i fickor, som
fastklistras vid stadiga pappersark. Som fickor kunna gott nyttjas
använda kuvert, vilka härigenom undgå ödet att hamna i papperskorgen. De lösa
arken kunna utgöras av s. k. herbariumpapper. Olika ämnesgrupper
böra ej föras tillhopa på ett och samma ark, och arken inom samma
ämnesgrupp böra numreras i löpande följd. De urklippta spalterna vikas
och nedstickas i fickan så, att rubrikerna lämnas synliga ovan kanten. Varje ficka kan
innehålla tiotals olika artiklar i samma ämne. Härigenom vinner samlingen i
koncentration, och man kan uttaga och låna vilka artiklar som helst utan att
behöva släpa med sig hela samlingen. Till en början kunna de olika
ämnesgruppernas ark förvaras inom omslag av kartongpapper, men då samlingen svällt
ut, anskaffas lösa pärmar av papp, på vilkas ryggskivor ämnesgruppens namn
och beteckning angivas. Bilden ger en föreställning om, huru det hela
lämpligen kan anordnas.

För att en större samling tidningsurklipp skall kunna bliva till verklig nytta,
måste den vara väl katalogiserad. Den synpunkten måste beaktas från början.
Härvid kan man gott följa samma uppställning av ämnesgrupperna, som i våra
folkbibliotek, vartill flera goda handledningar finnas. Varje »klipp» i samlingen
får ungefär samma ställning som en bok i biblioteket och måste således ha sin
särskilda beteckning, bestående av ämnesgruppens bokstav (stora alfabetet) och
arkets nummer. Vill man även särskilja de olika »klipp», som förvaras i fickorna
på samma ark, kan man tillika använda lilla alfabetets bokstäver. Första klippet
i samlingen skulle då få beteckningen A. 1. a. Denna beteckning kan lämpligen
skrivas på en liten gummerad etikett, som fästes på »klippet» nära rubriken.

Beträffande själva katalogiseringen böra lösa kort användas. För enkelhetens
skull torde det vara tillräckligt att utskriva endast s. k. ämneskort, varvid alla
»klipp», som behandla samma ämne, uppskrivas på samma kort eller komma i


SAMLINGSKARTONGER FÖR TIDNINGSURKLIPP.



följd, om flera kort måste användas för ämnet ifråga. Naturligtvis måste på
katalogkortet, utom artikelns rubrik och författare, även angivas under vilken
bokstav och vilket nummer den återfinnes i samlingen.

En samling bilder, fotografier, teckningar etc. som supplement till »klippsamlingens»
olika avdelningar skulle ej vara att förakta. En sådan bildsamling kunde
gott ordnas på enahanda sätt.

Det är glädjande, att denna fråga ansetts mogen att bringas på tal i de
kretsar, denna tidskrift representerar. Här är ett arbete, som ej blott några få
utvalda ha tillfälle och förmåga att utföra, utan här kunna alla intresserade
deltaga. Och den, som hängiver sig åt detta till synes enkla arbete, bidrager
därigenom helt säkert att vidga och fördjupa sitt eget vetande på olika områden,
ökar sitt intresse för tidens stora samhällsfrågor, och slutligen hjälper han till att
draga ett litet strå till den stack, som heter: skapandet och bevarandet av ett
rikt kulturarv åt kommande tider och släkten i vårt land.


<chapter name="»BIBLIOTEKSREKLAM.»
(Diskussion vid S. A. B:s tredje årsmöte.)">
»BIBLIOTEKSREKLAM.»
(Diskussion vid S. A. B:s tredje årsmöte.)

Inledningsföredrag  av Fröken Greta Linder.

När titeln på mitt anförande här skulle bestämmas, var jag ganska villrådig,
och jag är rädd, att det ord jag i brist på något annat lämpligare fick
lov att tillgripa, nämligen reklam — biblioteksreklam — kan ha varit en
smula ägnat att redan från början sätta en del av mina åhörare i harnesk.
Återigen, kanske många tänkt, skola vi bjudas på att sluka hela några av dessa
amerikanska idéer, som ända aldrig komma att passa oss. Må amerikanarna göra
affär av allt, även andliga värden, men förskona oss här i Europa från att ta
efter dem.

Jag hoppas emellertid att genom att något närmare definiera begreppet
biblioteksreklam, sådant jag fattat det, avlägsna de visioner av snurrande elektriska
hjul och braskande annonser på flata berghällar ute i landskapet à la Pellerins
margarin, som mitt användande av ordet reklam möjligen kan ha frammanat.

Med biblioteksreklam eller propaganda eller annonsering, vilket man nu vill
kalla det,Kanske kunde man tänka sig att upptaga ordet publicitet, vilket skulle vara en direkt
översättning av den amerikanska facktermen och som ej föranleder några ofördelaktiga
associationer. menar jag här allt det, som från ett biblioteks sida göres först för att
föra allmänheten till dess dörrar och, sedan man en gång fått den dit, vad som
göres för att hålla den kvar, för att hjälpa den till rätta i böckernas
överväldigande stora värld och för att av den kanske från början tillfällige besökaren göra en
läsande människa. Härmed sammanhänger givetvis synnerligen intimt bibliotekets
bemödande att också göra denna läsning av så stort värde som möjligt, och i
den mån metoderna för dessa båda strävanden sammanfalla, kommer jag också
att vidröra denna verksamhet. I vidsträckt mening hör naturligtvis med till mitt
ämne all verksamhet, som avser att göra propaganda för böckers värde, väcka
längtan efter böcker, men jag begränsar mig här dels till ett biblioteks egen

verksamhet i denna riktning, dels också helt självklart, på ställen där bibliotek saknas
eller biblioteksförhållandena äro dåliga, till den agitation, som avser att väcka
längtan efter goda bibliotek.

Att de vetenskapliga biblioteken icke ha mycket med denna sak att skaffa,
behöver jag väl inte särskilt påpeka. De vända sig till människor, vilkas yrke
är bokstudier, och att dessa människor skulle sväva i okunnighet om sitt
viktigaste laboratorium, kan ju anses uteslutet. En särskild ställning inta dock de
studenter, vilka vid universiteten avlägga endast lägre examina, men som sedan
i alla fall i stor utsträckning bli ledande i landets bildningsvärld. Att dessa
ofta avsluta sina studier utan att nånsin ha satt sin fot inom bibliotekets dörrar
är ett sorgligt, men obestridligt faktum. Dock kan det ju sägas, att detta icke
är universitetsbibliotekens fel utan studieplanernas, som möjliggöra ett sådant
missförhållande, och att biblioteken med sitt knappa utrymme och sin otillräckliga
personal inte ha något som helst intresse att locka dit flera studenter. Men när,
som nu t. ex. i Uppsala genom den nya läsesalens öppnande, utrymme beretts,
skulle det enligt min mening vara mycket önskvärt att genom något samarbete
mellan biblioteket och universitetets lärare varje student på något tidigt stadium
av sina studier underrättades, helst genom besök under sakkunnig ledning, om
vad han kan finna i biblioteket.

Mina exempel på biblioteksreklam kommer jag huvudsakligen att hämta från
Amerika, helt enkelt därför att man där, med sitt högt utvecklade folkbibliotekssystem,
kommit längre även i detta avseende än på andra håll. Själva äro de
visserligen långt ifrån tillfredsställda med vad som hittills gjorts — man kan
inte säga att det är förrän på de allra sista åren, som man heller därute
verkligen vaknat till full insikt om bibliotekens skyldigheter i denna riktning — men
när man i alla fall där hunnit så pass långt, att American Library Association
(den amerikanska biblioteksföreningen) sedan ett par år tillbaka har en kommitté
för detta speciella ändamål, vilkens första fordran är tillsättandet av en särskilt
avlönad person med hela sin verksamhet förlagd till detta område, och när man
i ett av de sista numren av Library journal finner redogörelsen för en kongress,
bestående av biblioteksrepresentanter och annonsexperter, där förhandlingarna
uteslutande rört sig om biblioteksreklam — då kan man ju i alla fall lugnt erkänna,
att om vi överhuvudtaget vilja lara oss något på detta område, så är det bäst
att vända sig dit. Jag behöver ju inte här påpeka, att vi inte alltid kunna ta
de amerikanska idéerna utan vidare. De ha anpassats efter amerikanskt folklynne,
efter ett samhällsliv, som är mera hetsigt i takten och mera skramlande än vårt,
där det får användas en kraftigare och gällare röst för att göra sig hörd. Men
trots de modifikationer, som givetvis bli nödvändiga, ha vi säkerligen många idéer
att hämta därifrån.

Innan jag går in på några detaljer, ville jag som det stora centrala faktum
framhålla, att ingen reklam i världen kan uppväga det förhållandet, att det man
bjuder är gott. Goda bibliotek med allt vad däri innefattas: goda böcker,
passande för den publik de avse samt lättåtkomliga och snyggt hållna, snabbt
förvärv av nya böcker, tilltalande lokaler på lätt tillgängliga platser, långa
öppningstider, så liberala regler som möjligt, tillmötesgående och kunnig personal — det
är nerven i all biblioteksreklam. Varje belåten bibliotekskund blir en agent för
biblioteket och den kännedom därom, som på det sättet sprids, är ovärderlig. I
synnerhet gäller detta smärre samhällen, som hastigt kunna genomsyras. I dessa
blir överhuvudtaget hela problemet om bibliotekets annonsering mycket förenklat.
Utom att som sagt den rent automatiska annonseringen från man till man där

spelar en långt mer betydande roll än på platser med större befolkning, så kan
ju en bibliotekarie personligen där verka på ett långt effektivare sätt. Han kan
på den säkraste av alla vägar — samtalets — påverka en mycket stor procent
av den publik han vill nå. Det är när befolkningens storlek omöjliggör detta,
som andra medel måste tillgripas, av vilka jag nu vill redogöra för några av de
viktigaste.Flera av dessa metoder ha säkerligen redan försökts på en hel del håll här i Sverige,
och det vore mycket önskvärt om till Biblioteksbladet meddelande härom insändes till
upplysning och eventuell diskussion.

Främst i betydelse står då pressen, vilkens makt knappast kan överskattas.
Här i Sverige ha ju tidningarna hittills icke i någon överväldigande grad tagits
i anspråk för bibliotekens räkning, men all sannolikhet talar för, att de komma
att visa sig minst lika tillmötesgående som de amerikanska. Ett sådant
tillmötesgående är nödvändigt, då bibliotekens ekonomi är sådan, att det är på
textutrymmet de måste komma med sina anspråk. Visserligen kan det ju tänkas, att
några större bibliotek skulle se sig i stånd att avsätta en del pengar för
annonsering i tidningar och tidskrifter, men för att nå någon verklig effektivitet på den
vägen fordras i allmänhet summor, om vilka det ej kan bli tal för ett bibliotek.
Men skadan är ju ej så stor, då man som sagt nog i allmänhet kan räkna på
utrymme i texten. Hur kan man då lämpligen tänka sig, att ett bibliotek bör
disponera detta utrymme? Först vore det väl mycket önskvärt, att tidningarna
på sina minneslistor upptoge bibliotekens öppningstider — varje dag är väl för
mycket begärt, men t. ex. en gång i veckan på bestämd dag. Där det är
inkrånglade biblioteksförhållanden, som t. ex. i Stockholm, får man naturligtvis se
till, att materialet lämnas samlat, t. ex. genom någon notisbyrå, så att
sammanställandet inte vållar tidningen något extra besvär. I någon utsträckning har
bibliotekens uppförande på dessa minneslistor för övrigt redan försökts — Aftonbladet
t. ex. har en särskild minneslista för Stockholms museer, bibliotek m. m., men där
upptages icke mer än ett av församlingsbiblioteken och intet av Folkbildningsförbundets
bibliotek. Till det, som regelbundet borde offentliggöras om ett
bibliotek, hör också dess accession, antingen fullständigt eller i urval. Naturligtvis
kan detta inte så bra ske i de stora tidningarna med mycket större läsekrets än
bibliotekets verkningsområde; där kan man knappast ifrågasätta att ta i anspråk
ett så pass stort utrymme för något som bära intresserar t. ex. en församlings
medlemmar, som ibland skulle bli fallet här i Stockholm — när vi en gång få
ett centralbibliotek kan det ju bli en annan sak. Men i mindre lokaltidningar
är det säkerligen nästan alltid möjligt. Där skulle man till och med ofta kunna
tänka sig att få plats för annoterade listor. I synnerhet när det gäller den
nyutkommande litteraturen, som en liten tidning ju endast i ringa mån kan följa med,
borde dessa små recensioner på ett par rader från biblioteket vara ganska
välkomna. Icke endast sitt nyförvärv kan biblioteket anmäla på detta sätt. Det
vore också synnerligen lämpligt, att biblioteket, när någon fråga av allmänt eller
lokalt intresse dyker upp, meddelade en lista på sina böcker i detta ämne,
likaledes helst med några upplysande rader om varje arbete. Av dessa i tidningar
publicerade förteckningar har man också den nyttan, att man kan få låna satsen
och från den göra avtryck för en ringa penning. Hela sättningskostnaden blir
man därigenom befriad ifrån. I Amerika händer det till och med ibland, att
tryckningen av listorna sker på tidningens bekostnad, mot det att detta faktum
omförmäles på listan, kanske tillsammans med en upplysning att liknande listor
även för framtiden komma att offentliggöras i samma tidning. Vidare böra alla

nyheter om bibliotekets utvidgningar, större gåvor, utlåningssiffror o. s. v. i
notisform meddelas, helst på ett sätt, som inte bära omförmäler torra fakta, utan
verkligen väcker intresse. Mycket lämpligt vore det också, om materialet inte
inskränktes till det lokala biblioteket, utan om då och då nyheter av allmänt
intresse från den övriga biblioteksvärlden meddelades, t. ex. framsteg och
uppoffringar gjorda för biblioteket på platser av ungefär samma storlek och
karaktär som den egna. Dessa nyheter, som ju ofta kunna vara svårtillgängliga för
den enskilde bibliotekarien, kunde man ju tänka tillhandahållas från någon
central. Denna skulle inte blott förmedla nyheter utan även artiklar av allmänt
biblioteksintresse, argumentering för upprättande av bibliotek etc. Ibland kunde
det ju tänkas vara avtryck av artiklar ur t. ex. Biblioteksbladet eller Bokstugan,
men ofta finge de ju läggas ännu populärare än där kan komma i fråga. —
Att tidningarna, då man på detta sätt tar deras intresse i anspråk, också böra
behandlas med all möjlig égard från bibliotekens sida, är självklart.
Representanter för pressen böra inbjudas vid alla lämpliga tillfällen, och bibliotekarien
bör om möjligt försöka väcka ett personligt intresse hos dem för sitt bibliotek.

När vi lämna tidningarna och övergå till andra medel för annonsering av
biblioteket än dessa, ta vi ett jättesteg bakåt i fråga om effektivitet Genom
den spridning en tidning har, genom den stämpel av aktualitet, som den
förlänar allt, vad som trycks i dess spalter, står den hors concours med andra
reklam-medel. Men dock kan ett bibliotek inte slå sig till ro bära med
att använda tidningarna till sitt språkrör. Dels blir utrymmet där alltid
begränsat — allt vad ett bibliotek har att säga allmänheten kan helt enkelt inte få
plats där — dels finns det en publik, som ej läser tidningar men vilken i alla
fall inte helt och hållet kan negligeras, och vidare finns det ett viktigt
maktmedel, som tidningen ej har till sitt förfogande, och det är den personliga
adressen.

Jag övergår därför nu till dessa andra metoder och börjar då med skyltar
och anslag. Här måste vi genast konstatera, att inga skyltar i världen kunna
uppväga ett eget hus för biblioteket på en central plats. I små samhällen
betyder ju detta kanske mindre. För landsbygden kan man ju anse saken
tillfredsställande ordnad, så länge boksamlingarna ännu äro så små, att de kunna hysas
i skolan eller kommunalrummet. Bådadera äro ju en central plats, dit människor
även ha andra ärenden. För en stad däremot är en särskild biblioteksbyggnad
ytterst önskvärd, och framför allt är läget av den största betydelse. Mot ett
dåligt läge kämpar det bästa bibliotek en mycket hård kamp, och tusentals
kronor om året i annonser av olika slag kunna slukas spårlösa till ingen nytta.
Med ett centralt läge menas i detta fall inte med nödvändighet, att biblioteket
skall ligga i det matematiska centrum utan i centrum av stadens liv. Det skall ligga så
till, att invånarna av andra anledningar ha sin väg där förbi — nära de större
butikerna, affärskontoren, ämbetsverken, bankerna o. s. v. Ett avstånd på endast
en kvarts timme, ja även mindre, från detta centrum kan vara ytterst ödesdigert.
Även med ett gott läge är det naturligtvis mest tillfredsställande, om biblioteket har
sin egen byggnad — detta även från alla andra synpunkter, men också för
reklamens skull. Ett bibliotek sådant som t. ex. New Yorks stora centralbibliotek, ett
marmorpalats vid 5:e avenyn och 42:a gatan, mitt i själva hjärtat av staden,
dessutom, trots förlusten för staden av svindlande tomtvärden, ytterligare
markerat av en park, som gör det synligt från alla sidor — ett sådant bibliotek
behöver just inte berätta om sin existens. Men det är ju inte ofta man kan ha
det så eller ens tillnärmelsevis på det sättet, och då gäller det att med andra

medel draga till sig människors uppmärksamhet. Det borde väl inte få
förekomma, att ett bibliotek dagligen passeras av 100-, ja 1,000-tals personer, som
inte ana dess tillvaro. Ett bra sätt, som egentligen inte hör med i detta
sammanhang, men som jag ända ville nämna i förbigående, är att biblioteket är
utrustat med föreläsningssal och något klubbrum, som kan hyras eller lånas ut
för sammankomster. Det för till biblioteket människor, som kanske inte annars
skulle hitta dit, och kan ofta leda till omnämnande i tidningarna, visserligen i
förbigående, men det är ju i alla fall dropparna, som till slut urholka stenen.
— Vad beträffar att på något sätt utmärka själva huset, ha vi skyltar av
allehanda slag. De skyltar, som sitta gömda inuti en port, kan man redan från
början anse ganska värdelösa — de ha på sin höjd betydelse för dem som bo
i samma hus och för den som tvekar mellan ett par ingångar. Bättre är ju då,
om skylten kommer på husväggen bredvid porten, men även sådana skyltar har
man en otrolig förmåga att alldeles förbise, även om man passerar dagligen.
Mycket effektivare skulle det vara, om biblioteken skulle se sig ha råd till att
få stora skyltar i vinkel mot husväggen i stil t. ex. med Svenska Dagbladets på
deras nya hus. Fullt så storartat behövde det ju inte vara, men i alla fall något
i den genren. Särskilt tilltalande tycker jag det skulle vara, om biblioteken kunde
förena sig om något slags gemensam symbol, som småningom för det allmänna
medvetandet utan vidare kunde ånge vad det är fråga om, på samma sätt som
t. ex. barberarnas skyltar i många länder och apotekarnas djur här i Sverige.
— En bra skyltning i de fall, där biblioteket har en bottenvåning, är en
utställning av böcker i fönstren — t. ex. prov på några särskilt vackra upplagor,
några böcker av aktuellt intresse o. s. v. Sådana utställningar försedda med
upplysande anslag och kanske några planscher skulle säkerligen verka tilldragande:
man ser ju vilken dragningskraft boklådsfönster bruka ha (se bild 1, där det dock
ej är bibliotekets eget fönster som använts). På kvällarna äro  de upplysta
fönstren, genom vilka man kan se in i biblioteket, en mycket god ljusskylt. Där
biblioteket inte har bottenvåningen till sitt förfogande, är väl något slags
ljusreklam efter mörkrets inbrott det enda effektiva. Det är ju möjligt, att många
anse detta fullkomligt oförenligt med bibliotekets värdighet, och kanske har jag
i det fallet en amerikansk skärva i ögat, men för mig synes det som ett
synnerligen rekommendabelt sätt att tränga sig på allmänheten. Jag menar då
naturligtvis inte på något sätt några rafflande sorter med släckning och tandning,
inte heller något konstrikt arrangemang föreställande någon läsande individ
eller sådant, utan helt enkelt tydliga bokstäver bildande ordet bibliotek eller som
jag ovan nämnde någon enkel symbol gemensam för alla bibliotek. Särskilt
dyrt ställer det sig inte; det finns ju många platser här i landet, där elektriskt
ljus är ytterst billigt, och biblioteket har all anledning att begagna sig därav. —
Utom på själva byggnaden  kan man ju tänka sig plakat med adress och
öppningstider på olika platser i staden, särskilt i bibliotekets närhet; på närmaste
huvudgata t. ex., om biblioteket ligger undangömt på en tvärgata. Hållplatser
för spårvagnar, brevlådor etc. kunna nämnas som lämpliga platser att anbringa
sådana skyltar.Under den på mitt föredrag följande diskussioner påpekades med rätta arbetsplatsernas
lämplighet i detta avseende. Kunna de insättas i lådor eller på något annat sätt arrangeras,
så att de kunna ombytas och lämna nyheter om biblioteket, är det ju så
mycket fördelaktigare. Även spårvagnarna, om man kunde få utrymme gratis
upplåtet, kan åtminstone jag utan rysning tänka på som en lämplig plats.

Stadsbibliotekarien i Köpenhamn har en plan att förse varje hus i staden med en
tavla angivande centralbibliotekets och filialernas, särskilt den närmastes, adresser,
precis på samma sätt som nu sker i fråga om närmaste brandskåp. Att han
inte ännu genomfört det, beror på att de flesta biblioteken där äro inhysta i
hyrda lokaler med säker utsikt att ofta få flytta, och han tycker det är en för
stor apparat att sätta i gång, om man ideligen skulle få springa omkring på
dessa tusentals ställen och ändra adresserna.


1. En fönsterutställning, anordnad av Waco Public Library i ett skyltfönster, som ställts till dess
förfogande av en affär i stadens centrum. Arrangementet liknar ett vanligt boklådsfönsters,
men på ett stort anslag lämnas upplysning om att dessa böcker icke äro till salu, utan utlånas
gratis av biblioteket. Vid en fotografi av biblioteket läses följande: »Denna byggnad tillhör
Dig. Den underhålls av Dig. Varför inte begagna den?» Jämte böckerna finnas även
utställda några prov ur bibliotekets samling av för utlåning avsedda reproduktioner av
konstverk o.  s. v. (Ur Library journal.)


En annan plats för annonsering, som också kunde förtjäna ett omnämnande
i detta sammanhang, ha vi i några ytterst spridda publikationer, där biblioteken
alltid borde finnas representerade — jag tänker på telefonkatalogerna. Den
första förutsättningen är ju då, att biblioteket har telefon, och jag hoppas
verkligen, att den tiden snart skall vara förbi, när ett bibliotek ens drömmer om att
operera utan telefon. Det har gått, så länge man mest haft att göra med
kvinnor och barn, som ju anses ha gott om tid, och studerande, som tillbringa en
stor del av dagen i biblioteket. Men man skall bära inte tala om att utvidga
sin publik, att t. ex. söka dra till sig det praktiska livets män, och sedan i ett
land sdm detta, där telefonen på alla.andra håll spelar den oerhörda roli den gör,
helt enkelt förklara, att man tänker reda sig utan telefon. Över en institution, som

trilskas i detta avseende, tycker jag man har rätt att använda alla de invektiv,
som man skulle bestå sin kryddbod, om det hade en liknande idé. Det är ju
ingen mening i att människor, vilkas dag är fylld av arbete, skola på detta sätt
komma i efterhand i fråga om bibliotekslån och upplysningar. Det måste kunna
ordnas så, att man per telefon skall kunna försäkra sig om att en bok finnes
inne eller reservera den, att man kan förnya ett lån, erhålla en handboksupplysning
o. s. v. Det finns naturligtvis svårigheter — det behövs mer personal
för detta o. s. v., men när kravet är så pass obönhörligt som här, får man söka
sig utvägar. Utom den direkta nyttan bör man också, innan man stryker denna
utgift, betänka den fördel man har av att biblioteket får en plats i den
publikation, som i våra dagar praktiskt taget spelar rollen av adresskalender för de
flesta människor. Man bör då också se till att ernå någon uniformitet i fråga!
om uppslagsord, så att det är någon utsikt, att en oinitierad kan hitta vad
han söker (om nuvarande anordningars olämplighet kan var och en förvissa sig
i telefonkatalogerna för Stockholm). Likaledes bör man yrka på plats för
biblioteken i yrkesregistret i slutet av katalogerna, där de nu helt och hållet saknas.
Men även om dessa saker rättas, är det inte nog. Det är en alltför viktig plats
för annonsering, åtminstone i förhållande till sin kostnad, för att man där skulle
underlåta att uppge öppningstider (det göres nu endast av något enstaka
bibliotek som t. ex. Nobelbiblioteket). Gärna kunde man också bestå sig en
upplysning om att lånen äro avgiftsfria och för vilka biblioteket står till tjänst, där
detta är på något sätt inskränkt. I Köpenhamn göres detta — där står till och
med också en upplysning om att läsrum finnes — och jag tycker, utan att på
något sätt överskatta betydelsen, att det vore ganska nyttigt att göra sammalunda.
— I adresskalendern är det hela mycket ordentligare gjort, men den har ju inte på
långt när samma betydelse som telefonkatalogerna.

Ett annat och kraftigare medel att dra uppmärksamheten till sig är att skicka
runt cirkulärskrivelser med uppmaning att besöka biblioteket. Dessa kunna
antingen placeras direkt i brevlådorna, men har man tid och pengar, gör det
säkerligen mera effekt att kuvertera och posta dem. Kanske äro många av oss
böjda att tro, att sådana cirkulärskrivelser spela en ofantligt liten roli — att de
genast kastas i papperskorgen — men vi måste tänka på att för oerhört många
mäjniskor är ett brev en högst ovanlig företeelse, som säkerligen noggrant
studeras och sorgfälligt gömmes. Och man skall inte misströsta, om också
resultatet inte är ögonblickligt. Människors reagenstid är ofta otroligt lång, i
synnerhet i våra nordliga trakter, och man skall ta sig god tid, innan man räknar in
resultaten. I Amerika har man många smarta sätt att utan kostnad för
biblioteket sprida dessa cirkulär — gas- och elektricitetsräkningar äro mycket
favoriserade, skattesedlar likaledes, och ofta användas som mellanhand föreningar av
alla slag, som sända ut meddelanden till sina medlemmar. Man tillverkar även
almanackor och läskpapper att spridas på alla kontor. — Även biograferna tar
man i sin tjänst. Ibland brukar det ske så, att mellan numren en inbjudan att
besöka biblioteket visas. Om möjligt används något spelat drama som
förmedlingslänk, så t. ex. om någon dramatisering av Walter Scott spelats eller
Pompejis sista dagar eller vad det nu kan vara, så hänvisas till biblioteket för
motsvarande böcker. — Hur långt vi anse oss kunna gå med här hemma, blir
som sagt en smakfråga. Gå vi blint, går det säkerligen på tok. Jag skall visa
detta genom att citera en skildring av en bibliotekskampanj i den lilla staden
Waco i Texas. Strängt taget hör den kanske inte med i sammanhanget just här,
men när jag i och med läskpapperen och biograferna kommit in på några av

de för oss kanske mest främmande av de speciellt amerikanska metoderna, kunde
den ju lämpligen inskjutas här. Jag betonar ännu en gång, att det mest är
som ett kuriosum, för att visa hur olika hela atmosfären är därute.

Staden Waco med sina 45,000 invånare har alltså sedan 15 år tillbaka ett
fritt, offentligt bibliotek, som användes mycket av kvinnor, barn och studerande.
Däremot hade man klart för sig, att stadens praktiska män inte hade det nöje
och den nytta av biblioteket, som de borde, och biblioteket vände sig därför
till Wacos annonsklubb och föreslog den att vara behjälplig 
i en kampanj för att göra biblioteket känt. För att 
dra allmänhetens uppmärksamhet till saken tillkännagavs 
det i tidningarna den 9 januari, att veckan från den 4 
till den 10 februari skulle kallas »biblioteksveckan», och 
man omtalade ändamålet och några av planerna. Vid samma 
tid uppmanades trogna bibliotekskunder att insända 
redogörelse för det värde biblioteket haft för dem; dessa 
offentliggjordes. Några dagar senare erbjöds ett pris av 
5 dollar för det bästa mottot att använda under 
biblioteksveckan, och ett som lydde: Get the library habit 
(alltså ungefär: Låt det bli en vana att gå till biblioteket) 
utvaldes. Därefter utfästes ett pris av 10 dollar för det bästa 
anslaget eller skylten, som annonserade biblioteket. Den 1 
februari fick varje medborgare i Waco, som erhöll en räkning 
från telefonbolaget, elektricitetsverket eller någon av de 
större affärerna, en liten lapp, på vilken överst stod tryckt 
sentensen Get the library habit och vilken i övrigt hade 
följande lydelse: »Har Ni ett låntagarkort i Waco Public Library? Det kostar 
er ingenting och är en källa till glädje och gagn. Biblioteket är Ert på
samma sätt som de offentliga skolorna. Biblioteket vill fortsätta Er uppfostran,
där skolan slutar. Ni kan lara Er att förtjäna mer genom att använda biblioteket.
Om Ni vill ha fakta eller statistik eller helt enkelt en underhållande bok, är
biblioteket den rätta platsen. Skaffa er ett kort. Ingen kostnad. Ingen
formalism. Ni skriver Ert namn och Er adress och kan ta hem boken. Öppet
vardagar 9—9, söndagar 2—6.» Tryckningen av detta bekostades av en boktryckare 
på platsen, som just bytt lokal och som fick underrätta om detta nederst
på lappen. Så utfäste man pris för fönsterutställningar av biblioteksböcker under
biblioteksveckan. I varje fönster utställdes bodens varor tillsammans med


2. En bod, som säljer pumpor, har tillåtit biblioteket
att sätta upp en skylt, som säger: Utmärkta
pumpor. Läs bibliotekets böcker om pumpodling.[!]
(Ur Library journal.)


böcker, som ägde samband med dessa (bild 2 visar samma idé utförd på en annan
plats, dock utan att själva böckerna utställts). Så kom något som kallades
biblioteksövergång. Under hela veckan kunde man på spårvagnarna få ett slags
uppehållsbiljett med rättighet att besöka biblioteket och sedan fortsätta utan avgift. I
alla skolor ägnades särskild uppmärksamhet åt biblioteket under denna vecka.
Uppsatsämnen gåvos t. ex. om användningen av biblioteket o. s. v. Bibliotekarien
talade själv för affärs- och arbetareorganisationer, arbetande pojkars klubb, K. F.
U. M. m. fl., varje gång med särskild hänvisning till vad biblioteket kunde göra
just för dem. Tidningarna gåvo såväl textutrymme som annonsplats gratis. Det
omedelbara resultatet av kampanjen var tre gånger så många nytillkomna
låntagare som under vanliga förhållanden, särskild efterfrågan på de utställda
böckerna, telefonpåringningar från affärsmän m. m. Om det varaktiga resultatet
kunde, när detta skrevs, visserligen ingenting med bestämdhet sägas, men man
kände sig i alla händelser övertygad om, att ingen invånare i Waco längre kunde
sväva i okunnighet om bibliotekets existens och att man bland fönsterutställarna
och övriga deltagare i pristävlingarna fått flera personliga vänner till biblioteket.

Efter denna amerikanska utsvävning ber jag nu att få återgå till mindre
diskutabla former av reklam. — En ganska god ledning för ett bibliotek, när
det gäller att ordna en planmässig propaganda i sitt distrikt, är en
översiktskarta över området med angivande av alla slags institutioner, med vilka
biblioteket kan tänkas samarbeta, först och främst skolor av alla slag, folkskolor och
elementarskolor, yrkesskolor, språkinstitut o. s. v., vidare fabriker, stora affärshus
och alla platser överhuvud taget, där man på en gång kan nå en stor publik.
Denna karta bör också uppta varje enskilt hus och eventuella låntagare där
utprickas. Man kan på detta sätt få en klar föreställning om hur låntagarna
gruppera sig. Ofta skall man säkert finna, att bibliotekets kunder finnas
hopgyttrade på en del punkter, under det att på andra håll hela områden ligga
oberörda. I synnerhet i fattiga kvarter, där människor bo tätt och därför stå
i ganska livligt umgänge med varandra, är det då ofta nog att åstadkomma
en enda kontakt för att hela området skall lysas upp av bibliotekets
verksamhet. — En ganska viktig förteckning för ett bibliotek vore också en anordnad
efter yrken representerade på dess verkningsområde. Dels för själva bokurvalets
skull, dels för ett annat ändamål, till vilket jag senare skall återkomma.

Av större verkan än de mera allmänna inbjudningar till biblioteket, som jag
ovan talat om, kunna ibland mera speciella sådana vara. Man kan t. ex. i ett
större bibliotek tänka sig, att en särskild inbjudan utsändes till ingeniörer att
använda bibliotekets teknologiska böcker, att man vänder sig till kontorister
o. s. v. Naturligtvis skall sådant inte göras, förrän man är rustad för det, och
särskilt skall man vara noga med att personer, som på detta sätt inbjudas,
verkligen tas om hand. Det bästa sättet att garantera detta är säkerligen det
ganska praktiska att på kortet nämna en speciell person, som man skall vända sig
till. — En alldeles särskild ansträngning bör man göra för att vinna lärarna,
dels för deras egen skull och dels för att genom dem nå barnen. Visserligen
finnas ju på många håll särskilda skolbibliotek, och möjligen kan det ibland vara svårt
att få skolans bistånd att locka barnen till det allmänna biblioteket, men i ett
viktigt fall bör ingen rivalitet finnas, och det är när det gäller den översta
klassen, som är färdig att lämna skolan och därmed det enda bibliotek de känna
till. Där bör det vara skolans oavvisliga plikt att så mycket som möjligt vara
det allmänna biblioteket behjälpligt att förmedla övergången, så att banden
hinna bli starka nog att hålla för de följande årens, de första förvärvsårens,

starka påfrestningar. Jag vet inte, om det förut blivit föreslaget, men jag tycker
det skulle vara mycket önskvärt, att för den högsta klassen bibliotekslånen i
största möjliga utsträckning förlades till det allmänna biblioteket.

Härnäst skulle jag vilja tala några ord om ett biblioteks olika publikationer,
vilka också äro ett medel att sprida kännedom om biblioteket. I de flesta
mindre bibliotek inskränker sig väl trycket till en årsberättelse, och av denna göres
just inte mycket affär. Säkerligen kan emellertid även en liten enkel redogörelse
skrivas så, att den erbjuder intresse också för en bredare publik. Är
redogörelsen ganska stor och måste innehålla mycket, som ej har något intresse för
andra än dem det närmast angår, kan man tänka sig, att de viktigaste siffrorna
och upplysningarna tryckas på ett särskilt litet flygblad i och för utdelning. —
Så komma vi då till bibliotekets katalog, som om den är tryckt också hör med
i detta sammanhang. Även om ett supplement trycks varje år, är det
emellertid mycket lämpligt, att bibliotekets nyförvärv även under mellantiden på något
sätt offentliggöres. I mindre bibliotek sker detta mycket bra genom ortens
tidning, som jag redan förut nämnt. För större bibliotek är det mest
tillfredsställande en månatligen eller om möjligt en gång i veckan utkommande
publikation för detta ändamål, som då naturligtvis också bör ha plats för andra
underrättelser av intresse från biblioteket.

Ett långt viktigare medel att uppväcka intresse än som kan ske genom en
katalog omfattande alla bibliotekets böcker eller listor över hela dess nyförvärv
äro utan tvivel de speciella listor över ett mindre antal arbeten, som på sista åren
vunnit en så oerhörd spridning i iVmerika. De variera från att omfattta kanske ända
upp till 1,000 nummer ner till ett urval på endast en 10 à 20 arbeten, och tendensen
går nog mot de kortare listorna med ett mycket specialiserat innehåll. Visserligen
träffar man ju ännu förteckningar på de 1,000 bästa romanerna i biblioteket o. s. v., men
långt vanligare äro listor av typen: är du intresserad av automobiler; böcker för dem
som bygga egna hem; praktiska böcker för praktiska män (en lista avsedd för
mekaniska arbetare); några arbeten om Jeanne d'Arc; 20 berömda män och
kvinnor, som alla gossar och flickor böra känna till; några böcker för fågelvännen;
vad tänker du bli (en lista med yrkesmöjligheter); om textilindustrier, o. s. v.
från livets alla områden. Vid julen ge nästan alla bibliotek ut en lista över
böcker lämpliga som julgåvor åt barn (naturligtvis med priser). Böcker för den
»trötte affärsmannen» är ett omtyckt ämne; han omhuldas så gott sig göra låter
— det är ju det vanligaste slaget av amerikanare. Med titeln »lika intressant
som en roman» söker man locka över alltför ensidiga romanläsare till arbeten i
historia, geografi, biografi o. s. v. Ibland kan man ju tycka, att de i sitt
tillmötesgående gå väl långt, som t. ex. med följande lista: Glada böcker, av vilka de
flesta sluta lyckligt, avsedda för sjukrummet, hängmattan och vinterbrasan. Det
låter ju litet betänkligt, det medger jag, vilket inte hindrar, att jag tror, att de
flesta bibliotekarier, som haft med utlåningen i ett folkbibliotek att göra, hemligen
innerst i sitt hjärta skulle vara synnerligen tacksamma för en sådan lista. — De
stora biblioteken lägga ned mycken omsorg på dessa listor — trycka dem för
det första, under det att de mindre biblioteken få nöja sig med maskinskrivning
— ge dem styva omslag och förse dem ofta med någon illustration, en
reproduktion av någon gravyr t. ex. Har man inte råd till detta, trycker man
ofta helt enkelt bibliotekets ex-libris eller märke. Några inledande ord, ofta
något litet poem eller något motto, består man sig gärna med. På en förteckning
över böcker om elektricitet ser man t. ex. ett citat av Franklin om elektricitetens enorma
utvecklingsmöjligheter; på en lista över lantbruksböcker en liten sentens om att den

som frambringar två sädesax på en fläck, som förut endast burit ett, har gjort sitt land
en större tjänst än alla politiker tillhopa (citatet är amerikanskt). — Någon gång har
jag sett, att man gjort sig det besväret att för varje bok på listan uppge ett par andra
böcker, lämpliga att läsa efteråt. Oftast försöker man då anordna ett slags stigande
skala i fråga om värdet. Säkerligen kunna ibland goda resultat nås på denna
väg, om man också inte kan vara så förhoppningsfull som den bibliotekarie,
som hoppades att kunna leda sina läsare direkt från Jack Londons Skriet från
vildmarkenJag har denna uppgift, men misstänker, att arbetet i fråga kan ha varit Före Adam. till Darwins Arternas uppkomst. — Naturligtvis söker man göra
dessa listor så aktuella som möjligt. Nu under kriget ha t. ex. mängder av
listor gjorts i ordning för att möta efterfrågan på litteratur om Sydamerika
— i synnerhet spela läroböcker i spanska en stor roll. Det är ju nämligen
till Sydamerika Förenta staternas imperialism sträcker ut sina tentakler.
Likaledes ha biblioteken på detta sätt varit till en utmärkt hjälp i den propaganda
för jordens utnyttjande till det yttersta, som spelat en så stor roli därute ända
sedan världskrigets början. — Att man för att kunna göra sådana aktuella
listor tillfredsställande också ofta medtager tidskriftsuppsatser är en given sak
— med de delvis månatligen utkommande indexen till tidskriftslitteraturen är ju
detta lätt gjort. Ganska ofta äro dessa listor även annoterade.

Man blir ju tämligen förvånad att finna förstklassiga listor av detta slag även i
ganska små bibliotek, både för att man inte tycker sig kunna vänta så mycken
specialkunskap på dessa ställen och så även för kostnadens skull. Förklaringen
är den gamla vanliga. Det har möjliggjorts endast genom kooperation. De
större biblioteken sköta sig ju i allmänhet själva, men för de mindre ombestyras
listorna i stor utsträckning av bibliotekskommissionerna i de särskilda staterna
och säljas av dem till självkostnadspris åt biblioteken. Man frågar sig helt
naturligt, om det inte här i Sverige, där biblioteken i allmänhet äro så små, skulle
kunna ordnas på något liknande sätt. Man kunde ju t. ex. tänka sig, att man
använde det material, som finnes samlat i statens grundkatalog, för utarbetandet
av sådana listor. Ju fler bibliotek, som kunde tänkas subskribera, ju bättre —
det är ju alltid själva sättningen, som är dyr, och ju mera som tryckes ju
billigare blir det proportionsvis, särskilt när man räknar normalpris på papper.
Men alltför många bibliotek kunna ju nog i alla händelser inte tänkas ha
användning för samma lista. Villkoret för det hela är ju naturligtvis, att biblioteket
har de flesta av ifrågavarande arbeten eller har möjlighet att omedelbart
anskaffa dem. De mycket små biblioteken med sina ytterst ojämna bokbestånd
måste nog därför tyvärr lämnas ur räkningen och nöja sig med det samarbete
med tidningarna, som jag förut talat om. Det skulle då närmast bli fråga om
de medelstora biblioteken. Jag har tänkt mig, att man försöksvis kunde börja
med en cirka 25 bibliotek, och jag tror, att man då skulle kunna räkna med
att kostnaden för ett par hundra av dessa listor för varje bibliotek inte skulle
behöva ställa sig dyrare än ungefärligen en 3 à 4 kr. — detta under normala
prisförhållanden. Tar man endast en upplaga av ett par hundra i ett bibliotek,
kan man ju inte tänka sig att använda dem till annat än utdelning på platsen,
i vilket fall de ur reklamsynpunkt ha mindre betydelse, ehuru man inte skall
underskatta verkan av att de på detta sätt spridas i hemmen. Har man
däremot riklig tillgång, är det ju utmärkt, om man kan skicka omkring dem. När
det gäller dem som redan äro låntagare, har man då mycket nytta av det
register över dessa, som en del bibliotek bestå sig med, där de äro ordnade efter

yrke eller ännu bättre efter de ämnen, som de ha uppgivit sig vara intresserade
av. Det är nämligen inte värt att vara alltför välvis i det avseendet.
Människors intressen stå ofta i ett mycket irrationellt förhållande till deras yrken.
En ankuppfödare kan vilja ha en bok om förhållandet mellan vetenskap och
religion, under det att en portvakt i en skyskrapa kan envisas att läsa böcker
om hönsskötsel. Jag kommer ihåg en liten historia om detta från en amerikansk
biblioteks-kommission. De hade skickat ut vandringsbibliotek enligt den principen,
att det nyttigaste för bönder t. ex. var att läsa lantbrukslitteratur o. s. v., men
fingo en dag ett brev från en gammal farmare, som säger: Det ser ut som Ni
gott folk där uppe i kommissionen tro, att för att jag är farmare, så skall jag
tycka om att använda mina kvällar till att läsa om gödningsämnen, men jag
ska säja Er, att det gör jag inte. Jag vill komma ur och ovanför gödseln.
Jag vill läsa någonting t. ex. om stjärnorna, som jag ser varje kväll. Jag skulle
tycka så mycket om att kunna dem alla vid namn och när en av dem sticker
fram bakom ladan kunna säga helt familjärt och som en som har reda på sig:
»se där kommer gamle fader Jupiter!» — Så för att komma tillbaka till
utgångspunkten för denna utvikning, menar jag, att ju rundhäntare man kan vara
vid utdelandet av dessa listor, ju bättre. Naturligtvis finns det ju i alla fall
vissa gränser — något glänsande resultat av att skicka omkring listor på böcker
i barnavård härs och tvärs bör man ju inte vänta sig. Då bar sig nog det
bibliotek förståndigare åt, som rapporterar stor framgång med att utsända
barnavårdslistor efter födelseannonserna. — Att de böcker, som dessa bokförteckningar
rekommendera, böra finnas uppställda på en särskild plats, är ju självklart.
Överhuvud taget kan säkerligen den starka suggestiva makt, som lockar
människor att i stället för att vända sig till de fullproppade hyllorna gå direkt till
en liten samling särskilt uttagna böcker, knappast överskattas. Åtminstone är
det min erfarenhet från Amerika, och jag tror väl knappast, att den jävas här
hemma. Det är ju visserligen inte något särskilt rekommenderande för
människors självständighet och personlighet i sin smak, men det är ett faktum, som
i varje fall gör bibliotekariens möjlighet till inflytande ofantligt stor.

I sammanhang med dessa listor vill jag också omnämna en särskild art
därav, de s. k. picture-bulletins (bild-listor). Det är alltså listor på böcker, som
sättas upp på bibliotekets anslagstavla och göras särskilt lockande genom att
på ett eller annat sätt illustreras. Det är särskilt i barnbiblioteken, som detta
arrangemang vunnit stor spridning. Då dessa picture-bulletins ja icke i någon
större utsträckning kunna användas för att göra propaganda utanför biblioteket,
skall jag här ej ingå på några detaljer, ehuru saken nog kunde vara vard sitt
särskilda kapitel. Jag vill blott påpeka, att om man ej bland bibliotekspersonalen
skulle ha någon till hands med en smula konstnärlig begåvning, så kan
man med användande av vykort, fotografier, reproduktioner av alla slag,
urklipp ur tidskrifter o. s. v. (så är t. ex. ofta jultidningarnas material mycket
givande) nå mycket dekorativa och tilltalande resultat. Bild 3 visar en av
Naturskyddsföreningen anordnad anslagstavla på Stockholms barn- och
ungdomsbibliotek.Vid mötet var en liten utställning av picture-bulletins från Stockholms barn- och
ungdomsbibliotek och Malmö barnbibliotek anordnad. Där illustrerades t. ex. en lista på
Skånelitteratur av en mängd typiska skånska bilder, ett korsvirkehus, pilalléer o. s. v., en lista på
böcker om koloniträdgårdar av avbildningar av alster, som kunna erhållas ur en sådan
trädgård; en lista med hänvisningar till material i biblioteket om Gustaf de Lavals uppfinningar
var illustrerad av en ur en annonskatalog urklippt avbildning av en separator, o. s. v.

Så komma vi då till sist till läsaftnar och sagostunder. Liksom om
boklistorna gäller det också här, att de fylla ett dubbelt ändamål, dels att locka
nya läsare, dels att underhålla intresset hos dem som redan funnit väg till
biblioteket. Vad först läsaftnar för äldre beträffar, ha de nog inte försökts mycket
ännu. De ställa ju alldeles särskilt stora krav på bibliotekarien. Det är ju
nämligen inte bära meningen att läsa en bok från pärm till pärm gång efter
gång utan att ge en smakbit av en författare, tillräcklig för att väcka intresse
för honom. Naturligtvis bör man då inte i första hand gripa sig an med de
moderna författarna, för vilka redan ett starkt intresse finnes, utan det gäller
snarare att visa vägen till dem, som hålla på att glömmas,  därför att de sakna


3. Anslagstavla (picture-bulletin) på Stockholms barn- och ungdomsbibliotek (ur
Sveriges natur; Svenska naturskyddsföreningens årsskrift 1917). Den hade
anordnats med biträde av Naturskyddsföreningen och var avsedd att sprida
förståelse för naturskyddssaken. Fotografierna voro av geologiskt, botaniskt,
zoologiskt eller allmänt naturskyddsintresse; så t. ex. märktes ett par förstoringar av
fotografier från Karlsöarna.


aktualitetens dragningskraft. Jag skulle tro, att poesi vore särskilt lämpligt att
draga fram i ljuset på detta sätt. — I fråga om äldre människor blir det nog.
emellertid alltid ganska svårt att få ihop grupper med någorlunda homogen
smak och intressen. Vad jag dock alltid tycker skulle kunna anordnas,
särskilt i små bibliotek, som mottaga endast ett par boksändningar om året, vore
en presentation av de nyförvärvade böckerna. Ankomsten av de 50 eller 100
statsböckerna t. ex., som ju i allmänhet komma på en gång, skulle kunna göras
en smula festlig, omtalas i förväg och göras till förevändning för en särskild
inbjudan till biblioteket. Det är inte mer än mänskligt att ha en särskild penchant för
nya och fraicha böcker, och jag tycker, att ett bibliotek är i sin fulla rätt att
använda dem som lockbete. Bibliotekarien kunde då för varje bok med några
ord motivera dess inköpande, uppläsa några recensioner, hänvisa till andra
böcker i biblioteket i samma ämne och så vidare.

Lättare ställa sig dessa bokaftnar, när vi komma till barn och ungdom.
Där kan man säkerligen också få i gång mera självverksamhet. Mycket

lämpligt är nog att bilda verkliga små klubbar, där det hålles en smula på formerna.
Dels är det ju lärorikt, och dels sätter det en smula styrsel på det hela. I en
sådan pojkklubb, som jag besökte i New Yorks ghetto, gjorde bibliotekarien
själv mycket litet. D. v. s. hon hjälpte pojkarna med deras bokurval och var
alltid närvarande vid deras möte, men annars sköttes underhållningen helt och
hållet av dem själva. De berättade innehållet av de böcker de läst under de
sista 14 dagarna. Var detta ibland inte tillräckligt för att fylla ut tiden, voro
alla tydligen försedda med en rad favoritnummer, som de när som helst kunde
avleverera. Om det nu berodde på naturlig formtalang hos dessa pojkar eller
förvärvad vana — alltnog, jag har aldrig någonsin sett en sådan säkerhet i
uppträdandet hos barn i den åldern (de voro väl ungefär en 12—15 år) och en
sådan fullkomlig kräsenhet i ordvalet. Här i Sverige, där vi ju väl måste säga,
att skolorna hittills lämna mycket litet tillfälle till fritt föredrag och resultatet
också är därefter, tror jag, att något i denna väg skulle vara mycket välgörande.

För de mindre barnen ha vi så sagostunderna, vilka väl knappast behöva
någon särskild rekommendation. För barn, som ej hemma kunna få höra några
sagor, är det väl en liten flik av himmelen, som biblioteket på detta sätt kan
visa för deras hänryckta ögon och därmed förvärva sig en tacksamhet från
dessa barn, vilken kanske varar hela deras liv. När ett litet sagostundsbarn blir
stort, kommer det säkert att bli en god vän till biblioteket och hjälpa det fram
efter sin förmåga. Man vet aldrig, vad det barnets ord en dag kan komma att
betyda.

Inte heller de allra minsta småttingarna lämnar man helt åt sitt öde i Amerika.
Jag har varit med om särskilda bilderbokstimmar för dem. Det var i ett
av immigrantkvarteren på New Yorks östsida, och företaget var nog visserligen
mera en praktisk än en ideell åtgärd. Man kunde helt enkelt inte släppa deras
i bästa fall renslickade händer — det var ofta det högsta resultatet av
bibliotekariens tillsägelse om tvättning — lös på de dyrbara bilderböckerna utan fick
använda detta sätt för att få ett begränsat antal, som man kunde hålla ögonen
på. Kvar står ju emellertid det rörande faktum, att man inte helt enkelt ger
dem på båten, när de ännu äro för små att läsa och någorlunda hantera
böcker. Man kan nog förresten gott förstå, att bibliotekariens hjärta blir rört av att se ett
litet bylte, som dragits med till biblioteket av någon äldre syster, som har henne
om hand och som för att hon är för liten måste lämnas utanför disken och
sedan kan få sitta alldeles bortglömd och längta in till sagorna.

Jag har nu gått igenom de flesta av de metoder jag känner till, genom vilka
ett bibliotek aktivt söker dra allmänheten till sig.

Naturligtvis kommer det för tämligen lång tid framåt att för många kännas
motbjudande, att böckerna på detta sätt utbjudas mer eller mindre som en
handelsvara. Den åsikten kommer väl alltid att förfäktas, att den för vilken böcker
verkligen ha något värde alltid söker sig fram till dem och att biblioteken
genom restriktiva åtgärder snarare än propaganda skulle vinna de värdefullaste
resultaten av sitt arbete. Tyvärr ligger det kanske nära till hands, att just de
personer, som komma att ägna sig åt biblioteksverksamhet, själva ha haft detta
starka begär efter böcker och bli de ivrigaste anhängarna av denna åsikt. Och
visserligen är det sant, att denna kärlek till böcker kan vara en gudagåva, men
den är som alla gudagåvor tunnsådd. I de överväldigande flera fallen är denna
kärlek någonting som måste väckas, en vana som måste förvärvas. Man kan
kanske tycka, att denna vana borde vara förvärvad redan i skolan och ej är en
bibliotekets sak. För biblioteket vore det ju en stor hjälp, om så vore

förhållandet, men ännu sa länge kan det väl inte annat än i sällsynta undantagsfall
sägas vara fallet. Mycket i den riktningen skulle väl kunna göras, men så
synnerligen långt kan man väl ända knappast hoppas komma med barn, som i
normala fall sluta skolan vid 14—15-årsåldern. Det blir biblioteket, som får
ta på sig arbetet att draga människorna till böckerna. Det skall vara böckernas
apostel. Och för det ändamålet bör det ropa så högt som möjligt. Och det
bör ropa till alla. Visserligen är det ju många, som alis ej komma att känna
sig berörda därav — bibliotekets mål att kunna bjuda något åt alla är ju ett
avlägset framtidsmål — men då det mig veterligt inte finnes någon slagruta,
med vilken man kan finna just de rätta människorna, återstår det väl inte
någon annan väg än att kasta ut nätet så långt som möjligt, följande naturens
arbetssätt, som sår hundra, kanske tusen gånger för att skörda en. Hur skeptisk
man än ställer sig i fråga om böckers värde för den som inte trots svårigheter
söker sig fram till dem, kan man väl ända aldrig säga, att det nu står rätt till.
En amerikansk bibliotekarie har för sitt land räknat ut, att ungefär 20 % av
befolkningen äro biblioteksbesökare. Han subtraherar sedan 10 % för sådana, som
ej ha tid att läsa, 10 % för dem som ej bry sig om böcker, 10 % som ha svårt
att komma åt böcker (sjuka, krymplingar o. s. v.), 5 % för små att kunna läsa,
5 % analfabeter — återstår 40 %. Med all reservation för denna siffras riktighet
här i Sverige talar den i alla fall ett språk, som borde göra oss betänksamma.
Medlemmarna i ett samhälle, som betala dess skatter, ha rättighet att få reda på
de institutioner av allmännyttig karaktär, som på deras bekostnad underhållas.
Det är sedan deras affär att förkasta — biblioteket har inga rättigheter
därvidlag, och det har enligt min mening icke heller rätt att ta vare sig det första eller
andra nej-et för gott.

Slutligen endast ett ord om den ekonomiska sidan av saken, inte om vad
denna propaganda i och för sig skulle kosta — det är ju i det stora hela ända
bära bagateller — utan hur pengar skall kunna skaffas till den ökade
verksamhet, som man hoppas blir dess resultat. Ja, jag menar naturligtvis inte att ge
några råd i det avseendet — jag ville bära säga detta till de bibliotek, som med
eller utan en suck av lättnad tänka: »Ja, oss angår det här i alla fall inte. Vi
ha så mycket folk vi hjälpligen kan sköta och som vi ha böcker för. En
ökning önska vi bli förskonade för. Få vi större anslag, kunde det ju gå, men
till dess får det vara.» Ja, det kan ju låta förnuftigt, men så har ingen rörelse
i världen vuxit sig stark. Det är inte så det går till att skaffa pengar. Det
går inte med att säga, att ännu räcker våra pengar bra, men möjligen kunde vi
göra större nytta, om vi fick lite mera. Nej, annorlunda måste det låta: »Våra
läsrum äro överfyllda, vår personal otillräcklig, våra böcker snart utslitna; vi
måste få ökade anslag, annars stryps vår verksamhet.» Dåligt vore det land, där
inte under sådana förhållanden pengar kunde anskaffas, och vi böra inte och
behöva inte tro det om vårt eget.

*

Överbibliotekarie L. Wåhlin redogjorde för vad som åtgjorts av
Göteborgsbiblioteken i reklamsyfte. Flera gånger i veckan förekomma notiser i
tidningarna om bibliotekens öppningstider, och årligen införes på en bemärkt plats
utdrag ur deras årsredogörelser. I ett par av tidningarna införas kvartalsvis
redogörelser för nyförvärven av utländsk litteratur till stadsbiblioteket. Det enda av
folkbiblioteken, som är beläget en trappa upp, har fått en kraftig ljusskylt. —
I våra landsortstidningar får man ganska ofta se förteckning över nyförvärven

till ortens bibliotek med redogörelse för böckernas innehåll. Åtskilligt mera bör
emellertid kunna göras, och därvid böra de uppslag som lämnats kunna vara
till god nytta, även om förhållandena i Amerika äro i mångt och mycket olika
mot våra.

Herr C. Landelius ville särskilt påminna om betydelsen av anslagstavlor på
arbetsplatserna.

Fröken Hildur Lundberg meddelade, att Gustav Vasa församlingsbibliotek
vid tre olika tillfällen utsänt cirkulärskrivelser, och att dessa medfört en
märkbar ökning av låntagaresiffran. Man hade på olika sätt sökt intressera den
avgående skolungdomen för biblioteket och hade bl. a. vid ett tillfälle inbjudit
lärarna till en förevisning av biblioteket och dess kataloger.



EN TYSK STRIDSSKRIFT I FOLKBIBLIOTEKSFRÅGAN.
Av t. f. Förste bibliotekarien O. Wieselgren.

Som vi veta har det intellektuella livet i Tyskland trots de förflutna tre krigs
årens tallösa svårigheter ingalunda visat någon tendens att avmattas eller gå
tillbaka. Tvärt om möter man dagligdags bevis på att andarna äro lika vakna
som någonsin; vare sig det gäller en facklig diskussion eller en debatt i en
allmän principfråga är intresset lika livligt sora förr, trots livsmedelssvårigheterna
och de politiska komplikationerna. Särskilt ha de stora bildnings- och
kulturproblemen stått i förgrunden. Som ofta förr ha den specifikt tyska, på rent
nationell grund vilande bildningens målsmän dragit i fejd emot de senare
decenniernas mera kosmopolitiskt färgade kulturideal, och skarpa hugg ha skiftats
mellan de bägge riktningarnas representanter. Konflikten skarpes i viss mån
därigenom att man gärna åtminstone från den ena sidan framställer sakläget så
som om det hela gällde en strid mellan de från England och Frankrike
importerade, positivistiskt färgade åskådningarna på den ena sidan och på den andra
den för Tyskland karaktäristiska, på metafysiskt-idealistisk grundval vilande
livsuppfattning, som skapats av de stora diktarna och filosoferna under perioden
omkring år 1800. Man vill underkasta de hittills gällande bildningsidealen en
revision i syfte att undersöka, om de verkligen passa även för den tid, som
Tyskland för närvarande genomlever, och samtidigt vill man sätta en ny prägel
på hela undervisnings- och bildningssystemet. Skolväsendet, universitetsstudierna,
fackundervisningen, allt detta skall omdanas och inriktas på nya mål, valda med
hänsyn till de under kriget gjorda erfarenheterna. Även biblioteksväsendet har
som man kan förstå dragits in i denna vittomfattande idéstrid. Det är ju helt
naturligt att detta, som spelat en så betydande roli i den moderna
folkbildningsrörelsen med dess väsentligen från England och Amerika hämtade
förebilder, vid en granskning av den moderna tidens bildningssträvanden och deras
förutsättningar ej skall kunna förbigås. Redan före krigets utbrott hade
flerfaldiga gånger meningsutbyten i hithörande frågor förekommit både i
facklitteraturen och i dagspressen, men under de tre senaste åren har diskussionen helt
naturligt tagit en i viss mån ny prägel, samtidigt med att tonen blivit en smula
skarpare. Det mest beaktansvärda inlägget i debatten är utan tvivel Hermann
Herrigels uppsats »Volksbildung und Volksbibliothek, eine Abrechnung»,

utkommen år 1916 på Eugen Diederichs bekanta förlag i Jena. Inom den tyska
biblioteksvärlden har denna skrift väckt en synnerligen livlig uppmärksamhet,
och den erbjuder verkligen ett så stort intresse och berör problem av så djupt
ingripande betydelse, att den icke heller hos oss bör få gå förbi utan att beaktas.
Författaren erkänner utan omsvep, att hans arbete är att betrakta som en
stridsskrift, ja rent av som en krigsförklaring. Han förklarar närmare bestämt
krig mot hela den moderna folkbildningsröreisen, mot dess metoder såväl som
mot dess allmänna förutsättningar; allt vad den uträttat eller riktigare trott sig
uträtta betecknar han som värdelöst, ja i många fall som rent skadligt och
fördärvbringande. Förutsättningen för detta hans omdöme är en analys av
folkbildningsrörelsens allmänna ideella grundvalar. Vilken principiell uppfattning av
bildningsproblernet är det, frågar han, som ligger till grund för alla de i våra
dagar varandra avlösande försöken att, som man uttrycker det, sprida bildning
till de breda lagren, och vad förstår man egentligen under det mångtydiga ordet
bildning? Man förutsätter helt naturligt, att det inom dessa breda lager
existerar ett verkligt bildningsintresse, det vill säga en strävan efter ökade kunskaper,
vidgade vyer och fördjupad totaluppfattning, och det är denna strävan som man
särskilt genom de direkt för de breda lagren avsedda folkbiblioteken vill
uppmuntra. Om man också icke går ända därhän att förklara varje individ
bildningsmöjlig, så hyllar man likväl den uppfattningen att det övervägande flertalet
äger förutsättningar för att förvärva vad man menar med bildning. Det är
därför enligt den allmänt gällande uppfattningen folkbibliotekets uppgift att förvärva
så många läsare som möjligt, att hålla deras intresse vaket och att genom
största möjliga tillmötesgående knyta dem vid biblioteket som ständiga besökare.
Men, frågar Herrigel, har man icke med detta slagit in på en farlig väg, där
man i själva verket löper risk att förr eller senare tappa bort hela bibliotekets
i egentlig mening bildande funktion? Ovedersägligen kommer på detta sätt den
enskilde läsaren med sina mer eller mindre tillfälliga önskningar och intressen
att bilda normen för bibliotekets verksamhet. Man tar ingen hänsyn till hans
kvalifikationer utan behandlar honom som självändamål. Biblioteket upphör att
ställa några som helst krav på sina besökare; man vågar icke giva ledning
eller anvisning annat än i den grad, som publiken finner för sig bekvämlig, och
rädslan för att mista en besökare övergår så småningom till att bliva den för
hela biblioteksverksamheten bestämmande grundsatsen. Och resultatet?
Läsningen växer, boklånen ökas, statistiken visar år efter år stigande siffror — men
hur går det med publikens bildning? Man kan svårligen undgå att göra den
erfarenheten, att denna ingalunda stiger i proportion till läslusten. De bibliotek,
som ledas blott med hänsyn till besökarnas önskningar, övergå allt mer och
mer till att bliva institutioner för nöjesläsning. Siffran för utlånad
förströelselitteratur är i Tyskland i allmänhet utomordentligt hög; i genomsnitt uppgår
den till 75 % men här och var är den ännu högre. Det finnes bibliotek, där
den stiger ända till 90 %, ja till och med något däröver. Under sådana
förhållanden måste man konstatera, att biblioteket övergått till att intaga sin plats
vid sidan av biografen som en populär folkförlustelse och ingenting annat; med
dess uppgift som moment i folkbildningsrörelsen är det under sådana omständigheter
alldeles förbi.

I detta biblioteksrörelsens temporära förfall ser Herrigel ett resultat av den
under senare år inom Tysklands biblioteksrörelse ganska starkt framträdande
anglo-amerikanska strömningen. Han riktar en synnerligen skarp och i många
punkter utomordentligt träffande kritik mot hela denna rörelses

grundförutsättningar, dess flacka människouppfattning, dess tarvliga bildningsideal och dess
ytliga syn på kulturproblemet i dess helhet. Med skärpa och allvar påpekar
han det både farliga och oriktiga i att överskatta värdet av läsningen i och
för sig; aldrig, säger han, skadar man bildningens sak så mycker som då man
bibringar en genomsnittsmänniska den övertygelsen att hon är en kulturfaktor
blott därför att hon brukar låna böcker i ett bibliotek. Den överhandtagande
läslusten är enligt Herrigels mening en långt ifrån glädjande företeelse; han
talar tvärt om med livligt ogillande om »die Lesewut» och anser det vara
bibliotekens uppgift snarare att hejda än att uppmuntra denna. Som ett användbart
medel för detta syftemål framkastar han tanken på att från utlån undantaga all
förströelselitteratur eller om så ej kan ske försvåra tillgången till densamma
genom att belägga den med en särskild låneavgift. Under alla omständigheter
vill han betona, att folkbiblioteksrörelsen måste på allvar uppfatta de problem,
som äro knutna vid densamma, och icke blott med en hänvisning på den stora
allmänhetens önskningar skjuta dem åt sidan. Den varken kan eller bör i
längden intaga en rent passiv ställning till samtidens stora kulturproblem. Men dess
insats måste vara av den beskaffenhet, att den bidrager till fördjupande av
bildningsbegreppet och icke till dess förflackande och förytligande.

Givet är, att Herrigel med sin här naturligtvis blott i grunddragen refererade
kritik träffat den kanske allra ömtåligaste punkten i hela den moderna
folkbildningsrörelsen. Det är nu en gång för alla dess stora svaghet, att den arbetar
så att säga ut i luften utan att kunna kontrollera resultaten av sitt arbete. Vid
vanlig undervisning måste ju alltid förefinnas en kontakt mellan den
undervisande parten och den mottagande; men i den moderna folkbildningsrörelsen är
detta omöjligt, helt enkelt därför att de mottagandes antal är alldeles för stort.
Den som representerar bildningsarbetet har ingen möjlighet att konstatera, om
hans ord uppfattats riktigt eller om hans åhörare över huvud taget äga de
förutsättningar, som krävas för att rätt tillgodogöra sig hans undervisning. På samma
sätt förhåller det sig med folkbiblioteket: dess personal kan med bästa vilja i
världen omöjligt veta, om den, som hämtar sin lektyr i biblioteket, verkligen
har något gagn av sin läsning. I en del fall tycker man sig emellertid tyvärr
kunna konstatera, att det bland biblioteksbesökarna finnes många, som i trots
av att de under åratal hört till bibliotekets fasta kundkrets likväl vid sina
förfrågningar visa sig lika okunniga, lika ytliga som då de för första gången satte
sin fot på bibliotekets tröskel. Den som skriver dessa rader skulle ur sin egen
erfarenhet kunna nämna åtskilliga exempel på detta förhållande. För övrigt
har väl var och en, som arbetat i ett biblioteks låneexpedition, varit i tillfälle
att iakttaga, hur planlöst och oredigt de flesta förfrågningar göras och hur
tydligt man märker, att vederbörande rekvirent i det övervägande antalet fall blott
har en ytterst oklar föreställning om vad han egentligen vill ha reda på.
Drager man den yttersta konsekvensen av detta, kommer man ovedersägligen därhän,
att man ställer sig tämligen skeptisk gent emot hela folkbiblioteksrörelsen över
huvud taget. Vartill tjänar den? Finnes det någon garanti för att den
åstadkommer något nyttigt? Är det icke snarare sant, vad Herrigel säger, att
folkbiblioteket i realiteten står på ungefär samma nivå som biografen? Hänvänder
man sig till den moderna folkbiblioteksrörelsens klassiska land, Amerika, finner
man onekligen åtskilligt, som på sitt sätt bestyrker den uppfattning, för vilken
Herrigel gjort sig till tolk. Det är allmänt bekant, att ingenstädes läslusten är
högre utvecklad än där, och att man ingenstädes gjort så mycket för att
befrämja densamma. Om vi i vårt land icke visste det förut, så skulle vi i varje

fall ha fått veta det av en del säkerligen högst välmenande fröknar, som under
senare år då och då besökt U. S. A. och regelbundet vid hemkomsten i
tidningsinterviewer och föredrag lämnat de svenska fackmännen på biblioteksväsendets
område en både skön och nyttig undervisning om hur utomordentligt bra
man har det ställt i Amerika och hur klokt det vore, om de amerikanska
förebilderna vederbörligen beaktades i Sverige. Men vad man tyvärr med en
nästan pinsam regelbundenhet glömt bort att omtala, det är om verkligen all denna
läslust haft något inflytande på de breda lagrens bildningsnivå. Står Amerika i
avseende på den stora massans intellektuella kapacitet, politiska mognad och
moraliska ansvarskänsla högre än Europa? Finge man ett jakande svar på den
frågan, då skulle man för visso ha anledning att instämma i de välmenande
fröknarnas entusiasm; men det ja, som här erfordrades, det skulle vederbörande
förmodligen vid närmare eftertanke tveka att uttala. I och med detta har man
emellertid med eller mot sin vilja i en högst viktig punkt måst böja sig för
kritiken. Ty att tillmäta läsningen i och för sig något värde, det är dock att
gå något för långt — ehuru det visserligen sker vid ganska många tillfällen —,
och även den mest entusiastiske måste i den punkten instämma med Herrigel.
Härvidlag gäller det evangeliska ordet: Av deras frukt skolen I känna dem.
Men om frukten är lika omogen i Europa som i Amerika, hjälper det föga, att
den i den sistnämnda världsdelen under sin växtperiod blivit vattnad av ett otal
entusiastiska  biblioteksmän.

Tvivelsutan finnes det bland dem, som arbetat i folkbildnings och
folkbiblioteksrörelsen, ingen som icke någon gång hemfallit åt pessimistiska
betraktelser av här ovan anförda slag. Och givet är, att den kritik, för vilken Herrigel
gör sig till målsman, träffar en svag punkt. Men även om man sålunda
knappast kan undgå att tillerkänna den ett partiellt berättigande, så måste den likväl
i huvudsak anses skjuta betydligt över målet. Folkbiblioteksrörelsen har
visserligen icke någon möjlighet att påverka den stora allmänheten i samma mån
som en skol- eller universitetsinstitution kan påverka sina elever, men därav
följer ingalunda, att den icke trots detta kan framkalla gynnsamma resultat.
Herrigels kritik vilar pä en principiell utgångspunkt, som ej kan godtagas, försåvitt
man ej vill avstå från all bildningsverksamhet i stor skala över huvud taget.
Han vill rikta den allmänna bildningsverksamheten endast på sådana individer,
som fullt äro i stånd att tillgodogöra sig densamma; han vill i Kierkegaardsk
mening rikta sig endast till »den enkelte». Men han ingår icke på frågan, hur man
skall locka fram dessa enskilda, bildningsmöjliga individualiteter från de
undangömda platser inom de breda lagren, där de måhända dölja sig. All
verksamhet, som avser att beröra de stora massorna, måste verka i stort. Låt
vara, att bland folkbibliotekens besökare majoriteten betraktar biblioteket blott
som en nöjeslokal, likställd med biografen, så får man väl knappast därav taga
sig anledning att uttala någon definitiv och ovillkorlig förkastelsedom vare sig
över biblioteket, dess ledning eller dess publikum. Man förvärvar visserligen
icke någon rätt att betraktas som en kulturpersonlighet blott därför att man
besöker ett bibliotek — däri har Herrigel utan gensägelse rätt — men
ovedersägligt är, att mången bland biblioteksbesökarna utan att äga andra
förutsättningar än vad allmänheten vanligen besitter så småningom kan förvärva sig
större förutsättningar för att lara sig förstå sin samtid och dess allmänna
förhållanden än den, som aldrig vant sig vid läsning och står helt och hållet
främmande för bokliga studier. Det är ett klent resultat, invänder skeptikern.
Må så vara, men Rom byggdes icke på en dag, och ett litet resultat är likväl

alltid något. Om också en mängd av bibliotekets kunder aldrig komma högre
än till den rena förströelselitteraturen, så är detta för övrigt ej heller ett resultat
att förakta; ty den förströelselitteratur, som man kan hämta på ett bibliotek, är
under alla omständigheter oändligt att föredraga framför den, som vederbörande
skaffa sig på egen hand. Behovet av förströelselitteratur är för övrigt omöjligt
att stäcka, och varje försök i den riktningen från bibliotekens sida är a priori
dömt att misslyckas. Det är egendomligt, att just ett så allmänmänskligt
intresse som läsande av förströelselitteratur ideligen skall utsättas för anatema från
de mest skilda håll. En annan sak är, att bibliotekspersonalen just på detta
område, d. v. s. i fråga om förströelselitteraturen, har ett rikt fält för varsamt
handledande verksamhet. Redan vid ett föregående tillfälle har jag berört detta
ämne,Den riktning inom den tyska biblioteksvärlden, på vilken Herrigel egentligen syftar med
sin kritik, har för ett par år sedan formulerat sin uppfattning av den moderna
folkbiblioteksrörelsens huvudproblem i ett arbete med titeln »Büchereifragen. Aufsätze zur
Bildungsaufgabe und Organisation der modernen Bücherei» (Berlin, Weidmann, 1914), där man finner
ett antal synnerligen värdefulla uppsatser, berörande flera av de problem, som i här
föreliggande studie varit föremål för behandling. Arbetet i fråga kan på det livligaste
rekommenderas till varje intresserad. Särskilt gäller detta om dr E. Sulz' uppsats »Fortschritt und
Reaktion in der deutschen Bücherhallenbewegung». [»Några anteckningar om våra dagars folklitteratur», i Nordisk
tidskrift för bok- och biblioteksväsen, årg. 1 (1914), sid. 192—206], och det må
vara mig tillåtet att här återkomma till denna fråga. Det torde vara ganska
sannolikt, att den stora mängden av läsare kan bibringas åtminstone grunderna
av litterär kultur och smak just med hjälp av förströelselitteraturen. Goda
äventyrsböcker, spännande fantasiromaner, historiska berättelser med livfull handling
och annan dylik litteratur böra givetvis vara det, som en klok biblioteksman först
sätter i händerna på en läsare, som vant sig vid att söka sin förströelse i
kolportageromaner och dålig sensationslitteratur. Ville man följa Herrigels
grundsatser, borde man av en sådan biblioteksbesökare omedelbart kräva, att han
skulle gripa sig an med ett planmässigt och ordnat studium; om hans
intellektuella energi icke visade sig räcka till för något sådant, skulle man från
bibliotekets sida uppgiva varje försök att vidare hålla honom kvar. Men detta måste
väl anses som en in absurdum driven teori; det må medgivas, att den
motsatta sidans åskådning, formulerad av den bekante och framstående
biblioteksmannen Paul Ladewig i orden »Die Volksbücherei kann auf keinen Leser
verzichten» ävenledes innebär en viss överdrift, ty att ett bibliotek kan ha
åtskilliga besökare, som man helst skulle vilja vara av med, vet varje fackman ur
sin egen praxis; men ser man till konsekvenserna, så har Ladewigs grundsats
trots allt mera berättigande än Herrigels. Här som mångenstädes gäller
emellertid ordet: Mediam tenuere beati. Det är icke lätt att med visshet säga, hur
förhållandena i vårt land i allmänhet gestalta sig, men sannolikt är väl, att man
åtminstone på ganska många håll tillämpar rätt stränga restriktiva bestämmelser,
även med risk att därigenom skrämma bort en del av publiken. För övrigt är
det ganska troligt, att många av dem, som arbeta inom folkbiblioteksrörelsen,
aldrig på allvar gjort klart för sig, att förhållandet till publikum, d. v. s. själva
kärnpunkten i deras verksamhet, kan vara föremål för ingående diskussion.
Det är egentligen för att framhålla detta faktum som ovanstående reflexioner
nedskrivits. Även hos oss kan Herrigels studie med dess skarpa och träffande om också
ensidiga och på många punkter orättvisa kritik bidraga till belysningen av den
moderna folkbiblioteksrörelsens viktigaste på samma gång som svåraste problem.Den riktning inom den tyska biblioteksvärlden, på vilken Herrigel egentligen syftar med
sin kritik, har för ett par år sedan formulerat sin uppfattning av den moderna
folkbiblioteksrörelsens huvudproblem i ett arbete med titeln »Büchereifragen. Aufsätze zur
Bildungsaufgabe und Organisation der modernen Bücherei» (Berlin, Weidmann, 1914), där man finner
ett antal synnerligen värdefulla uppsatser, berörande flera av de problem, som i här
föreliggande studie varit föremål för behandling. Arbetet i fråga kan på det livligaste
rekommenderas till varje intresserad. Särskilt gäller detta om dr E. Sulz' uppsats »Fortschritt und
Reaktion in der deutschen Bücherhallenbewegung».


EN FÖRELÄSARES IAKTTAGELSER OCH REFLEXIONER.
Av Fil. d:r Alfred Jensen.

Min mångåriga verksamhet som föreläsare i folkbildningsförbundets tjänst har
givit mig rikliga tillfällen att lära känna det svenska folket på landsbygden — 
alltifrån Riksgränsen ned till Blekinge — och därigenom fyllt en lucka
i mitt eget vetande om vårt land. Det är några av dessa erfarenhetsrön, som
jag nu vill framlägga i samband med föreläsningsrörelsen, och enär mitt material
är ganska rikligt, tror jag mig kunna utgallra de tillfälliga undantagen från de
generella iakttagelserna.

Svensken — jag avser här folket på landsbygden — kan vara ovanligt
hövlig, uppmärksam och hygglig. Ja, hans tillknäppta fåordighet kan emellanåt
övergå till stel tråkighet, och hans hövlighet urartar stundom till en undfallenhet
och »flathet», som röjer en viss försagdhet och nästan gränsar till feghet.

Men svensken har ock en annan sida, som gör sig kanske ännu mer märkbar.
Han kan vara ovanligt bullersam och bråkig, skränig och ohyfsad. Även här
är det ofta kanske blott en inneboende feghet, som döljer sig under det råa
skalet och mestadels behöver alkoholens stimulus för att gaska upp sig. Men
har en sån där bråkstake kommit i sitt ässe, kan han opåtalt kujonera en hel
järnvägsvagn, och är han påstruken, undfalla honom svordomar och hotelser
så hemska, att till och med »helgonbilderna skulle vända sig om», ifall de kunde
höra dem, såsom det heter på ryska.

Näst ryssarna känner jag intet folk i Europa, som svär så fult och rått som
svenskarna, och till och med hos moskoviterna dämpas de vidriga skymforden,
ofta illustrerade med bilder lånade från livets lägsta funktioner, av en viss
godmodig humor. Men en svärjande svensk är sällan humoristisk, och är han
därtill drucken, låter det dubbelt vidrigt. Mer än en gång har jag ansett mig böra
fästa järnvägskonduktörers uppmärksamhet på att råa sällar i offentlig lokal — 
och det är svenska statens järnvägsvagnar — fört ett språk, som hör hemma
på den värsta buskrog.

Naturligtvis växla sederna och osederna i olika landsändar. Jag skulle kunna
nämna många landskap, där det är ett oblandat nöje att färdas och se omkring
sig en till synes burgen allmoge, välklädd, stillsam, snygg. Men jag skulle ock
kunna utpeka ett par landskap, där stoltheten att känna sig som svensk dämpas
betydligt. Om jag icke utsätter deras namn, sker detta för att de många
oskyldiga — säkerligen befolkningen i dess helhet — icke skola bliva lidande
genom fåtalets försyndelser. Men just detta fåtal håller sig ofta på otrevligt sätt
framme.

Även årstider och veckodagar kunna inverka på nationallynnet. En föreläsare
reser i regeln under vintermånaderna, särskilt lör- och söndagar, och just
dessa helgdagskvällar visar det svenska folket sin minst sympatiska sida.

Kom till järnvägsstationen på en avlägsnare landsbygd en sådan afton! Hela
perrongen är full av folk, mest unga människor, för vilka tågets ankomst är
dagens stora händelse. Tro inte, att de vänta på föreläsaren! Bort det! Dessa
unga män och kvinnor tänka icke alls på föreläsningar och ha ej tid över för
sådana »offentliga nöjen».



Eller kasta en blick i väntsalarna, även andra klassens! Där vimlar det av
halvvuxna gossar och flickor, som varken skola resa eller vänta en resande. För
dem äro statens väntsalar i bästa fall värmestugor, men vanligtvis mötesplatser för
flörtande och hånglande par.

Detta är ännu relativt oskyldigt och ofarligt. Men till varje järnvägsstation hör
som bekant ett uthus, avsett »för män», och jag måste stämpla en del av dessa
skjul som pesthärdar för osedlighet och oanständighet. Väggarna äro mestadels
ofärgade eller bestrukna med ljus färg, och vips inbjuda de det svenska folket
att klåttra.

Början till dessa väggristningar kan ofta vara harmlös nog. Där kommer en
pojke, som vill öva sig i den ädla skrivkonsten med några streck, eller en
älskogskrank yngling, som inristar sina initialer över ett pilstunget hjärta. »En
sorg i rosenrött»! Men det stannar tyvärr icke vid detta. Härnäst kommer luffaren
och förevigar med sitt namn dagen för detta minnesvärda besök. I hans spår
följer busen, och han nöjer sig ej med att teckna ett blödande hjärta — idel
vidriga bilder med cynisk text. Och allt detta beskådas dagligdags av barnen
från den alldeles i närheten belägna folkskolan!

En vördsam hemställan till kungl. järnvägsstyrelsen: Skulle den ej kunna
beordra vederbörande stationsföreståndare att då och då inspektera dessa
»inrättningar»? Saken vore så lätt avhjälpt med ommålning i en mörkgrå färg, som
icke lockar till detta ruskiga klåtter. Jag är en ganska berest man, och jag kan
försäkra, att jag ingenstädes i Europa har sett maken till så vidrigt snusk i den
vägen som i vissa trakter av Sverige.

Och här, för detta folk, skall jag hålla mina föreläsningar om Tolstoj!!
Sannerligen, när man ser allt detta, ängslas man för den skenbara gagnlösheten av
allt »folkbildnings»- och nykterhetsarbete. Nykterheten har gjort stora framsteg
på landsbygden, därom har jag med egna ögon övertygat mig, och för den
goda sakens skull avstår jag själv under resorna gärna från den kära
middags-»aperitifen», som jag gudnås vant mig vid hemma. Men att sedligheten har
vunnit genom »torrläggningen», som om den absoluta nykterheten ensam vore
tillfyllest för att dana »nya människor», det vågar jag ännu betvivla.

*

Men lyckligtvis talar jag icke för denna publik. Kärnan av mina åhörare
är verkligen bildningssökande. Åhörarna äro tränade, intresserade, uppmärksamma 
och i själva verket ganska kritiska, ty de gilla minsann icke vilken
föreläsare som helst. För dessa besökare äro föreläsningarna ett förädlande nöje,
och jag känner orter i stad och på landsbygd, där föreläsningarna äro
efterlängtade högtidsstunder. Proppfulla eller i allt fall mycket goda hus. Om
också den reella kunskapsbehållningen inte blir synnerligen stor, väckas här dock
tankar mångahanda. Barnens fantasi får genom skioptikonbilderna en sund riktning, 
och här läggas förvisso bildningsfrön, av vilka alla säkerligen icke falla på
den hårda stenen eller i den lösa sanden.

Mycket av ett gott resultat beror helt visst på föreläsarens personlighet och
yttre uppträdande, och jag tror, att själva formen, framställningssättet kan göra
vilket »tungt» ämne som helst mycket njutbart, liksom å andra sidan en olämplig
föreläsare kan fördärva det bästa stoff. För min personliga del har jag aldrig
haft anledning att klaga. Jag har »predikat» i obygder, där en klick manlig
ungdom synbarligen hade infunnit sig för att driva nojs. Men en kraftig stämma, 
ett lugnt, bestämt sätt och genomträngande ögonkast förmådde pojkarna att
hålla sig i styr. Vid ett annat tillfälle — det var i en småstad — behagade
två flickor i pensionsåldern föra en viskande konversation under föreläsningen.
Jag avbröt för ett ögonblick och anmodade två »unga damer» att inte samspråka
så högt. Moltyst efter den betan! Jag erfor sedermera, att de båda
»back-fischarna» voro döttrar till stadens yppersta borgare, och jag fick efteråt
tacksamhetshyllningar från olika samhällslager för den välförtjänta näpsten!

Blott en enda gång har jag nödgats avbryta föreläsningen för att leda ut en
individ, som gång på gång interfolierade med dumma frågor. Det befanns
emellertid, att det var en oförarglig idiot, som slunkit in av misstag.

Men på många ställen lämnar föreläsningsrörelsen ännu mycket övrigt att
önska. Man kan komma både till städer och till folkrika landsbygder, där
deltagandet är bedrövligt ringa — trots både skioptikonbilder och »aktuella» ämnen.
Varpå beror detta missförhållande?

I somliga fall kan det stå i samband med val av föreläsare eller ämnen, och
det är ju helt naturligt, att vederbörande föreläsningsföreningar böra göra sina
program så mångsidiga som möjligt och gärna omväxla med något nytt. Jag
betvivlar ingalunda, att de allra flesta föreläsare äro sin uppgift vuxna, både
reellt och formellt. Men intet är fullkomligt i denna värld, och om en inkompetent
föreläsare skulle råka slinka med, kan han skada föreläsningsrörelsen mer
än fem goda föreläsare mäkta gottgöra. I alla fall, menar jag, skulle en strängare
kontroll över föreläsarna icke skada. Så t. ex. synes det mig i fråga om
reseskildringar — en av de mest efterfrågade ämnesgrupperna — vara ett
oeftergivligt villkor, att föreläsaren verkligen har vistats något i det ifrågavarande
landet (ej blott på genomresa som passagerare) och att han hämtat sin
geografiska lärdom ej blott ur böcker. Jag känner åtminstone ett fall, då en litterärt
okänd föreläsare bevisligen icke hade varit i det avhandlade europeiska landet
och då en åhörare — till yrket jordbrukare — efter föreläsningen kunde beslå
talaren med felaktiga uppgifter och väsentliga brister i innehållet. Men detta är
helt visst ett enstaka undantagsfall, och en sådan föreläsare blir snart avslöjad
och lämnad ur räkningen.

Önskligt synes det mig ock vara, om en föreläsningskonsulent personligen
kontrollerade föreläsningarna i en eller annan landsort, om möjligt inkognito.
En sådan tjänsteresa behövde väl ej kosta så mycket, men kunde vara mycket
lärorik. Även ämneslistan bör underkastas en viss kontroll. Om en poet får
resa kring i folkbildningsförbundets tjänst och deklamera egna dikter, är detta
ett observandum, non imitandum. Detta experiment kan lyckas en gång, men
skalderna äro icke alltid de bästa deklamatorer, och en sådan eftergift kan leda
till missbruk och — självreklam.

Det anmärkes mot föreläsningsprogrammet, att det är för brokigt och
kaleidoskopiskt samt att totalbehållningen blir för splittrad och tunn. I denna
anmärkning ligger säkerligen en sanning. Men vad är att göra? De försök, som
gjorts med s. k. kurser eller serier, hava icke slagit väl ut, oavsett att de äro
mycket svåra att anordna. Jag tror för min del, att det hittillsvarande systemet
med så vidsträckt frihet som möjligt är det bästa möjliga. Publiken önskar
omväxling, och här gäller det att giva något åt alla, icke mycket åt ett
mindretal.

Den ringa frekvensen i vissa föreläsningssalar får väl ock tillskrivas bristen
på energisk ledning av den lokala styrelsen. För verksam reklam genom
annonsering, tidningsnotiser o. d. kunde väl ock något mer åtgöras på sina ställen.

Från vissa håll har jag hört klander över att föreläsningsverksamheten har
kommit i folkskollärarnas händer. Detta klander rinner jag högeligen obefogat,
ty i stort sett anser jag folkskolläraren vara den mest lämplige på landsbygden
för detta värv, icke blott som pedagog, utan ock genom sin förmedlande sociala
ställning. Sockenprästen av den gamla stammen har, åtminstone delvis, stått
främmande för alla folkrörelser, och han har stundom tagit sig en
förmyndarton, som ej är på sin plats här. Däremot har jag till min glädje märkt, att
våra yngre präster äro mycket intresserade för denna rörelse. På vissa ställen
är bruksdisponenten eller kamreraren självskriven ledare, men han är ofta
bortrest eller hindrad av viktiga angelägenheter att personligen ta hand om
föreläsaren och bevista föreläsningen. Men detta är ingen giltig ursäkt för de
bruksbokhållare, som mångenstädes lysa med sin frånvaro. Överhuvud kunde
föredömet uppifrån vara mer livaktigt.

Överallt synes mig folkskolläraren sköta sin sak mönstergillt, och ingenstädes
från Torne älv till Göta kanal har jag träffat den där »Bengtzén». Skulle han
verkligen ha funnits, har han skickligt dolt sitt väsen, och politiken undviker
jag principiellt att tala om på dessa resor. Att jag hos varannan skollärare
träffar »Dagens Nyheter» är visserligen enformigt och irriterar ögat i längden,
men det är ju hans ensak, vilket notisblad han vill hålla. Och om skolläraren
är »halvbildad» — än sedan! Var stöter man ej på halvbildning? Som om
den vore mindre ihålig och skrytsam hos vissa gamla uppsaliensare och lundensare
med deras tunna boklärdom!

Aldrig har jag haft anledning till klagomål mot mina värdar, men väl mot
arrangemangen i vissa lokaler. Jag infinner mig på utsatt klockslag — inte ens
en katt synlig! Och stundom kommer först i sista stunden skioptikonapparaten
med alla skavanker, som först nu skola repareras.

Och så dessa uttänjda »akademiska kvarter»! I svårt väder eller på orter
med spridd befolkning må senkomsten vara ursäktlig. Men mångenstädes ligger
felet i slentrianmässig slapphet hos publiken och hänsynslöshet mot föreläsaren.
Än kan föreläsaren ha brått att hinna med avgående kvällståget, än behöver
han efter en dags ansträngande resa ett varmt mål mat eller en bäddad säng.
Gäller det teater eller biograf, passar publiken minsann på. Med föreläsning är
det kantänka inte så noga!

Sin folkbildande uppgift fyller dock föreläsningsrörelsen icke förr än kroppsarbetarnas,
särskilt de socialdemokratiska arbetarnas ingrodda misstro har blivit
alldeles utrotad. Ana de argan list i dessa intellektuella aftonunderhållningar,
eller äro deras partimöten och samkväm de enda saliggörande? Men det kan
tryggt försäkras, att dagspolitiken står fjärran från föreläsningarna, och skulle
undantagsvis någon föreläsare tangera ett dagspolitiskt ämne med viss tendens,
sörjer nog tidningspressen för att det blir känt och näpst. . .

Jag, den partilöse »vilden», som verkligen står alldeles utanför den politiska
partidiskussionen, har själv haft en känning av huru känslig publiken kan vara
i detta avseende. Då jag en gång hade för hundrade gången undfägnat
åhörarna med »Rysslands huvudstäder», kom en verkstadsarbetare efter föreläsningen
fram till mig och tackade med orden: »Hade vi fått höra den här föreläsningen
för två månader sedan, skulle riksdagsmannavalet ha utfallit annorlunda!» Jag
begriper än i dag icke sammanhanget mellan Moskva och valrörelsen i den —
ländska kretsen.

Till sist en vördsam anhållan till publiken på den svenska landsbygden. Tag
gärna med alla småttingar, men låt husdjuren — särskilt hundarna — stanna

hemma! De ha ingenting i hörsalen att skaffa — annat än att skälla på
föreläsaren! — och betala för resten ingen entré. I allmänhet är jag kolugn och
förhärdad på talarstolen, men vid åsynen av en gläfsande eller fånigt
svansviftande hund brister även mitt tålamod. Det var vid ett sådant tillfälle — jag
talade då om Turgenevs vemodiga diktning — som jag nödgade föreståndaren,
rektor vid det bekanta läroverket i staden X., att på sina armar bära ut
hundkräket. Publiken log av förtjusning, men dess andakt för Turgenev var
ohjälpligt förbi. Turgenev var en stor djurvän, jag är det ock. Men allt på sin
rätta plats!

Ovanstående totalintryck från mina föreläsningsresor nedskrevos ursprungligen
som ett personligt meddelande till prof. Knut Kjellberg. Då han ansåg dem
kunna hava något intresse för denna tidskrifts läsare, publiceras de här som en
ringa efterskörd till den offentliga hyllning, som tidskriften har ägnat denne
främjare av vår folkliga kultur.


<chapter name="LANDTBRUKETS BOK.
ETT NYLIGEN FULLBORDAT STANDARDVERK.">
LANDTBRUKETS BOK.
ETT NYLIGEN FULLBORDAT STANDARDVERK.

1—4;  5: 1—3; 6; 7; suppl. Fri. 1901—16. 40. Ill., kart., litt.

1, 2. Juhlin Dannfelt,  H. Handbok i jordbrukslära. D. 1, 2. 2 uppl. 1915, 16. 12:—, 13:—.
3. Engström, Nils, o. Rosengren, L. F. Handbok i mejerihushållning. 1901—07. 15:—.
4. Sjöström, A. Handbok i redskapslära. 1903—07. 10:—.
5. Funkquist, Herman, Nyström, E. T., o. Hansson, Nils. Handbok i nötkreaturs-, får-, get- och svinskötsel. 1—3.
5: 1. Funkquist, Herman. Arter och raser af nötkreatur, får, getter och svin. 1913. 5:—.
5: 2. Nyström, Edv. Nötkreaturens, fårets, getens och svinets ytterlära, afvelslära och hälsovårdslära. 1913. 10:—.
5: 3. Hansson, Nils. Handbok i utfodringslära. 1916. 12:—.
6. Wrangel, C. G. Hippologia. Handbok i hästkännedom. 1906. 14:50.
7. Juhlin Dannfelt, H., o. Sjöström, A. Handbok i jordbruksekonomi. 1906—11. 15:50.
Suppl. Bohm, Eduard. Husdjurens viktigaste sjukdomar, deras orsaker, behandling och förebyggande. 1902. 5:—.

Den centrala platsen inom vår lantbrukslitteratur intages av det nyligen avslutade
samlingsverket Landtbrukets bok, vilket utkommit på Fritzes bokförlag. I sin helhet omfattar
detta arbete icke mindre än nära 350 ark eller 5,600 sidor; antalet illustrationer utgör
2,483 och summan av de ovan angivna boklådsprisen för häftade exemplar stiger till 112 kr.
Inbundet i klotband kostar verket 136 kr. och i band med skinnrygg 152:50 kr. Arbetet är
icke blott för våra svenska förhållanden utan jämförelse utan intager, vad omfånget angår,
platsen såsom ett av de största i sitt slag.

Omfånget i och för sig är ju dock ingen förtjänst, men så är det heller icke sidoantalet,
som bestämmer detta verks värde, utan det förhållandet, att här medverkat vårt lands främsta
sakkunniga på de olika områdena. Professor H. Juhlin Dannfelt, vilken är initiativtagare och
planläggare till arbetet och som själv författat två delar samt större delen av en tredje, intager till
följd av sin mångsidiga sakkunskap och sin enkla och klara framställning odisputabelt främsta
platsen bland våra jordbruksförfattare, och hans ställning såsom lantbruksakademiens sekreterare
och tidigare såsom föreståndare vid ett av våra lantbruksinstitut borgar för ingående
förtrogenhet med vår lanthushållnings ställning och krav. — Av författarna till mejeriläran intog doktor
Nils Engström såväl genom sin ställning såsom huvudlärare vid vårt enda mejeriinstitut som

genom sin personliga insats för vår mejerihanterings organisation och utveckling den ledande
ställningen inom sitt område. Då han före sin död icke hann fullt avsluta det omsorgsfullt
planlagda arbetet, föll det på hans medarbetares och efterträdares, d:r L. F. Rosengren, lott
att skriva det som återstod, och kom därmed fullbordandet i de mest grannlaga och dugliga
händer. Särskilt på mejeriteknikens och mejeriförsökens område intager d:r Rosengren en
synnerligen framstående och aktad ställning.

Författaren till redskapsläran, professor A. Sjöström, är numera föreståndare för Ultuna
lantbruksinstitut efter att tidigare hava varit lärare å Alnarp. Vid organiserandet och första
genomförandet av de offentliga redskapsprovningarna vid våra båda institut har han nedlagt
ett betydelsefullt arbete, särskilt i fråga om dess tekniska och mekaniska sidor, varför
framställningen i ifrågavarande del av Landtbrukets bok vilar på god grund. — För de ekonomiska
sidorna av lanthushållningen har professor Sjöström ådagalagt stort intresse, ej minst vid
undervisningen å Ultuna, vadan ej minst hans samarbete med professor Juhlin Dannfelt på del 7,
Jordbruksekonomi, varit till verkets fromma.

Vad de tre delarna husdjurslära angår, så ha även dessas utarbetande verkställts av de mest
kompetenta krafter. Lektor H. Funkquist å Alnarp är högt skattad för sitt samvetsgranna och
gedigna arbete samt sin på onfattande studier vilande solida sakkunskap. Professor E. T.
Nyström vid Veterinärinstitutet, tidigare lärare vid Ultuna, har i sina olika befattningar utövat en
fruktbringande lärarverksamhet och i förening därmed ett omfattande och högt värderat
författarskap på de områden, som avhandlas i den del av husdjursläran, som han utarbetat. —
Professor Nils Hansson slutligen har på det område han företräder, utfodringslärans område,
tillkämpat sig ett erkänt namn och en ledande ställning, ledande ej blott för svenska
jordbrukare utan även för våra grannländers, ja, hans energiska arbete måste erkännas hava i vissa
avseenden påverkat även Tysklands föregångsmän inom detta gebit. Värdet och styrkan uti
professor Hanssons verksamhet ligger förnämligast däri, att han arbetar direkt för och i
omedelbar anslutning till praktiken på samma gång han dock söker utnyttja det rent vetenskapliga
forskningsarbetets resultat. (Jfr ang. dessa delar Bibl.-bl. 1917, s. 44.)

Att del 6, Hästkännedom, samt den fristående delen Husdjurens viktigaste sjukdomar på
ett värdigt sätt fylla sin plats i samlingsverket, därför borga de var inom sitt område välkända
författarnamnen. Bägge dessa arbeten ligga dock delvis utanför planen för Landtbrukets bok,
sådan denna först uppgjordes, men de försvara tvivelsutan, att införlivandet skett.

Såväl genom utökningen som främst genom att flera av de personer, som ursprungligen
åtagit sig att författa vissa delar, dels avlidit, dels blivit hindrade att fullgöra uppdraget, har
utgivandet tagit i sin helhet mera än 15 år. Detta har givetvis varit till nackdel för verkets
subskribenter, men det har dock även haft viss fördel med sig. Så har särskilt inom
husdjursskötselns område mycket nytt och värdefullt kunskapsstoff framkommit under senare år och därför
endast tack vare förseningen i utgivningen kunnat utnyttjas i vederbörande delar av boken.
Särskilt har detta förhållande gynnat utfodringsläran, som utkommit sist. — Men även på det
rena jordbrukets och lanthushållningens övriga områden ha nyheter framkommit, och då
härtill kommer, att verkets två första delar redan utsålts, har samtidigt med avslutandet av det hela
de två nämnda delarna utgivits i nya och omarbetade upplagor. Även av mejeriläran är första
upplagan nära nog utgången, varför bearbetningen av ny upplaga redan påbörjats.

Som av det föregående framgått, äro nära nog alla författarna — eller ha varit —
lantbruksinstitutslärare, och Landtbrukets bok vänder sig även i första hand till institutens
förutvarande eller nuvarande elever, men de olika delarnas egenskap av läroböcker vid instituten
låter sig väl förena med arbetets uppgift att vara handbok för de praktiska lantmännen över
huvud. Allmän spridning till lantmannahemmen kan verket dock icke vinna, ty härför ställer
det sig för dyrt, men intet bibliotek på landsbygden bör försumma att med sin
lantbrukslitteraturavdelning införliva Landtbrukets bok. Aug. Östergren.



BIBLIOTEKSNOTISER
Statsanslaget till folk- och skolbibliotek för 1917, som utdelades genom ett cirkulär
av den 27 juli, uppgår till inalles 134,569:47 kr., vilket innebär en höjning av c:a 10,000 kr.
gentemot anslaget förra året. Härav utgöras anslagen till folkbiblioteken av 91,343:42 kr.
(21,395:43 för städerna och 69,947:99 för landsbygden) samt till skolbiblioteken av 43,226:05
(6,922:50 för städernas och 28,848:55 för landsbygdens folkskolebibliotek samt 7,455:— för
vissa särskilda typer av skolbibliotek). Hela antalet understödda bibliotek är 1,376, varav 780
folkbibliotek (70 i stad och 710 på landsbygden) och 596 skolbibliotek (58 folkskolebibliotek
i stad, 477 på landsbygden och 61 andra skolbibliotek). Antalet bibliotek har alltså ökats
med ett 80-tal. Den största ökningen faller på skolbibliotek av olika slag. — Genom ett
kungl, brev av den 23 nov. ha följande riksförbund erhållit statsbidrag till sin biblioteksverksamhet:
Goodtemplarorden 22,805:05 kr., Arbetarnes bildningsförbund 8,047:56 och Sveriges
nationalgoodtemplarorden (med anslutning av Templarorden) 4,506:51.

Några nya tryckta bibliotekskataloger. Över Örebro högre allmänna läroverks bibliotek
har såsom bihang till läroverkets redogörelse 1916—1917 utgivits en »accessions-katalog»
(334 s.), omfattande bokförvärvet åren 1889—1915, under vilken tid biblioteket bl. a. erhållit
en synnerligen värdefull tillökning genom framlidne bibliotekarien Styffes stora donation särskilt
av historisk och biografisk litteratur. Värdet av den överskådligt uppställda katalogen ökas
ytterligare genom det däri ingående alfabetiska registiet, omfattande ej blott »accessionskatalogen»
utan också den för en del är sedan utgivna »huvudkatalogen». Priset för den nu utgivna
katalogen är satt till 2 kr. och för den tidigare till 1:50. Då läroverksbiblioteken äro tillgängliga
ej blott för lärare och lärjungar utan också för allmänheten, kunde det vara skäl för större
folkbibliotek i Närke att anskaffa de båda katalogerna eller åtminstone den senast utgivna. —
Innevarande år har också utgivits en katalog över Jönköpings stadsbibliotek (92 s.), dock endast
omfattande sådana biblioteket tillhöriga böcker, som »framför allt kunna vara av intresse för
en större allmänhet», samt en över Kungsholmens församlingsbibliotek i Stockholm (359 s.).
I katalogen över det senare biblioteket, vilket som bekant är Stockholms största och mest
anlitade församlingsbibliotek och ett av dess bäst skötta folkbibliotek, har man följt en
uppställning, som knappast kan anses särskilt väl vald. Under »skönlitteratur» finnes — för att
nämna ett exempel — en särskild avdelning med titel Folklivs- och jaktskildringar, där man
har sammanfört sådana arbeten som Kronprins Rudolfs jaktminnen och Didring, Malm.

De blindas förenings bibliotek och Stiftelsen de blindas bokfond. År 1892 stiftades
på initiativ av fröken Amy Segerstedt en förening med uppgift att genom överförandet av
vanliga böcker till s. k. punktskrift sätta de blinda i stånd att själva läsa dem. Man började
med små medel och med helt och hållet frivilliga arbetskrafter för avskrivning. Men biblioteket
växte efter hand och blev mycket anlitat. För närvarande räknar det över 6,400 volymer och
är inrymt i en lokal om sex rum i De blindas förenings fastighet, Majorsgatan 12, Stockholm.
Utom talrika frivilliga kopister arbetar numera även ett antal av biblioteket avlönade personer
med avskrivning för dettas räkning. Under de senaste åren ha bibliotekets ekonomiska
möjligheter väsentligen förbättrats dels genom en donation å 40,000 kr. dels genom årsbidrag, som
lämnas detsamma av Stockholms territoriella församlingar och av över 1,000 församlingar utanför
Stockholm. De förra bidraga med ett sammanlagt belopp av 1,375 kr. årligen och de senare
lämna i regel 10 kr. pr församling och år.

En mycket kännbar brist i den svenska blindlitteraturen är saknaden av moderna studieböcker.
Kunskapssökande blinda ha sett sin intellektuella utbildning i hög grad försvårad, om
inte helt hindrad genom frånvaron av för deras studier erforderliga böcker, tryckta på
punktskrift. För att söka mera planmässigt råda bot för detta missförhållande grundades av herr
C. A. Thulin år 1916 Stiftelsen de blindas bokfond, som satt på sitt program bl. a. att
ombesörja utgivandet av i punktskrift stereotyperade läroböcker. Stiftelsens grundfond, som bildats
genom insamling, uppgår för närvarande till närmare 90,000 kr., och genom stiftelsens försorg
ha utgivits bl. a. en tysk grammatik och en ordbok för sjukgymnaster. Under tryckning äro en
svensk grammatik och en stor anatomi, även den avsedd för sjukgymnaster. Insamlingen av
medel till stiftelsen pågår alltjämt, och bidrag kunna sändas under adress herr C. A. Thulin,
Linnégatan 12, Stockholm.

Klemmings antikvariat tillägnade Sveriges allmänna biblioteksförenings senaste årsmöte
n:r 3 av sina »Meddelanden för bokvänner». Det innehåller en 135 nummer stark
förteckning över nyförvärvade, sällsynta och värdefulla äldre tryck, handskrifter samt plansch- och
gravyrverk, som antikvariatet under det senaste krigsåret inköpt i utlandet, framför allt Tyskland.
De sista 50 numren utgöras av en samling relationer o. d. från Karl XII:s krig, som med våra
dagars ökade intresse för Karl XII:s-forskningen bör tilldraga sig särskild uppmärksamhet.
Häftet i dess helhet, som tryckts hos Bröderna Lagerström, utmärker sig för en synnerligen
vårdad utstyrsel samt prydes av ett flertal utmärkt vackra avbildningar av märkligare bokband.
— »Meddelanden för bokvänner» n:r 4, som utkom i slutet av oktober, är tillägnat
reformationens 400-årsjubileum och innehåller 278 böcker och flygskrifter rörande reformationen, de
flesta från 1500-talet (däribland flera arbeten av Luther i originaltryck), med ett orienterande
förord av bokkonstnären och bibliofilen Arthur Sjögren.

Dansk och norsk bibliotekslitteratur. Vid sidan om den kända tidskriften
»Bogsamlings-bladet» (10 h. årligen, pris 1:—), vars löpande årgång är den tolfte i ordningen, har
Danmark på sista tiden fått ett par andra tidskrifter, som syssla med biblioteksfrågor och litteratur.
Den ena är »Meddelelser fra Statens Bogsamlingskomité» (4 h. årligen, pris 0:75), som
kommittén beslutat utsända, sedan den i år upphört med det tidigare samarbetet med föreningen
Danmarks Folkebogsamlinger i och för utgivandet av Bogsamlingsbladet. Det första häftet
innehåller en redogörelse för kommitténs arbete, några råd angående omordnandet av äldre
bibliotek samt en lista på ett urval under år 1916 på danska förlag utkomna böcker. Den
andra tidskriften är »Bogvennen» (24 h. årligen, pris 5:—), som visserligen utkommit redan
flera år, men på sista tiden väsentligt utvidgat sin plan. Från att tidigare ha varit uteslutande
ett reklamblad för det Gyldendalska förlaget har den nu övergått till att bli en mera allmän
dansk-norsk litteraturtidning med korta recensioner av nyutkommen litteratur, framför allt på danska
och norska, men ibland också på svenska, tyska, franska och engelska språken. Korta
biografier över författare lämnas; i sista numren har påbörjats en serie »Svenske samtidige», i vilken
hittills Karlfeldt och Didring behandlats. Korta listor över artiklar av allmänt intresse i danska
tidskrifter införas. Bibliotekarie Th. Dössing redigerar en särskild biblioteksavdelning, som ingår
i vart annat nummer, och som innehåller korta populära uppsatser med huvudsakligt syfte att
väcka intresse för biblioteksväsendet. Tidskriften är rikt illustrerad.

Andra årgången av Dahl och Dössing's utmärkta »Dansk Tidsskrifts-index» (44 + 334 s.),
som nu utsänts, är utarbetad efter samma plan som den första. Hänsyn har emellertid tagits
till ett större antal tidskrifter (180 i st. f. 165), vilket medfört ett väsentligt ökat sidtal. 
Indexens användande har ytterligare underlättats genom ett ämnesregister. Dess fortsatta utgivande
har säkerställts genom ett statsanslag på tre år. — 1917 års norska »Katalog over bøker skikket
for folkeboksamlinger» innehåller utom den vanliga förteckningen över den nya litteraturen,
— i allt större utsträckning med små noter angående böckernas innehåll — ett förslag till
handbibliotek för läsrum, upptagande bortåt 300 arbeten i skilda vetenskaper. — Den år 1916
bildade »Dansk Biblioteksforening» har i år utsänt en liten årsskrift »Dansk Biblioteksforenings
Aarsskrift», 1 (46 s., 1 kr.), som jämte artiklar av mera speciellt danskt intresse innehåller ett
par uppsatser av intresse även för oss, bl. a. en del anvisningar av överbibliotekarien Lange
angående anordnandet av bokutställningar i folkbiblioteken.

Desinficiering av böcker. I ett av de sista häftena av den norska tidskriften »For
folkeoplysning» lämnar en norsk läkare, d:r Blich Holst, en del praktiska råd angående
desinficiering av böcker. Vissa sjukdomar kunna ej överföras genom böcker, nämligen de, som
frambringas av bakterier, som ej en längre tid tåla torka, t. ex. kolera, influensa, smittkoppor och
scharlakansfeber; andra, t. ex. lunginflammation, tyfoidfeber och difteri kunna däremot smitta
på denna väg. Praktiskt taget är det emellertid blott tuberkulosen, som man i detta sammanhang
behöver taga hänsyn till, och det är i själva verket icke heller antagligt, att denna sjukdom
ofta sprides genom böcker. Det är egentligen blott två sätt, på vilka smittämnet kommer in i
böckerna, därigenom att den sjuke hostar in i en bok, och därigenom att han slickar på
fingrarna, då han bläddrar i boken, och blott ett sätt, på vilket den läsande kan bli smittad, nämligen
genom att slicka på fingrarna, då han vänder bladen. På alla bibliotekens låntagare bör man
därför kunna ställa kravet, att de ej hosta in i boken eller slicka på fingrarna vid vändandet
av bladen. Följer man dessutom regeln att tvätta händerna före varje måltid, kan man tryggt
läsa en bok, även om den är smittad med bakterier. Kommer en särskilt smutsig bok in i
biblioteket, bör den få en månads »ferier», helst på en vind med ett stort fönster i taket, så
att solen kan falla in. Bladen i böckerna böra öppnas så mycket som möjligt. Kommer en
bok från ett sjukt hem, bör den desinficieras i en uppvärmningsapparat, en s. k. »termostat»,
om dylik finnes; annars gör två månaders »ferievistelse» på vinden boken oskadlig, om den ej
är mycket smutsig, i vilket fall den bör brännas upp. Förf. slutar sin uppsats med att varna
mot den överdrivna rädslan för smitta, som ofta är farligare än sjukdomen själv. Man bör
komma ihåg att för att smitta skall kunna överföras fordras oförsiktighet både av den sjuke
och av den, som efter honom läser boken, och man bör ej förmena de sjuka, som behöva all
lättnad, som kan beredas dem, den glädje, som de kunna få genom att låna böcker i biblioteken.

Berättelse över Centralbyråns i Lund verksamhet under läsåret 1916—1917. Under
sitt nittonde verksamhetsår, läsåret 1916—17, har Centralbyråns förmedlingsverksamhet
hållit sig på ungefär samma nivå som under föregående läsår: från 2,022 förmedlade
föreläsningar under året 1914—15 sjönk antalet under 1915—16 till 1,695 och har under sistförflutna
läsår uppgått till 1,746 föreläsningar. För kalenderår utgöra siffrorna: 1914 2,009, 1915 1,744,
1916 1,800 — en ökning alltså med ett femtiotal för sista året, sedan föreningarna, efter den
oro som statsanslagets sänkning 1915 medförde, kunnat med större lugn bedöma sin
ekonomiska bärkraft. Centralbyrån har också strävat att, så långt den kunnat det, understödja och
hjälpa föreningarna under kristiden: under läsåret ha åtta föreningar med svag ekonomi eller
särskilt dryga omkostnader erhållit en à två gratisföreläsningar vardera, och genom kostnadsfri
utlåning av byråns skioptikonföredrag samt genom kombinering av föreläsningar å orter, där
detta varit möjligt, har Centralbyrån sökt nedbringa föreningarnas omkostnader. Enligt
styrelsens beslut har Centralbyrån också utjämnat honoraret för föreläsningar inom vissa föreningar,
som ligga längre bort från Lund, utan kostnad för föreningarna. Liksom föregående år har
Centralbyrån även under det gångna året varit i tillfälle att ekonomiskt understödja
föreläsningsverksamheten inom föreningar, som ej åtnjuta del i anslaget till populära vetenskapliga
föreläsningar: sålunda ha tolv av Skånes ungdomsföreningar, en arbetareförening, en


socialdemokratisk förening, fem regementen samt elva andra, därav sju nybildade föreningar inom
Malmöhus, Kristianstads och Blekinge län erhållit understöd. Dessutom har Centralbyrån
förmedlat föreläsningar, efter direkta rekvisitioner, till 50 statsunderstödda anstalter i Malmöhus
län, 30 i Kristianstads samt 5 i Kronobergs län. I Centralbyråns katalog upptagna föreläsare
ha kallats att företaga längre eller kortare turnéer inom föreläsningsförbund i 11 län utanför
Skåne. Under sin hela verkaamhetstid har Centralbyrån förmedlat 24,982 föreläsningar, av vilka
146 varit gratisföreläsningar.

I Centralbyråns katalog stå f. n. upptagna 183 föreläsare, 162 manliga och 21 kvinnliga;
av dessa ha under 1916 tillkommit 17, 13 manliga och 4 kvinnliga. Två föreläsare ha under
året avlidit, 20 ha på grund av avflyttning utgått ur katalogen. Under Ht. 1916 höllos 909
föreläsningar av 121 föreläsare, under Vt. 1917 837 föreläsningar av 113 föreläsare eller i
medeltal 7 à 8 föreläsningar av varje föreläsare. Högsta antalet föreläsningar av en och samma
föreläsare var under Ht. 1916 59, under Vt. 1917 41. 24 föreläsare ha icke någon gång varit
anlitade under läsåret. Vad honoraren angår, stå de i huvudsak vid det gamla, dock har
Centralbyrån, såsom ovan nämnts, efter förmåga sökt göra utjämningar till herrar föreläsares fromma,
utan någon kostnad för föreningarna. De ökade biljettpriserna, de alltmera försämrade
förbindelserna och den allmänna prisstegringen på allt torde nu nödvändiggöra en revision av
bestämmelserna om de för Centralbyrån i Lund gällande honoraren eller tillfredsställande
tillfälliga åtgärder, för så vida icke folkbildningsarbetet i våra bygder skall löpa risken att gå miste
om sina bästa lärarekrafter.

Centralbyrån förfogar över 32 s. k. skioptikon föredrag, som varit under läsåret
kostnadsfritt utlånade 79 gånger, 32 under Ht., 47 under Vt. Om de ekonomiskt svagare föreningarna
varje termin rekvirerade ett sådant skioptikonföredrag, skulle deras ekonomi ställa sig
gynnsammare.

Centralbyråns materialkassa äger, utom dessa skioptikonföredrag, så gott som alla de serier
skioptikonbilder, som herrar föreläsare medföra icke blott på sina enstaka resor i Skåne och
dess grannskap utan också på turnéer inom föreläsningsförbunden. Kassan har bildats dels
genom inträdes-, dels genom årliga avgifter av de föreningar, som varit direkt anslutna till
Centralbyrån; delägareskap i kassan har berättigat till fritt lån av alla bilder och annan
undervisningsmateriel, såsom kartor och planscher samt apparater för undervisningen i fysik. Fr. o. m.
år 1915 ha enligt styrelsens beslut föreningarna varit befriade från avgifter till kassan, och
det är att hoppas, att vi fortfarande under kristiden skola kunna även på detta sätt bispringa
föreningarna. Anskaffningen av nödiga bilder har kunnat fortgå, men Centralbyrån är nu
nödgad tillse, att nyanskaffningen endast omfattar det allra oundgängligaste. Den påbörjade
katalogiseringen och inventeringen av bildmaterialet fortsättes.

Vandringsbiblioteken ha haft ungefär samma omsättning som förut. Under Vt. 1916
utsändes nio bibliotek, under Ht. 1916 åtta. Vt. 1917 steg siffran till 14, men för innevarande
termin äro tills dato endast sex bibliotek rekvirerade. Den nya bokkatalogen förelåg färdig i
början av detta år. Genom dess utsändande till föreningarna ävensom till skol- och
kommunbibliotek är det att hoppas att böckerna skola komma allt mera till nytta.

Fr. o. m. Ht. 1902 har Centralbyrån förmedlat utbetalningarna av arvoden till herrar före.
läsare. Sammanlagt har under tiden Ht. 1902—Ht. 1916 utbetalats i honorar kronor 630,081:62.
därav för år 1916 kronor 44,711:13.

I statsanslag har Centralbyrån för år 1916 uppburit kronor 2,400 samt kronor 500 för sin
förmedlingsanstalt för vandringsbibliotek.



LITTERATUR
B. Teologi, kyrkohistoria och allmän religionskunskap.
Jfr nedan arbetena om Beck, Hus och Rosenius på J.

Ahlberg, Adolf. Jesu bergspredikan och vår tid. Några synpunkter. Diak.
1916. 24 s. 0:25.

Förf. framhåller vikten av att man, då det gäller att fatta bergspredikans betydelse för oss
och vår tid, undviker all falsk generalisering och ser varje Jesu utsaga i dess sammanhang och
mot bakgrunden av den situation, i vilken den uttalats. Beträffande det aktuella problemet
kristendomen och kriget hävdar förf., att deltagande i krig kan vara ett kärlekens offer åt land
och folk och en gärd åt rättens och rättfärdighetens krav. Srn.

Björkquist, Manfred. En bok om själfständighet. Svensk ungdom
tillägnad. Nbl. 1916. 103 s. (Sv. kristl. studentrör. skriftser. 55.) 1:75.

Boken, som huvudsakligen är byggd på tankar ur ungdomsföredrag, som förf. hållit på
skilda orter, innehåller stränga ord mot strävan efter »frigjordhet» och uppfordrar till verklig
självständighet. I uppsatsen Yrkessammanslutningar i folkuppfostrans tjänst framhåller förf.,
att yrkessammanslutningarna äga förutsättningar att bli organ för folkets självuppfostran. Srn.

Deussen, Paul. Bibelns filosofi. Övs. [fr. ty,] av August Carr. H. G.
1916. 309 s. 4:—.

D:s arbete har sitt förnämsta värde däri att det visar oss huru en filosof, fostrad i Kants
och Schopenhauers skola och till sin livsåskådning bestämd av dem, uppfattar det väsentliga i
kristendomen. Kristendomens eviga kärna utgöres enligt D. av sanningen om ait människan,
som till sin natur är bunden i sin vilja, dock behärskas av ett absolut krav på att i förnekelse
av sig själv göra det goda för dess egen skull, utan tanke på lön efter förtjänst, men att hon
ej på annat sätt kan bliva fri och god, än att hon födes på nytt, i det att det gudomliga jaget
i henne vinner seger över det lägre, naturliga jaget. — Det är värdefullt att av en kritisk
filosof få dessa drag i den historiska kristendomen understrukna såsom eviga sanningar. En
svaghet i hans arbete är emellertid undertryckandet av andra väsentliga sidor i kristendomen,
utan vilka kristendom icke är kristendom, så ock ett överskattande av de rent rationella
synpunkterna på bekostnad av de irrationellt historiska, psykologiska och metafysiska. Härtill
komma ock åtskilliga störande fel och oegentligheter som, åtminstone delvis, antagligen äro att
skriva på översättarens konto. J. Lblm.

Gordon, Ph. Judarnas högtider i hemmet och synagogan. Israelsmiss.,
Sthm 1910. 131 s. Ill. 1:25.

Förf., född jude, nu kristen och som missionär verksam bland sina landsmän, vill lämna
en skildring av hur det tillgår vid judarnas högtidsfirande. Visserligen finnas i Gamla testamentet
föreskrifter om firandet av de flesta av dessa högtider, men, som förf. anmärker, de
firas mindre efter bibliska föreskrifter än efter de skriftlärdes stadgar. Dessutom finnas
åtskilliga, icke oviktiga högtider, om vilka G. T. av tidsskäl intet vet. Boken ger god upplysning
om judarnas för flertalet så gott som okända liv i hem och synagoga. Den meddelar även
åtskilliga utdrag ur den i vetenskapligt avseende viktiga medeltida synagogala poesin. Det
behöver knappt sägas, att förf. ser på sitt folks högtider med kristna ögon. H. S—r.

Haddon, Alfred C. Magi och fetischism. Övs. [fr. eng.] av Gunhild Lugn,
f. Henschen. Lb. 1916. 96 s. Litt. 1:50.

Förf., en berömd religionshistoriker, behandlar, delvis på grund av egna forskningar bland
infödingarna vid Torres-sundet, två för kännedomen om primitiv religion så viktiga företeelser
som magi och fetischism. Särskilt bör den noggranna och dock lättlästa framställningen av
magins väsen och arter kunna tilldraga sig uppmärksamhet. Bruk och sedvänjor, som, ehuru
dömda att försvinna, än i dag fortleva ibland oss, sättas här i det sammanhang, dit de
rätteligen höra. H. S—r.

C. Filosofi.
Lilius, Albert. Skolålderns själsliv. Schildt, Borgå 1916. 252 s. Litt.
(Skr. utg. av Åbo akademi-kommitté 4.) 4:—.

Boken är skriven på grundval av både mångårigt omedelbart studium av barn (L. är
inspektör för de svenskspråkiga folkskolorna i Helsingfors) och den vetenskapliga forskningens,
särskilt den experimentella psykologiens resultat. Den ger ett synnerligen rikhaltigt och
kritiskt granskat material. Framställningen är enkel och överskådlig utan att därför vara
läroboksmässig. Som handbok i den vetenskapliga psykologien om barns själsliv i olika åldrar
torde arbetet vara det bästa som föreligger på svenska. Vid varje kapitel har L. en kort
översikt av litteraturen över de särskilda problem han behandlat. M. J.

D. Uppfostran och undervisningsväsen.
Helger, Nils. Arbetarna och folkskolan. Tiden 1916. 30 s. 0:25.

En enkel, lättläst liten skrift om några aktuella folkskolefrågor, särskilt spörsmålen om
landsbygdsskolans lämpligaste anordning och fortsättningsskolans omorganisation. Ehuru de
behandlade frågorna ses ur socialdemokratisk synvinkel, är arbetet lugnt och objektivt hållet
och genomstrålas av en övertygelsens värme, som gör läsningen dubbelt nöjsam. L. L.

Svedelius, Carl. Realskoleexamen och vår senaste läroverksreform. Nst.
1916. 85 s. (Skr. utg. av Pedagog. sällsk. i Sthm.) 1:50.

Kritiken mot det lärdomsprov, som heter realskoleexamen, har vorit skoningslös och
någorlunda enstämmig. Desto mera måste man beundra modet hos den, som här vågat framträda
som apologet. Det skall medgivas, att rektor Svedelius gör sitt bästa för att parera de
skarpaste huggen. Ingen lär heller bestrida hans stora erfarenhet i frågan. Naturligtvis har även
han åtskilligt att anmärka — fordringarna äro på sina håll alltför beskedliga, examensprestationen
är ofta klen o. s. v. —, men på det hela taget finner han stenkastningen obefogad.
Detta är väl ända en väl stark optimism. I ett måste man emellertid ge författaren rätt:
»Det är ännu alldeles för tidigt att komma med nya skolexperiment, som på ett mera
allvarligt sätt ingripa i den sjätte klassens nuvarande organisation.» Säkerligen skulle
realskoleexamen få ett bättre rykte, om kraven på abiturienterna skärptes och deras mått av kunskaper
genom censorer eller på annat sätt kontrollerades.

Rikligt statistiskt material ger framställningen en prägel av grundlighet. Dock torde ett
och annat kunna anmärkas mot förf:s statistiska metod. Att t. ex. utan vidare jämföra
kuggningsprocenten i realskole- och studentexamen vid läroverken och ur en sådan parallell
söka belägg för den förras allvarsamhet är oegentligt, då examinandernas kvalitet är så olika. H. W.

Österberg, O. Teckenspråket. Med rikt illustrerad ordbok över det av
Sveriges dövstumma använda åtbördsspråket. P. Alfr. Persson, Uppsala 1916.
102 s. Ill. 2:25.

Förf., som själv är dövstum, lämnar genom mycket åskådliga bilder goda anvisningar om
de naturliga såväl som de konventionella tecken, som av Sveriges dövstumma användas i deras
åtbördsspråk, och giver därigenom en god hjälp åt den, som redan på förhand har en viss
kännedom om detta språk. I den ordbeskrivning, som åtföljer bilderna, märker man dock ibland
något av den svårighet att med ord fullt klart uttrycka sig, som brukar i någon mån åtfölja
dövstumheten även när det gäller intelligenta och »oegentligt» dövstumma. L. T.

E. Språkvetenskap.
Beckman, Natanael. Svensk språklära för den högre elementarundervisningen.
6 uppl. A. B. 1916. 320 s. Inb. 3:75.

En ny, i någon mån omarbetad och utvidgad upplaga av den förtjänstfulla år 1904 för
första gången utgivna läroboken, den — för att citera Adolf Noreens omdöme — »ojämförligt
bästa nysvenska elementargrammatik vi äga, på många punkter av banbrytande natur och
lärorik ej blott för den publik, till vilken den i första rummet vänder sig, utan även för
vetenskapsmannen av facket». Bland tilläggen i den nya upplagan märkes särskilt ett parti om
avledningsändelser. Jämförelserna med främmande språk äro något utvidgade och sträcka sig i
ett par fall till så fjärranstående språk som italienskan och grekiskan. T. H.

Cederschiöld, Gustaf, o. Olander, Valborg. Riktlinjer för
modersmålsundervisningen, seminarier och provårskurser tillägnade. Gle. 1916. 101 s.
Litt. 1:75.

Den med rätta högt skattade författarefirman har i ovannämnda arbete givit synnerligen
goda metodiska anvisningar för modersmålsundervisningen under det tredje t. o. m. det nionde
eller tionde skolåret. Författarna börja med några anmärkningar om riksspråket och dess
stilarter, behandla sedan läsning, talövningar, uppsatsskrivning, ljudbeteckning, bruk av skiljetecken
samt undervisningen i språklära. Till sist bifogas en förteckning på litteratur angående
modersmålsundervisningens metodik.

Cederschiölds och Olanders bok ställer stora krav på modersmålsläraren. Må kraven verka
sporrande och ej nedstämmande! T. H.

Collin, C[arl], o. Hungerland, Heinz. Några svenska synonymer och
homonymer m. m. samt deras återgivande på tyska. Grammatisk-lexikalisk
uppslagsordbok till hjälp vid tysk stilskrivning. (Omsl.: Praktisk hjälpreda vid tysk
stilskrivning för skolor och självstudium.) 3 uppl. Lst. 1916. 160 s. 1:75, inb. 2:25.

En verkligen praktisk och god bok, som vittnar om sina författares stora insikter och
pedagogiska erfarenhet. T. H.

Edler, P[er] J[:son]. Hjälpreda för uppsatsskrivningen i läroverkens
mellanklasser. A. V. C. 1916. 95 s. 1:25.

En mycket nyttig redogörelse för de företeelser i svenska språket, som bruka vålla
lärjungarna i mellanklasserna (och — dessvärre — även på högstadiet) svårigheter vid
uppsatsskrivning. De olika feltyperna behandlas åskådligt och förståndigt. I fråga om vissa detaljer hyser
anmälaren en avvikande mening. Så t. ex. skulle jag ej vågat rekommendera komparativen
tungare i frasen »ett tungare lynne» (s. 23); jfr att Svenska akademiens ordlista (sjunde uppl.)
blott upptager komparativen tyngre (men däremot vid sidan av gröfre, lägre, trängre även
grofvare, lågare, trångarre) och att Brate, som i Svensk språklära (1898) tillåter tungare, tungast,
uteslutit dessa former i den förkortade upplagan (1905) av nämnda lärobok. T. H.

Högberg, John-Elis. Över de största svårigheterna i tyskan jämte
stilövningar med talrika förklaringar. Lst. 1916. 104 s. 2:—.

Förf., som enligt förordet med sitt arbete huvudsakligen velat gagna den studerande
ungdomen vid våra goss- och flickläroverk samt privata skolor, har ss. 1—23 sammanfört en del
regler och exempel, som belysa vissa av svårigheterna i tyskan, ss. 24—46 översatt och
kommenterat sju svenska texter, ss. 47—91 meddelat ett alfabetiskt uppställt tyskt glossar med
böjningsuppgifter för de olika orden (de flesta av de upptagna orden äro ursprungligen främmande
för tyskan och många äro mycket ovanliga), samt ss. 94—104 bifogat översättningar
(huvudsakligen efter Hoppes svensk-tyska ordbok) till några svenska fraser.

Säkerligen kunna lärjungarna i våra skolor ha åtskilligt gagn av att studera Högbergs
skrift, men de skulle kunnat ha ännu större gagn därav, om den varit uppställd på ett

överskadligare sätt, om det t. ex. funnits innehållsförteckning och anmärkningarna alltid försetts
med tydligt angivna rubriker, uppgifterna om de sällsynta ord, som upptagits i glossaret, t. ex.
Girat, Helling, Makako, torde sakna all praktisk betydelse för skolungdomen. Exempelsamlingen
till de substantiverade adjektivens böjning är onödigt vidlyftig. — Högbergs svenska
framställning är stundom ovårdad (t. ex.: »stode han uppföre», s. 14, »regeln är ej fullt
riktigt», s. 16). T. H.

Ollén, N[atanael] P[er]. Tretusen nya släktnamn. En namnlista till tjänst
vid namnbyte. Med ett förord av Roland Brieskorn. Å. & Å. 1916. 78 s. 1:50.

En god hjälpreda för den namntagande allmänheten. De flesta av de föreslagna nya
släktnamnen äro bildade genom att ändelser sådana som -berg, -fors, -mark fogats till
ortnamn eller delar av ortnamn. Vissa av författarens namnbildningar synas mig av olika
anledningar olämpliga, men många äro utmärkta, och man måste förvåna sig över att de inte
längesedan påhittats. — Lektor Brieskorn har försett det lilla häftet med ett roande och förståndigt
förord. T. H.

Wiklund, K[arl] B[ernhard]. Lärobok i lapska språket. 2 uppl. Ak.
bokh. 1915. 313 s. Litt. 5:75.

Lapska språket sönderfaller i en mängd olika dialekter, av vilka tre kommit till användning
i den nyare i vårt land utkomna lapska litteraturen, nämligen lulelapskan samt det
sydlapska och det nordlapska skriftspråket. Prof. W:s lärobok tager i första hand hänsyn till
lulelapskan och innehåller grammatik, lapsk-svensk och svensk-lapsk ordlista, läsestycken, några
typiska folksägner samt slutligen en del texter med parallellt användande av lulelapskt och
nordlapskt skriftspråk. Det sydlapska skriftspråket har behandlats i ett särskilt tillägg.

F. Litteraturhistoria.
Jfr nedan arbetena om Brinkman och Tegnér på J.

Levertin, Oscar. Fransk litteraturhistoria. 3. 1700-talet. A. B. 1916.
(Efterlämnade litteraturhistoriska arbeten.) 4:50.

Föreliggande volym är den tredje av dem, som utgivits efter Levertins efterlämnade
föreläsningskoncept (ang. d. 1 och 2 se Bibl.-bl. 1916, s. 83). Den omfattar icke hela det franska
1700-talet utan endast ett par av dess mest framträdande representanter; åtskilliga viktiga
partier, som tvivelsutan vid föreläsningarnas muntliga framförande varit ganska omfattande, äro i
manuskriptet antingen blott flyktigt skisserade eller ej alls utförda. Sådan volymen nu
föreligger, inledes den av ett allmänt hållet kapitel, som dock är tämligen knapphändigt. Därefter
följa tvänne studier, den första ägnad åt den utmärkte, men av eftervärlden ganska bortglömde
lustspelsförfattaren Marivaux, vilkens förtjusande, spirituella och älskvärda komedier giva
kvintessencen av vad man vanligen menar med rococo, den senare behandlande den store
socialfilosofen Montesquieu, vilken genom sitt arbete L'esprit des lois lagt grunden för den moderna
historieuppfattningen. (Om hans roll i 1700-talets allmänna andliga kultur jfr Blanck, Den
nordiska renässansen. Grkat. Fb.) Bokens huvudpartier behandla Voltaire och Rousseau.
Skildringen av Voltaire är i huvudsak biografisk; hans verk behandlas egentligen blott i den
mån de direkt sammanhänga med hans levnadshistoria, och följden härav har blivit, att ett
flertal av hans yppersta arbeten (t. ex. hans romaner) alldeles icke omnämnts. Karakteristiken
är emellertid förträfflig; framställningen av hans betydelse för 1700-talets allmänna odling är
likaledes mycket intressant. — Studien över Rousseau är till anläggningen likaledes biografisk.
Av hans verk behandlas de båda berömda avhandlingarna om kulturens förhållande till
mänsklighetens framåtskridande och om olikheten människorna emellan samt La nouvelle Héloise.
Det sistnämnda verket, en erotisk psykologisk roman i brevform, har utövat ett ytterst
djupgående inflytande på hela den moderna romanlitteraturen. Rousseaus sociala och pedagogiska
författarskap är däremot ej behandlat. Dock läser man Levertins framställning med stor behållning,
såväl på grund av dess förträffliga psykologiska analys som dess stilistiska förtjänster. O. W—n.


G. Skönlitteratur.
Bergman, Hjalmar. Knutsmässo marknad. A. B. 1916. 239 s. 3:75.

Liksom över åtskilligt av vad B. skapat ligger det också över Knutsmässo marknad något
bisarrt. En stor del av boken fylles av berättelsen om förberedelserna till och sedan
uppförandet av ett skådespel, och det är som om detta medfört, att alla gestalterna här röra sig som på
en scen. Hur väl karakteriserade personagerna än äro och hur mustiga och kraftigt realistiska
uppträdena, lämnar dock det hela läsaren märkvärdigt oberörd, man har svårt att gripas av
dessa människors öden. Ett stycke värdefull kulturhistoria är dock alltid denna berättelse om
en gammaldags stormarknad uppe i Bergslagsbygden. M. F.

Brandell, Elin, [pseud.:] Clementine. En enkel kvinnas funderingar.
Kåserier. Nst. 1916. 143 s. 2:75.

Market Clementine har förvärvat sig ett gott namn såsom kåsör i Dagens nyheter. Hon
har en livlig och lättflytande stil och förstår att på ett ofta spirituellt sätt tala såväl om
dagens ditt och datt som ock om ämnen av djupare innebörd. Man läser med nöje dessa
anspråkslösa bitar, ej  minst hennes reflexioner över ämnen, som sta i  samband med kriget. E. G.

Bråkenhielm, Malvina. »Amerikafeber.» Svensk originalroman. Peh.
1916. 290 s. 2:—.

I denna roman har förf. lyckats bäst i sin teckning av kvinnan av folket och hennes sätt
att tänka och känna. Den representant hon framför av överklassdamen är mera opersonligt
återgiven. Vad som förtäljes om de båda kvinnornas upplevelser i Amerika är underhållande
nog. E. G.

— Man och hustru. V. Sv. 1916. 236 s. 1:50.

Förf. betecknar i förordet denna bok såsom tendensskrift. Hon vill verka för en hemmens
renässans, lära de unga att tänka högt om äktenskapet och att pruta ned anspråken för att så
mycket förr kunna bilda familj. Syftet är sålunda ideellt, även om boken konstnärligt sett ej
står så synnerligen högt. Förf. målar väl mycket i svart och vitt, och läsaren kan stundom ej
undertrycka sitt tvivel på sannolikheten av de bilder och händelser, som tecknas. E. G.

Fogelqvist, Torsten. Sånger till den förlorade skönheten. Dikter. A. B.
1915. 87 s. 2:25.

Denna jämförelsevis värdefulla diktsamling sjunger ej om små och yttre ting utan
innehåller högtflygande oden av manlig ton och strängt idealistisk skönhet. I sistnämnda
hänseende påminner den alltså snarare om äldre än om nyare lyrik men ganska personligt och
utan abstrakt efterklangsmässig form. E. V.

Kilian, [A. Larsson]. Korn och agnar. Nya dikter. Sv. andelsf. 1916. 83 s. 1:50.

Ett litet häfte lyrik, näppeligen av något större konstnärligt värde, men där dock förf:s
hembygdskärlek och rotfasta samhörighet med den egna torvan flerstädes får ett varmt personligt
uttryck. M. F.

Kleen, Else, [pseud.:] Gwen. Det stora spelet. 2 uppl. Nst. 1915.
304 s. 4:75.

Det är en handling, förlagd till Grand Hôtel i Stockholm, och förf. har velat bruka
konjunkturerna för att åstadkomma en tidsroman, vari världskriget speglar sig. En kvick blick.
god kultur och en habil penna ha frambringat en underhållningsbok, som väl för det mesta
ej står på något vidare litterärt plan, men dock vackert skildrar sin aristokratiska hjältinna och
hennes öde.  F. V.


Koch, Martin. Guds vackra värld. En historia om rätt och orätt. I).
1, 2. A. B. 1916. à 6:—.

Detta är den egentliga stockholmska förbrytarromanen, men den är mycket mera ett
mänskligt dokument än ett konstverk. Med överflödande rikligt material och överflödande utförlighet
och ordrikedom — författarens styrka ligger icke i att samla och begränsa — framlägges den
stockholmska förbrytarvärldens psykologi. Romanens bedrövlige »hjälte», »Frasse» Karlsson
med det ståtliga och självtagna tillnamnet Gyllenhjelm, framstår, med sina förutsättningar av
misär och vårdslösad uppfostran, i sin själsliga sammanhangslöshet och tomhet.
Förbrytarvärldens slang brukas så rikligt som aldrig i någon annan svensk bok och ger väl arbetet någon
betydelse även ur denna synpunkt. Rättfärdighetskrav och kritisk blick utmärka författaren,
och hans socialism hör varken till den naiva eller den frasrika sorten. Boken är ingen
läsning för barn, men dess syfte är allvarligt. F. V.

Kuylenstierna-Wenster, Elisabeth. Krokvägar. Roman. Å. & Å. 1916.
224 s. 2:75.

Denna förf. förenar på ett ganska lyckligt sätt berättelse och karaktärsskildring. De
gestalter, som hon här tecknar, förmår hon också att giva verkligt liv, och läsaren följer med
spänt intresse händelseförloppet. Boken ger bilder av svenskt medelklassliv i en småstad.
Det är problemet om äktenskapet efter det första årtiondets samliv, som här tages upp till
behandling. Framställningssättet är ledigt och underhållande. E. G.

Larsson i By, Carl. Logen 5455 Morgonvind av I. O. G. T. A.  B 1916. 322 s. 4:50.

Det är en i flera avseenden intressant och aktuell bok denna om våra dars nykterhetssträvanden,
bondetåget 1914, världskrigets utbrott m. m. Djupare sett en skildring av gammal
bondekulturs — tillfälliga — undergång i kampen mot »cenake kultur» i form av basarer med
tombola, grammofoner, dansbanor och allsköns skräp. Men även ett hävdande av den gamla
kulturens rotfasthet och förmåga att skjuta nya friska skott, att ta ledningen på nytt, när
tröttheten och reaktionen efter danserna och biografen kommer. Berättelsen har fart över sig,
rycker läsaren med och är ett stycke kulturhistoria av värde. M. F.

Lundberg-Nyblom, Ellen. Höstrosor. Skisser och dikter. Nst. 1916. 226 s. 3:75.

Förf. är en intensiv blomstervän, och det slår en nästan överrik doft emot en från den
miljö av blommor i alla former och färger, varibland hon älskar att röra sig. Men det är oftast
höstblommor, »höstrosor», och liksom över dessa är det något av förgängelsens vemod över det
mesta av de annars välskrivna noveller och små dikter boken innehåller. Typisk i detta
hänseende är en sådan liten berättelse som »Den blå blomman i kyrkvärdens trädgård». M. F.

Lundgren, Karl Hjalmar, [pseud.] Johannes Bengtzén. I de frisinnade
idéernas tjänst. Brev och uttalanden av riksdagsmannen Johanens Bengtzén.
Db. 1916. 159 s. 2:75.

Typen »Bengtzén» har blivit rikskänd för den självbelåtna svada, som höljer inskränkthet
och egoism. Det är, som bekant, närmast satir mot en typ lycksökarpolitiker i dessa
Bengtzén-böcker, men satiren går onekligen djupare ner till det mänskliga. F. V.

Melander, Emil. Morgonlandets aftonstjärna och Östroms första timma.
Lb. 1916. 268 s. 3:50.

Detta arbete är en brett anlagd kulturskildring från det östromerska riket i slutet på fjärde
århundradet e. Kr. Huvudpersonen är Johannes Krysostomus, en mäktig gestalt, imponerande
genom sin osjälviskhet, sin brinnande hänförelse och sitt oförfärade mod. Förf:s från
föregående arbeten kända skildrargåva och livliga, medryckande framställningssätt göra sig även
här gällande. F. G.

Månsson, Fabian. Rättfärdiggörelsen genom tron. Skildringar från den
frikyrkliga rörelsens genombrott. D. 1 (2 uppl.), 2. Tiden 1916. 3:75, 4:25.

M. skildrar här de religiösa rörelserna, sådana som dessa gestaltade sig bland allmogen i
hans hembygd Blekinge skärgård, vid tiden för Evangeliska fosterlandsstiftelsens och Svenska
missionsförbundets första framträdande. Själv son till fiskare och hemmansägare, är förf. väl
förtrogen med den allmogebefolkning han tecknar. Han dokumenterar sig också såsom en
förträfflig folklivsskildrare. Det är en friskhet och livfullhet i hans framställning, som gör
läsningen av många sidor till ett nöje. Det hela bär prägeln av något självupplevat. Livslevande se vi
framför oss dessa hederliga trohjärtade fiskare, som leva sitt liv under ständig kamp för att av
havet hämta ett knappt levebröd och som dock ha tid och intresse till övers för att samlas här och
där i stugorna och ingående studera och dryfta religiösa frågor. Den andra delens långa
dialogframställning av svensk kyrkohistoria är mindre lyckad, däremot är teckningen av en
lekmannapredikant sådan som Häst-August förträfflig. Säkert är, att boken erbjuder mycket av
intresse. E. G.

Nordin, Birger. Stormdagar. Berättelser. Med en inledning av Elf
Norrbo [pseud. för August Törnblom]. Å. & Å. 1916. 159 s. 1:50.

Vad som här bjudes, är raska och levande skildringar från sjömanslivet såväl ute på havet
där brottsjöarna yra som i hamnstädernas gränder och runnarehålor. Naturstämningarna äro
flerstädes givna med suggestiv styrka, i synnerhet gäller detta om berättelserna med motiv från
Färöarna. Arbetet är postumt, och i inledningen ges en sympatisk teckning av den unge
författarens personlighet. E. G.

Ossiannilsson, K[arl] G[ustaf]. Prästens barn. Roman. A. B. 1916. 368 s. 5:25.

Det är prästgårdsinteriörer från Skåne, som den flitige förf. denna gång bjuder allmänheten.
Huvudpersonen, den äldste sonen till en gammal kyrkoherde, är en man utan fasthet
i karaktären. Njutningslystnaden för honom in på brottets bana, men till slut, då han i
Amerika ställes inför den hårda nödvändigheten att arbeta eller gå under, blir han en man.
Berättelsens trådar äro väl sammanhållna och karaktärsteckningen på det hela taget lyckad,
stilen lättläst och flytande. E. G.

Rieck-Müller, Maria. Doktorsgården och andra noveller. Å. & Å.
1915. 278 s. 3:—.

Oslipat naturligt, stundom både duktigt och känsligt framstå här norrländska människor,
kraftiga, viljestarka, ibland hårt hänsynslösa, och vildmarkens odisciplinerbara existenser skymta
mellan sidorna. En del är mera obetydligt; mest vägande är den berättelse från en
norrlandsstad i gamla tiden, efter vilken boken fått sitt namn. F. V.

Siwertz, Sigfrid. De stora barnen. A. B. 1915. 301 s. 4:25.

»De stora barnen» äro människorna, antingen de tillhöra fisklägen och skogsliv eller de
högre klasserna, och med den vetandes medlidsamma och humoristiska sympati ovanifrån
betraktar dem författaren. Boken är gjord med rapp och kvick observation och tillfredsställer
alla anspråk på litterär teknik utan att dock i regel intressera sa som Siwertz' bästa böcker kunna
göra. F. V.

Stjerne, Oscar. Skuggspel. Prosadikter och humoresker. D. 1. Nst. 1916.
205 s. 3:50.

Den samling moralfilosofiska små betraktelser, som här bjudas, ha väl tidigare varit publicerade
i någon tidning, där de nog gjort sig väl så bra, ty lästa i följd verka de litet väl torrt
moraliserande, särskilt som de alldeles sakna optimism och oftast lägga i dagen en
desillusionerad människas vemodigt trötta skepsis. Därmed skall dock ej förnekas, att de stundom ha
att skänka djupa och beaktansvärda sanningar, och såväl naturstämningarna däri som de ofta
förekommande minnesbilderna från förf:s barndom äro givna med betagande styrka och finhet. M. F.

Söderberg, E[rik] N[atanael]. Från Anno Fjorton och andra dikter.
Ask. 1915. 68 s. 2:—.

»Från anno fjorton» innehåller, som man kan förstå redan av titeln, en del tidsdikter,
framkallade av de allvarsamma förhållandena ute i Europa och här hemma. De uttala
författarens fosterländska förhoppningar och farhågor. Rent poetiskt stå dock, som oftast hos
denne skald, hans tids- och tillfällighetsfärgade dikter icke så högt som hans skära och ljusa
intimare lyrik. Och även dylik finns det i »Från Anno Fjorton». F. V.

Torpare, Tord [pseud.]. Salig prostens trälkvinna. Verklighetsskildring.
W. & W. 1916. 167 s. 2:75.

Boken har till underrubrik »verklighetsskildring», och den, som hört litet av äldre personer
om hur gammaldags s. k. patriarkaliska familjefäder kunde vara, vet, att det ej behöver kallas
överdrivet vad här nästan hemskt skildras: en hård, sinnlig, mot sina barn kärlekslös, mot sin
hustru brutal människotyp — och så denna i förtid utslitna, darrande och förskrämda
»trälkvinna», hustrun, som livet berövat varje spår av glädje. Arbetet är såsom kulturdokument ej
utan värde, lättläst och skrivet med en viss talang. M. F.

Ullman, Gustaf. Det stulna porträttet och annat. Prosa och vers. A. B.
1916. 160 s. 2:75.

Innehåller en samling välskrivna små skisser samt ett trettiotal dikter. Boktitelns måhända
något självironiskt formade »annat» döljer den oförnekliga sanningen, att flera av novelletterna
äro väl mycket bagatellartade — ursprungligen tidnings-söndagsnummersbidrag o. dyl.;
dikterna, i vilka förf. som så ofta förut besjunger havet utanför sin halländska hembygds kust,
utgöra det mera värdefulla i boken. M. F.

— Ur livets visor. Dikter. A. B. 1915. 89 s. 2:75.

Denna diktsamling innehåller dels tämligen likgiltiga verser från landstorms- och
mobiliseringsdagarna 1914 men därjämte den halländska kustlyrik och intima bekännelsepoesi, som är
egen för Ullman och som kan vara vacker och innerlig. F. V.

Uppström, Aivva. Till österland. Berättelse. Lb. 1916. 239 s. 3:25.

Karaktärsskildringen i denna bok är given med god psykologisk blick. Vad som särskilt
tilldrager sig läsarens intresse, det är kampen, som utkämpas i hjältinnans bröst mellan
hembygdskänslan, samhörigheten med fädernejorden å ena sidan och å den andra längtan att
återfå maken, som begivit sig långt österut på ett vikingatåg för att vinna ära och guld och
grunda ett eget rike. Berättelsen är  såsom framgår av det sagda förlagd till nordens forntid. E. G.

Wahlenberg, Anna. Drottningen. Roman. A. B. 1916. 313 s. 4:50.

Den kända författarinnans förmåga att teckna svenskt borgerligt vardagsliv framträder även
här. Hon har lätt att finna uppslag och fängslar genom sin enkla, oskrudade framställningskonst.
Berättelsen handlar om två makar, som glida ifrån varandra och skiljas men slutligen
bli återförenade. E. G.

Wilhelm [hertig av Södermanland]. Släckta fyrar. Nst. 1916. 95 s. 3:—.

Även om ej lyrik i den mening, vari man väl oftast vill taga begreppet, stämningskonst,
utmärka sig flera av samlingens dikter för en schwungfull karakteriseringsförmåga, och några
låta även förstå, att bakom dem ligger en djupare upplevelse, den om vilken man sagt, att
»sången är av sorg upprunnen». M. F.

Åkerhielm, Annie. Sagor och fantasier. H. G. 1915. 198 s. 3:—.

En älskvärd bok, som man ej tvekar att utan förbehåll anbefalla åt läsarna, full av vackra,
otidsenliga idéer, icke industriella utan ridderliga och fromma tankar, känslor och hedersbegrepp.
Annie Åkerhielm är mer än sina flesta medsystrar poet, och känslan inför trohet, uppoffring,
stolt fasthållande vid stolt tradition, inspirerar henne här till ett antal korta prosadikter, några
av dem med sagans verksamma och symboliska förkortning. F. V.



Cervantes Saavedra, Miguel de.  Fyra noveller.  Övs. [fr. spa.] av M. L.
Wistén.  Bauer 1916.  291 s.  Portr.  4:50.

Bland de olika Cervantesnoveller, som lektor W. tolkat på svenska, har han i denna samling
placerat en av de för moderna läsare mest njutbara, nämligen »Spanjorskan i England»,
som i motsats till andra icke har alltför otroliga händelser och dessutom utmärker sig för
avrundad handling och trevligt humör. Också finnes här historien om »Licentiat Glas», den
lärde herrn, vilken liksom Don Quijote blir tokig men slutligen bra och som skildras med
något av samma höga humanitet. De andra, »Historien om två unga damer» och »Cornelia»,
äro mer fulla av brokigt fabulerade äventyr. Boken har icke minst ett avsevärt kulturhistoriskt
intresse. F. V.

— Valda noveller.  Fr. spa. av Leonard Wistén.  1, 2.  Jubileumsuppl.  
Nst. 1916.  Portr.  3:—, 3:50.

I april 1916 var det tre hundra år sedan Don Quijotes författare gick ur tiden, och hos
oss firades detta minne bland annat därmed, att en kunnig hispanofil lektor Leonard Wistén
översatte den store spanske diktarens noveller till vårt språk. Dessa äro ej spetsigt avrundade
som moderna noveller men ge breda kulturbilder från Filiparnes Spanien, äro fulla av
romaneska äventyr och förvecklingar, därjämte ofta humoristiska och pittoreska. Översättningen har
hållits i ledigt vardagsspråk. F. V.

Conrady Joseph.  Seger.  Berättelse från Söderhafven.  Övs. [fr. eng.] af
Elin Palmgren.  Boh. 1916.  544 s.  4:50.

Författaren till ovanstående arbete är förut känd för svensk publik genom flera översättningar
(Gr.-kat., s. 114). »Seger» hör dock icke till hans bästa arbeten. Conrad är bäst som
naturskildrare — särskilt är han en intim kännare av tropikernas oceaner och övärldar. Men
när han som här försöker sig som människoskildrare, är han betydligt svagare. Bokens
huvudperson är en underlig individ, som lever som enstöring nere i Tropikerna utan att kunna slita
sig loss och passa in sig i det mänskliga samhället. Till slut rycks han dock upp så pass
mycket, att han räddar en flicka från ett kringresande orkestersällskap och för henne till en
obebodd ö, där de leva tillsammans tills de uppsökas av några ännu mer mystiska individer
och det hela slutar med ett tämligen allmänt blodbad. Trots detta är boken knappast nog
underhållande som äventyrsbok, och som människoskildring står den icke högt.

Som en egendomlighet kan nämnas, att bokens ovannämnde, något äventyrlige huvudperson
är svensk, ehuru han knappast företer några specifikt svenska drag; redan namnet Heyst
gör oss en smula betänksamma. G—a L.

Galsworthy, John.  Den svarta blomman. Övs.  [fr. eng.] av Sven Hallström.  
Hi. [Nst] [1916].  373 s.  4:75.

Ehuru knappast så betydande som Galsworthys stora sociala romaner och dramer — 
»Förmöget folk» (Grkat. Gf), »Kamp», »Rättvisa» etc. — har dock även detta arbete av en av
det moderna Englands mest berömda författare sitt stora intresse. Den »svarta blomman» är
kärlekens ödesdigra väsen, som utan att människorna åsyfta det eller ens kunna hjälpa det,
sprider smärta och förödelse omkring sig. Vid sidan av sitt värde som skildring av
allmänmänskliga verkligheter har boken också sitt intresse genom sin starka engelska stämning. — 
Översättningen är tyvärr störande dålig — vimlande av anglicismer och oegentligheter. G—a L.

Schumacher, Heinrich Vollrat.  Kejsarinnan Eugenie.  Vägen till tronen.  
Roman.  Övs. [fr. ty.] av Sigurd Westberg. Lj. [Nst.] 1916.  322 s. Portr. 5:75.

En romantiserad skildring av de växlande öden, som kejsar Napoleon III:s gemål, den
spanska furstedottern Eugenie de Montijo, genomgick. Boken ger en god föreställning om livet
inom de högsta kretsarna i Frankrike med de tallösa intriger, som där spunnos.
Översättningen är vårdad. Talrika väl valda illustrationer belysa innehållet. E. G.

— Lady Hamilton, hennes levnad och kärleksöden.  Roman.  Övs. [fr. ty.]
av Sam Kellin. Lj. [Nst.] 1915.  455 s.  Ill., port., litt.  6:—.

Till de historiska och romantiserade skildringar, som funnits på vårt språk om lord Nelsons
sköna älskarinna, ha även H. V. Schumachers båda romaner fogats. Böckernas ämne och 
lätta skrivsätt göra dem underhållande, men de äro lagda på det sensationella, och något
konstnärligt värde ha de näppeligen. — Ovanstående roman skildrar den fattiga bysmedsdotterns
brokiga ungdomsöden ända tills dess hon som lady Hamilton råkar drottningen av Neapel och
blir väninna med henne. F. V.

— Lord Nelson och lady Hamilton. Roman. Övs. av Sam Kellin. [Nst]
Lj. 1915. 485 s. Ill., port., litt. 6:—.

Skildrar lady Hamiltons förhållande till den engelske sjöhjälten och det sista utblottade
stadiet av den förr så lysande kvinnans liv. F. V.

Tagore, Rabindranath. Fruktplockning. Övs. [fr. eng.] av Hugo Hultenberg.
Nst. 1916. 106 s. 3:—.

De intressantaste dikterna i denna nya samling utgöras av de poetiskt utsmyckade legender,
som berättas om »Herren Buddha» och hans lärjungar (n:r 37 o. a.), av vilka nästan alla torde
vara okända även för de svenska läsare, som tagit del av prof. K. F. Johanssons ovärderliga
översättningssamling i Söderbloms Främmande religionsurkunder (d. 2:1), där motivet till n:r
64 återfinnes. Ibland saknar man de kommentarer, som höra till österländska verk på ett helt
annat sätt än västerländska. För översättningens godhet borgar namnet. H. Sg.

Webster, Jean. Pappa Långben. Historien om en amerikansk flicka.
Med illustrationer av författaren. Övs. [fr. eng.] av Ella Byström. 3 uppl.
Å. & Å. 1916. 271 s. 3:50.

En rolig och nätt bok om ett hittebarn, som uppfostrats i ett barnhem, men sedan av en
okänd välgörare sändes till ett college. Hans enda villkor för underhållet är att hon ofta skall
skicka honom brev och berätta om allt, som händer henne. Dessa brev utgöra boken och äro
mycket underhållande med sin lustiga backfischhumor, som dock kanske bättre senteras av
vuxna än av brevskrivarinnans jämnåriga. Att boken slutar, som en amerikansk bok bör, med
kärlek och frid och fröjd, förstör den inte. G—a L.

Åkerblom, Axel. Norrœna dikter tolkade. 1, 2. Gle. 1916. (Nordiska
fornkväden 2.) 1:—,  1:50.

År 1899 utgav Axel Åkerblom i svensk översättning femton norröna dikter, tillhörande
den äldre skaldepoesien, under titeln Nordiska fornkväden. Norrœna dikter av år 1916 sluter
sig — som serietiteln angiver — som en fortsättning till dessa äldre tolkningar.

I Norrœna dikter 1 har tolkaren sammanfört en eddasång Guðrúnarkviða hin fyrsta och
valda sånger av de berömda skalderna Egil Skallagrimsson, Hallfred Vandrœðaskald och Sigvat
Tordarson.

Samma egenskaper, som så fördelaktigt utmärkt lektor Åkerbloms tidigare tolkningar av
fornnordiska dikter, återfinnas i hans nya översättningar: med suveränt välde över språket har
översättaren återgett forndikternas formella egendomligheter (bokstavsrim, inrim m. m.) och
deras rikt utvecklade bildspråk; den norröna poesiens uttrycksfulla korthet och manligt stolta
klang ha bevarats.

I Norrœna dikter 2 ingå fem drapor, författade av fem berömda isländska skalder samt
några i enklare stil hållna kväden av okända författare (Darraðarljóð, Krákumál samt verser ur
Hervararsagan och Frithiofssagan). Till den forntidsprägel, som översättaren lyckats ge sina
tolkningar, bidrager i sin mån hans användande av de norröna furstebenämningar: budung,
dagling o. s. v., vilka uppräknas s. 3. Några orienterande anmärkningar om den i Norrœna
dikter använda versformen ha bifogats tolkningen jämte ett upplysande slutord.

För att fullt uppskatta de Åkerblomska tolkningarna bör man läsa dem högt. T. H.

I. Historia.
Jfr nedan arbetena om Dasjkova, Ehrensvärd, Lewin, Tersmeden och
Wachtmeister på J.

Edler, P[er] J[önsson]. Om börd och befordran under frihetstiden. A. V. C.
1915. 26 + 261 s. Litt. 5:—.

Behandlar ett spörsmål, som under frihetstiden var alldeles särskilt brännande. Den
politiska utvecklingen under frihetstiden ledde slutligen till en stark ståndsstrid, där de ofrälse
stånden sökte beröva adeln dess privilegier; ett av de viktigaste av dessa var uteslutanderätten
till de högre ämbetena. Försöket att vid frihetstidens början åstadkomma en uppdelning av
ämbetena mellan frälse och ofrälse strandade 1723. Efter reduktionen var bevarandet av
ämbetena i adelns hand nödvändigt för detta stånd, om det skulle kunna upprätthålla sin gamla
ställning som det förnämsta politiska ståndet. E. ger en klar framställning av utvecklingen av
bestämmelserna om befordringsväsendet och riksdagarnas ständiga ingripande genom
rekommendationer, genom upptagande av besvär. Principen om allas lika rätt till ämbetena har redan
brutit igenom, innan frågan fick större praktisk betydelse vid frihetstidens slut. Utvecklingen
härutinnan utgör liksom över huvud den mäktiga ställning, som de ofrälse stånden intogo vid
samma tid, ett tecken på den sociala förvandling man stod inför. E. N—nn.

Forsstrand, C[arl]. Skeppsbroadeln. Minnen och anteckningar från Gustaf
III:s Stockholm. H. G. 1916. 160 s. Ill., portr. 4:—.

En serie av skildringar ur stockholmska köpmanssläkters liv under denna period. De
släkter som huvudsakligen behandlas äro Hebbe, Arfwedson, Küsel, Wallendorff och Grill.
Genom sin i föregående arbeten ådagalagda kännedom om hela den gustavianska miljön förmår
förf. att ge sina föremål liv och åskådlighet. De gamla köpmansmagnaterna, deras
familjeförhållanden och det liv som levdes i husen vid Skeppsbron få sin belysning. Däremot får läsaren
knappast någon verklig föreställning om affärerna och deras utsträckning, ett förhållande som
så mycket mera synes som en brist, då flera av de behandlade firmorna delvis torde idkat ett
slags bankirrörelse, i stor utsträckning varit förläggare till bruksföretag. Vissa familjer, särskilt
Grillsläkten, visade även stora andliga intressen.   Det lättlästa arbetet är rikt illustrerat. E. N—nn.

Lagerroth, Fredrik. Frihetstidens författning. En studie i den svenska
konstitutionalismens historia. A. B. 1915. 735 s. 15:—.

Fredrik Lagerroth har här givit en framställning av den svenska frihetstidsparlamentarismen
och dess förutsättningar i äldre svensk historia. I den svenska adeln ser han det politiska
ståndet framför andra, och i den motsats mellan konungamakt och folkmakt, som för honom
är genomgående i hela den svenska historien, har adeln ända sedan Magnus Erikssons tid stått
som försvarare av folkfriheten, riksenheten, statsorganisationen. Förf:s åskådning, som är fullt
konsekvent genomförd, innebär givetvis ett sätt att se den svenska utvecklingen. Den synes
dock vila på en viss felsyn av den svenska kungamakten, som ej mer än under den
karolinska tiden var enväldig, vilken ställning till en början var av en mera tillfällig karaktär och
aldrig blev teoretiskt fastslagen. Framställningen av frihetstidsförfattningens samband med den
svenska utvecklingen före enväldet är av stort intresse liksom ett av arbetets mest betydande
partier. Bland de många specialfrågor, som behandlas, är utredningen av striden om den s. k.
principalatsfrågan betydelsefull, i synnerhet som den i sig innebär hela representationsproblemet,
då striden stod om frågan om riksdagsmans självständighet i förhållande till valmännen.
I fråga om frihetstidsförfattningens utvecklingsmöjligheter och om 1772 års statsvälvnings
nödvändighet eller ej ställer sig förf. på den ståndpunkten, att författningen hade verklig livskraft
och att statsvälvningen ej ens var motiverad av utrikespolitiska faktorer. Arbetet är
synnerligen självständigt och intresseväckande, även om de försök till omvärderingar och den
problemställning, som valts, inför fortsatt forskning ej skulle visa sig vara bestående. E. N—nn.

Säve, Teofron. Sveriges deltagande i sjuåriga kriget, åren 1757—1762.
Beij. 1915. 587 s. Ill., portr., kart., litt. 10:—.

I »Sveriges deltagande i sjuåriga kriget, åren 1757—1762» har lektor Teofron Säve givit
en på omfattande källstudier grundad framställning av Sveriges deltagande i denna stora

allmänna europeiska kris — pommerska kriget brukar det oftast ur svensk synpunkt kallas, i
ett par inledande kapitel skildras klart det allmänna utrikespolitiska läget och hur Sverige drogs
in i kriget av längtan att söka återvinna den del av Pommern, som vi förlorat i 1720 års fred.
Härens bristande övning och dåliga utrustning och omöjligheten att senare fullt råda bot
härför bidrogo till att den svenska armén ej kom att kunna göra de insatser som varit möjliga.
Några större slag förekomma ej men vid t. ex. träffningarna vid Neuensund och Neu Kalen,
vid sjöstriden i Stettiner Haff, intagandet av Malehin visade trupperna goda militäregenskaper.
Det ständiga ombytet av överbefälhavare verkade även hindrande. Av dessa var
Ungern-Sternberg för gammal och obeslutsam, G. D. Hamilton alldeles för osjälvständig,
Lantingshausen en betydande personlighet men ingen härförare. Augustin Ehrensvärds begåvning var
den betydande fortifikationsofficerens och organisatorns men ej strategens. Arbetet är icke
minst genom sin populära stil lätt tillgängligt. E. N—nn.

Valentin, Hugo. Frihetstidens riddarhus. Några bidrag till dess
karakteristik. H. G. 1915. 303 s. Portr., litt. 5:75.

En framställning av adelns ställning och organisation vid frihetstidens riksdagar. Ur olika
synpunkter behandlar förf. sitt ämne. Motsatsen mellan olika grupper inom adeln, den äldre
och yngre adeln, understrykes väl starkt, En intressant framställning lämnas av olika förslag
till en representationsreform av adeln medelst genomförande av val även till riddarhuset. I
adelns av sociala skäl betingade strävan att avgränsa ståndet genom vägran att introducera nya
ätter ser förf. en av orsakerna till de ofrälse ståndens bitterhet mot adeln, som fick sitt uttryck
i den häftiga ståndsstriden mot frihetstidens slut. Huru utvecklingen under frihetstiden
tenderade mot ett raserande av ståndsprivilegierna och huru ur ståndsorganisationen klassamhället
växte fram, framhålles även av förf. E. N—nn.

Vägledande förteckning vid person- och släktforskning i landsarkivet i Lund
[utg. av Lauritz Weibull]. Landsarkivet, Lund 1916. 92 s. 3:—.

För att möjliggöra lättare översikt över arkivens innehåll ha under senare tider
arkivförteckningar och redogörelser för olika samlingar tryckts i ej obetydlig grad. Landsarkiven med
deras stora serier av kyrkoböcker, mantalslängder, bouppteckningar m. m. anlitas allt mera för
personhistoriska forskningar. Ovanstående arbete av landsarkivarien Lauritz Weibull lämnar
dels en redogörelse för de olika kyrkoarkiven, varvid uppgifter meddelas om de olika serierna
och de år de omfatta, dels liknande uppgifter för härad och städer rörande mantalslängder,
mantalsuppgifter, bouppteckningar, borgarmatriklar. Förteckningen, som är synnerligen
överskådligt uppställd, bör vara till största nytta för alla, som av en eller annan anledning vilja
forska i landsarkivet i Lund. E. N—nn.

J. Biografi.
Munthe, Arnold. Sveriges sjöhjältar. 7. Flottan och ryska kriget 1788—1790.
Otto Henrik Nordenskjöld. D. 3. Nst. 1916. 296 s. Ill. 11:—.

Av kommendörkapten A. Munthes stora sjökrigshistoriska arbete Svenska sjöhjältar (Grkat.
Ja) ha de senaste banden ägnats åt en skildring av flottans reorganisation under Gustaf III,
som innehålles i band 6 under titel »Henrik af Trolle, Fredrik af Chapman, Otto Henrik
Nordenskjöld, Gustaf III, politiken och flottan 1772—1784», och band 7 åt »Flottan och ryska
kriget 1788—1790. Otto Henrik Nordenskjöld». Skildringen av det ryska kriget har förts
fram till 1789. Den sist utkomna tredje delen lämnar en framställning av slaget vid Öland
d. 26 juli 1789, där den seger, som kunde ha vunnits av den svenska flottan, gick den ur
händerna på grund av eskaderchefen amiral Per Lilliehorns egendomliga manöver. Munthe visar i
sin framställning, att Lilliehorns handlingssätt bestämdes av bristande insikt och av feghet.
Däremot söker han ådagalägga grundlösheten av ryktena i de gustavianska memoarerna att
Lilliehorn skulle handlat på grund av en hemlig order från konungen, som ej velat att brodern
hertig Karl genom en sjöseger skulle vinna en stark ställning, Framställningen av själva slaget
och av den invecklade rättegång, som sedan följde, är synnerligen klar och utredande. Ej
minst på grund av själva framställningens form är arbetet synnerligen lätt tillgängligt. Det
prydes av ett betydande antal porträtt,  planer över slag m. m. E. N—nn.

Svenskt biografiskt lexikon. Redaktionskommitté: J. A. Almquist, S. J.
Boëthius, E. Hildebrand, H. Schück, L. Stavenow. Redaktör: Bertil Boëthius.
H. 1. A. B. 1917. 160 s. Portr., litt. 7:—.

Med detta första häfte av Svenskt biografiskt lexikon, omfattande Abelin—Adlersparre,
föreligger början av ett personhistoriskt verk, som med avseende både på uppgifternas
fullständighet och noggrannhet och på arbetets yttre utstyrsel ej blott lämnar svenska föregångare
långt bakom sig utan också — framförallt vad de praktfulla porträtten angår — intager en
rangplats inom likartad litteratur i Europa.

För varje person lämnas först några levnads- och utnämningsdata, och därefter följer den
egentliga biografien. Till slut meddelas utförliga och noggranna förteckningar över den
biograferade personens utgivna skrifter o. s. v. och över de för biografien använda källorna. — Bland
de i första häftet ingående levnadsteckningarna må särskilt framhållas d:r Kuylenstiernas på
mycket nytt material byggda framställning av den betydande 1700-talsjuristen P. Abrahamsson,
förre riksarkivarien Hildebrands ingående och synnerligen intressanta biografi av den stridbare
ärkebiskopen Abrahamus Angermannus, som på samma gång lämnar en god inblick i
reformationstidens kyrkopolitiska strider, d:r B. Boëthius' innehållsrika levnadsteckning över Adler Salvius,
den framstående diplomaten under Gustav Adolfs och Kristinas tider. Av störst allmänt
intresse torde vara d:r Grades utförliga teckning av en av finska krigets hjältar C. J. Adlercreutz,
vilken ställer denne i en mindre förmånlig dager, än den vari han, tack vare framförallt
Runeberg, står för den allmänna uppfattningen. Även nu levande personer upptagas i lexikonet.
Hur svart det är att ge en fullt objektiv teckning av en samtida politisk personlighet, om man
ej vill nöja sig med korta data. visas av skildringen av förre finansministern baron Adelsvärd,
vilken skildring på sina ställen ej kan frånkännas en viss ironisk ton, som knappast är på sin
plats i ett verk av detta slag.

Arbetet beräknas utkomma i 22 volymer om 50 ark med en och en halv volym pr år.
Priset är för närvarande satt till 7 kr. per häfte motsvarande 35 kr. per del. Förlaget ställer
dock i utsikt, att det skall komma att sänkas något.

På samma gång som man måste beklaga, att arbetet lagts så, att priset omöjliggör en
mera allmän spridning, kan man inte annat än på det livligaste tillstyrka alla större folk- och
skolbibliotek att anskaffa detsamma. F. H.

Beck, Johann Tobias. Mazer, Th[eodor]. Johan Tobias Beck. En
lifsbild ur den kristna kyrkans historia. Diak. 1916. 79 s. Portr. (Bilder ur
kyrkans historia och lif.) 1:25.

Innan den moderna bibelkritiken fått fäste i vårt land, hade den beckska biblicismen starkt
inflytande på svensk teologi. Tydligast röjer sig väl denna påverkan hos Myrberg, men även
J. A. Ekman och Rudin ha i sitt författarskap mottagit bestämda intryck från den bekante
tübingerteologien. Hovpredikanten Mazers biografiska teckning, som är gjord med lärjungens
pietetsfulla hängivenhet, kan med gott utbyte studeras även av den, som ej så alldeles delar
hans höga uppskattning av den biblicistiska riktningen. Säkert hade framställningen vunnit i
värde, om förf. jämväl pekat på svagheterna i Becks teologi: ensidighet, subjektivism och
en påtaglig likgiltighet för dogmatisk precision. En reservation på dessa punkter behövde ju icke
överskyla vad som är Becks ofrånkomliga förtjänst: att energiskt ha visat hän till Skriften. H. W.

Brinkman, Carl Gustaf von. Borelius, Hilma. Carl Gustaf von
Brinkman. En ungdomsbiografi från vänskapssentimentalitetens tidevarv. A. B. 1916.
196 s. Ill. 6:50.

C. G. v. Br. (f. 1764, d. 1847, »diplomat, poet och filosof») hör knappast till de
självlysande planeterna på vår vittra himmel. Det är närmast genom sina brev han ännu betyder
något i vår litteraturs historia: hans dikter torde icke numera få läsare för sina poetiska
förtjänsters skull. Men hans brevväxling är redan genom sin storlek aktningsbjudande, kanske
den omfångsrikaste vi ha i vårt land. Som stilist är han ingalunda föraktlig; dock blir han
gärna alltför vidlyftig och i enlighet med sin kvinnliga natur mer än lovligt pratsjuk. Redan

kretsen av hans korrespondenter ger honom dock en rangplats: till hans fortrogna vänner
hörde de flesta av samtidens politiska och litterära stormän. Det är därför naturligt, att
forskningen gärna sökt sig till hans litterära kvarlåtenskap. Docenten H. Borelius har nu satt sig
före att genomgå det rika materialet och ge en fyllig bild av Br. Föreliggande första del
behandlar tiden till Br:s inträde på diplomatbanan 1792. Den hårde, kärve fadern framträder
med skarpa drag; stridigheterna mellan honom och sonen tecknas med förståelse för bådas
ståndpunkter och naturer. Utförligt redogöres för studierna vid de herrnhutiska
uppfostringsanstalterna i Tyskland, där Br. tillbragte så gott som hela sin ungdom, för de
vänskapsförbindelser bl. a. med Schleiermacher, han där knot, — och för de huldgudinnor han där ägnade
sin dyrkan. Bland hans korrespondenter under denna tid framträder särskilt C. C. Gjörwell.
till vilken Br. vände sig för att få handledning vid sina litteraturstudier. Till slut få vi se
honom för första gången framträda för allmänheten som Selmar, med en tysk diktsamling, som
blev ganska väl mottagen. — Docenten B:s framställning är synnerligen både läsvärd och
läsbar. Br. framträder på grundvalen av sina egna dagböcker och brev i god belysning. Bilden
blir icke någon entusiastisk skönmälning; man förstår dock lätt den något kyligt reserverade
hållningen mot den »vänskapssentimentale» hjälten. Herrnhutiska förhållanden ta naturligtvis
en stor plats i denna del. De följande, som skola framställa Br. i svensk omgivning, torde få
ännu större värde. B. M.

Dasjkova, Jekaterina Romanovna. Furstinnan Daskjovs memoarer. Efter
originaltexten i Vorontsovska arkivet. Övs. av Adolf Hillman. W. & W. 1916.
298 s. Portr. 5:75.

Furstinnan D. kom att spela en betydande roli vid Peter III:s avsättning (år 1762) och
intog under en stor del av Katarina II:s regeringstid en framskjuten ställning vid ryska hovet
och i samtidens litterära kretsar. För den historiska forskningen äro memoarerna icke av
någon betydelse; de subjektiva omdömena äro alltför mycket influerade av författarinnans
tillgivenhet för kejsarinnan, som hon, ehuru själv ej alltid behandlad på bästa sätt, ägnade en
oförställd beundran. Men memoarerna äro av ett visst kulturhistoriskt intresse: de giva en
levande bild av kejsarhovet med dess intrigspel, de meddela åtskilligt om tidens sociala och
ekonomiska förhållanden i Ryssland (särskilt om de livegnas ställning), de omfatta även — i
berättelsen om en utrikes resa — skildringar från uvet i Västeuropas kulturcentra. A.  H.

Ehrensvärd, C[arl] A[ugust]. Brev, utg. av Gunbild Bergh. A. B.
1916. 4°. 24 + 284 s. Ill. 12:—.

Det hittills utkomna bandet innehåller den bekante amiralens och konstfilosofens brev
från 1768—1795, varjämte utg. som inledning lämnar en biografisk skiss av E. Breven under
E:s stora utrikes resa 1780—1782 giva dels värdefulla natur- och folkskildringar från Italien,
dels innehålla de, särskilt breven till Masreliez, intressanta uttalanden i konstfrågor. Från 1784
handla breven i hög grad om flottan och dess utveckling. E. hade väsentligen på grund av
den insats fadern, Augustin Ehrensvärd, inlagt för försvarets organisation befordrats till
överamiral. Under kriget med Ryssland 1788—1790 lämna ej få av breven krigshistoriskt viktiga
upplysningar. E:s oppositionella ställning till konungen framstår klart. Breven till J. G.
Oxenstierna innehålla starka uttryck av 1700-talets vänskapskult Breven från 1790-talet äro
uppfyllda av E:s berömda speritningar. E. N—nn.

Forsell, Marie-Louise. Herrgårdslif i Bergslagen för sjuttio år sedan.
Marie-Louise Forsells dagboksanteckningar, i urval utg. av Syster Heijkenskjöld.
A. B. 1916. 227 s. Ill., portr. 6:—.

M.-L. F., f. 1823, d. 1852, var dotter till den bekante överdirektören för lantmäterikontoret
C. G. af Forsell och härstammade på mödernet från släkten Geijer. Alltifrån sitt 16
år har hon fört dagbok. Förut ha ur dessa hennes anteckningar utgivits En resa i familjevagn
år 1842 och Sällskapsliv och hemliv i Stockholm på 1840-talet. Den nu utkomna volymen
skildrar livet på det stora familjegodset Yxe, ungefär mitt emellan Nora och Lindesberg, och
sträcker sig över en tidrymd av sex år, 1839—45. Boken ger en god skildring av svenskt
herrgårdsliv under förra hälften av 1800-talet. Utg:s anmärkningar ge upplysning särskilt om
de i boken uppträdande personerna och där omnämnd litteratur. Ett utförligt personregister
följer till sist. B. M.

Geijer, Bengt Gustaf d. ä. Dahlgren, Lotten. Patron Carl. Några
anteckningar om Bengt Gustaf Geijer d. ä. och hans söner. W. & W. 1916.
122 s. Ill., portr. 3:—.

B. G. G. var grundläggaren av de stora Uddeholmsverken i Värmland. Boken ger i sin
förra del en serie skisser av honom och hans barnakrets, huvudsakligen på grundval av sonen
Carls (f. 1726, d. 1813) dagboksanteckningar, supplerade med upplysningar från de memoarer,
som den näst yngste brodern Emanuel, adlad af Geijerstam, efterlämnat. I senare delen är
det Patron Carl, som själv »har ordet», i direkt citat eller referat. — Uddeholms verken och
deras ägare ha ju förut sin historik i J. A. Almquists stora och värdefulla arbete (Grkat. Kcp)
och därutöver ge föreliggande anteckningar föga nytt. Carl hade ej fått på sin lott mycket av
släktbegåvningen och stod utanför förvaltningen av de vidsträckta bruksegendomarna. Han blev
ett original, som roar till stor del genom otympligheten i sina författarförsök. Det är också
interiörerna från det värmländska herrgårdslivet, som skänka boken dess huvudsakliga
intresse. Släktens berömdaste medlem, Erik Gustaf G., sonson till den näst äldste bland
bröderna, endast skymtar mot slutet. B. M.

Hus, Johannes. Lechler, Gotthard Viktor. Johannes Hus. 1415 —1915.
En livsbild ur reformationens förhistoria. Övs. Lb. 1915. 118 s. 1:—.

Bland den år 1888 avlidne tyske kyrkohistorikern Lechlers efterlämnade papper fanns en
till utgivning färdig levnadsteckning över Hus, den som här föreligger i svensk översättning.
Lechler var en märkesman på Wiclif- och Hus-forskningens område. På grund av Luthers
uppfattning har den evangeliska kyrkan alltid varmt intresserat sig för Hus och räknat honom
såsom en av reformationens förelöpare. Forskningen efter Lechlers tid — man erinre sig
Albert Haucks nyligen utgivna teckning av Hus' personlighet — har fäst uppmärksamheten på
det motsägelsefulla i Hus' person, på hans slaviska, antityska agitation m. m. och därigenom i
viss mån modifierat den hittillsvarande uppfattningen. E. M. R.

Högquist, Emilie. Lindwall, Lilly. Emilie Högquist. Utkast till en
biografi. Å. & Å. 1916. 294 s. Ill., port., litt. 5:50.

E. H:s liv har hittills mest varit känt genom mer eller mindre legendariska skildringar.
Föreliggande arbete vill ge en sann eller åtminstone sannolik bild därav; det bringar också
åtskilligt nytt både tryckt och otryckt material, som bjudes i en lättläst form, ehuru naturligtvis
de långa rollförteckningarna ibland verka litet tröttande. I enlighet med det populära syftet
med boken tecknas de dåtida teatrarna relativt utförligt; landsortsteatrarna äro ju alltid ett
kulturhistoriskt intressant område. Med lätt hand vidröras de förhållanden, som givit E. H
binamnet Nordens Aspasia. B. M.

Lewin, Gustaf. Lewin, Eva. En gustaviansk sjöofficer. Kapten Gustaf
Lewins märkliga lefnadsöden skildrade efter hans memoarer. H. G. 1916. 210 s.
Ill., portr., kart. 4:50.

Kapten L. nedskrev på ålderdomen sina minnen, och på grundval av dessa har föreliggande
arb. skrivits. Släkten L., en judisk familj, inkom till Sverige 1751. Adolf Ludvig L. lyckades
såsom möbelfabrikör och genom fastighetsspekulationer förvärva en förmögenhet, som till sist
placerades i jordegendom på Muskö. Av hans söner valde en mot faderns vilja sjöofficerskallet.
För att få utbildning såsom sjöman måste han liksom sina samtida göra tjänst på handelsfartyg,
enär större sjöexpeditioner med flottans fartyg ej förekommo. Undantag härifrån betecknade
konvojfärderna under det stora engelsk-franska sjökriget 1780—1782. L. fick företaga en dylik
färd till Medelhavet 1780. De äventyr han därunder var utsatt för, konvojen blev angripen av
kapare, skildras åskådligt. I en fransk firmas tjänst for han 1785—1788 med slavtransport från
Guineakusten till San Domingo. Skildringen av slavhandeln är synnerligen målande. Klart
framhålles, huru negrerna behandlades väl både på transportfartyget och i plantagerna på San
Domingo. L. har dock blicken fullt öppen för de ohyggliga sidorna av slaveriet, ser det som
inslag uteslutande av vinningslystnad, och klandrar skarpt tyranniet. I ryska kriget deltog L.
1789 och 1790, var med om både Viborgska gatloppet och segern vid Svensksund. Hans
skildring härav innehåller näppeligen några nya moment. Efter avsked från flottan 1793 sökte
L. sin lycka som jordbrukare, en verksamhet som ej passade honom. Utgivaren meddelar
stundom egendomliga uppgifter. Få sidan 63 talas t. ex. om 1780 års riksdag. Reflexionerna
om Gustaf III:s utrikespolitik vittna ej om någon djupare historisk uppfattning. E. N.—nn.

Poseidonios. Kudberg, Gunnar. Poseidonios från Apiameia. Bidrag till
en karaktäristik. Nst. 1916. 53 s. Portr. (Sv. humanist. förb. skr. 27.) 1:—.

Poseidonios, vars verksamhet faller under första hälften av det första århundradet f. Kr.,
har haft den största betydelse för den senare antikens andliga liv. Föreliggande skrift
behandlar endast i förbigående den viktigaste sidan av hans verksamhet, hans filosofi, och
uppehåller sig huvudsakligen vid hans etnografiska skrifter, i vilka hans vetenskapliga begåvning
starkast   framträder, och   vid   hans   betydelse som filolog, stilist och språkkonstnär. M. P. N.

Rosen, Erwin [pseud. f. Erwin Carlé]. I franska främlingslegionen.
Minnen och intryck. Övs. [fr. ty.] av Sten Granlund. 2 uppl. W. & W. 1916.
276 s. 3:75.

»Det var en gång en man, som fann lyckan i unga år, men efter ett vilt liv. Sedan kom
han tillbaka till den tyska hemorten och blev tysk journalist, redaktör, skriftställare, till dess
en viss framgång och en viss bofasthet kom och — lyckan. Men skriftställaren förstod ej
hålla fast sin lycka, och den brast i spillror. Han visste, vad han förlorat — han smög sig
bort från Hamburg i slö hopplöshet och ville försvinna, ville ta sitt liv. Då svallade i en
förtvivlad stund äventyrsblodet upp i honom, längtan efter det vildaste liv, som gavs — i vilket
han kunde finna glömska.» Så har den för svensk läsekrets välkände författaren till
»odåge-böcker» från Amerika, beskrivit, huru han drevs till det förtvivlade beslutet att bli legionär.
Hans minnen kunna icke refereras; de skola läsas, och de förfela näppeligen att göra ett djupt
intryck, ty briljant och gripande är den i uteslutande mörka färger hållna skildringen. »Jag
glömde alla förhoppningar, all äregirighet, all personlighet, arbetade och marscherade, sov och
åt, gjorde vad mig anbefalldes, stönade, när strapatserna blevo för stora för mina krafter, svor,
när man behandlade mig illa. — — En femhundra år var jag väl legionär. Åtminstone
föreföll mig tiden så lång.» Så kom en dag ett brev, som väckte den gamla energien. En djärv
flykt gjorde soldenären till en fri man, som åter kunde erövra lyckan åt sig.

I vad mån teckningen är färglagd, lär vara svårt för oss att avgöra. En viss känsla av att
man vill höra även »andra parten» låter sig knappt avvisas. Edvard Stjernströms minnen
ur det franska legionärslivet (»I franska främlingslegionen» 1, Beij. 1901, 2, W. & W. 1903,
à 2:25) kunna härvid bjuda något till jämförelse. S. S.

Rosenius, Carl Olof. Emanuelsson, Vendla. C. O. Rosenius och hans
livsverk. Ett hundraårsminne. Lb. 1916. 159 s. Portr. 1:50.

Bland dem, vilkas inflytande på svenskt fromhetsliv varit särskilt påtagligt, är också C. O.
Rosenius att räkna. Förf. av den föreliggande minnesteckningen bygger i huvudsak på en
äldre utförlig biografi och anlägger mer uppbyggliga än historiskt-kritiska synpunkter, något
som är ganska förklarligt, då vårt lands kyrkohistoriska forskning ännu icke i större
omfattning hunnit bearbeta det rika stoffet från 1800-talets kyrkohistoria. Man är i alla fall
tacksam för vad förf. givit. Hennes framställning är enkel, redbar och pålitlig. E. M. R.

Tegnér, Esaias. Wrangel, Ewert. Tegnérs kärlekssaga. Den
Myhrmanska kretsen och den första Tegnérska tiden på Rämen. W. & W. 1916.
317 s. Ill., portr., kart. 7:50.

Till den långa rad av arbeten, i vilka prof. Wrangel behandlat Tegnér och Tegnérska
förhållanden och förbindelser, sluter sig nu en ny volym av stort intresse, om T. och Rämen.
Den kan närmast betraktas som en fortsättning av det år 1913 utgivna arbetet Tegnérska
släktminnen och ungdomsbilder (Grkat. Jb). På grundval av ett till stor del otryckt material
skildras T;s egna studier och informatorsverksamhet, hans arbete, strävanden och förhoppningar.
Naturligtvis står förhållandet till hans blivande brud i förgrunden; men en utförlig
framställning ägnas också den äldre brodern Elof och hans — mindre lyckade — försök att vinna
Ännas syster Eva Myhrman. Ej minst fängslande äro de kapitel, som ägnas åt släkten
Myhrman och dess insats i den värmländska bergshanteringens historia. Brukspatron Kristoffer M.
visar sig som en synnerligen intressant bekantskap, vars aristokratfientlighet, Napoleonsbeundran
o. s. v. ge förklaring till mycket i T:s tidigare diktning. — Arbetet sträcker sig till T:s
bröllop 1806. En ny del, som torde utkomma i år, skall behändig den senare tiden på
Rämen och Tegnérska familjens förbindelser därmed fram mot 1800-talets mitt. B. M.


Tersmeden, Carl. Memoarer. [3.] I Fredrik I:s Sverige. I
sammandrag utg. av Nils Erdmann. W. & W. 1916. 277 s. 5:—.

Tredje bandet av amiral Carl Tersmedens Memoarer lämnar intressanta kulturskildringar
från 1740-talets Sverige. Målande beskrivningar givas av umgängeslivet inom adelskretsarna
och hovet i Stockholm liksom även från livet på landet på Larsbo bruk, där hela den
Tersmedenska släkten samlades och det gick rundligt till väga. Skildringen av det finska kriget verkar
beklämmande. Förlusterna genom sjukdom till följd av de dåliga anordningarna voro
betydande. I rätt lakoniska ordalag går memoarförfattaren till rätta med den huvudlösa svenska
ledningen i kriget. Av intresse är även skildringen av de inre slitningar som misslyckandet
under kriget förde till. Åskådligt berättar förf. om hur handfallna myndigheterna stodo under
den »stora daldansen». E. N—nn.

Wachtmeister, Hans. Anteckningar och bref från Carl Johanstiden. Ur
landshöfdingen Hans Wachtmeister den äldres papper utg. af Hugo Wachtmeister.
Nst. 1915. 317 s. Ill., portr. 5:—.

Ett memoarverk till Karl-Johans-tidens historia, huvudsakligen av kulturhistoriskt intresse.
Breven äro till större delen ställda till den bekante excellensen Hans Gabriel Trolle-Wachtmeister
och avse att sätta denne in i förhållandena i Stockholm och annorstädes. Boken inledes efter
en kortare biografi över antecknaren av en serie brev från en Paris-resa 1818—19 med roande
skildringar av politiska celebriteter, bl. a. Lafayette och Benjamin Constant. Anteckningarna
från Stockholm behandla sällskapslivet där under 1820-talet, även hovlivet. 1823 års riksdag
behandlas omfattande; en del uppgifter om partiförhållanden och om riksdagens ställning till
regeringen ha ganska stort intresse. Karakteristikerna av politiska personligheter äro självständiga
men ofta rätt ampra. Såväl Anckarsvärd, Schwerin som Järta och Hartmansdorff behandlas
omilt, under det att förf. för Baltzar Bogislaus von Platen hyser en utomordentlig beundran
Av betydande kulturhistoriskt värde äro förlovningsbreven särskilt det självporträtt, somWacht
meister tecknar av sig, och redogörelsen för den ställning hans hustru skulle intaga. E. N—nn.

K. Geografi.
Rosen, Eric von. Träskfolket. Svenska Rhodesia—Kongo-expeditionens
etnografiska forskningsresultat. A. B. 1916. 40. 468 s. Ill., litt. 42:—.

Den svenska Rhodesia—Kongoexpeditionen har förf. förut skildrat i »Från Kap till
Alexandria» (Grkat. Kc), en av våra trevligaste resebeskrivningar från senare tid, Det
vetenskapliga, företrädesvis etnografiska, resultatet från expeditionen föreligger här i en imponerande
kvartvolym med ett ståtligt illustrationsmaterial.

Framställningen, som börjar med en orientering över forskningsområdet, sjön Bangveolo, och
det första, för hela forskningsarbetet viktiga sammanträffandet med »vildarna», omfattar en
fullständig monografi över det egenartade och primitiva »naturfolk», om vars existens endast
svävande uppgifter förut lämnats. Förf. rör sig med en vetenskaplig apparat i form av citat,
litteraturhänvisningar, jämförelser m. m., men på samma gång som arbetet härigenom blir av största
intresse för fackmannen, är det såväl genom stil och behandlingssätt som ämnets säregna
karaktär lämpat för en vida större publik och kan med nöje och behållning läsas och studeras
av vilken bildningssökande person som helst. S. S.

Öhman, Fia. Under Indiens himmel. En resa i Tagores land. Å. & Å.
1916. 234 s. Ill., kart. 4:75.

Trevliga resebilder från olika delar av Indien: besök hos Tagore, Annie Besant och Nizam
av Haiderabad, i Elloras grottor och Golkondas ruiner, i den heliga staden Benares och Agras
Taj Mahal, livliga skildringar från festligt helgdagsliv och lukulliska måltider bland Indiens
européer och den infödda överklassen m. m., allt i en vacker typografisk utstyrsel och med en
rikedom av illustrationer. Om landets stora livsproblem i våra dagar av politisk, social och
ekonomisk art får man däremot intet veta. S. S.

Forsberg, Hjalmar, o. Lannér, Axel. Hälsingborg och dess omnejd. En
hjälpreda vid undervisningen om hembygden. Kinbergs bokh., Hälsingborg
1916. 159 s. Ill. 1:—.

En innehållsrik hembygdsbok, uppställd i två avdelningar, en geografisk-historisk och en
biologisk, samt avsedd som hjälpreda vid utflykter och arbetsövningar under
hembygdsundervisningen. S. S.

Thysell, Ernst. En bok om Skåne. D. 1. Gle. 1916. 218 s. Ill.
(Gleerups böcker f. hembygdsunderv. 3.) 1:75.

Innehåller 31 uppsatser av ett flertal författare. Några av de första äro ägnade åt
landskapets geologi och terräng, lejonparten kommer på historia och kulturförhållanden.
»Innehållet och formen torde i synnerhet lämpa sig för skolorna, men därjämte adresserar sig boken
till alla för hembygdssaken intresserade skåningar», heter det i företalet. Härtill kan man med
fog tillägga, att boken lämpar sig synnerligen väl till läsning eller självstudium i alla
barnskolor och att den bör kunna intressera även andra än skolbarn och skåningar, om dessa andra
vilja veta något om vårt lands bördigaste provins förr och nu. S. S.

Åsbrink, Gustav. Stockholm—Storlien med anslutande linjer. Resehandbok.
På uppdrag av kungl. järnvägsstyrelsen. (Titel-rubr.: Sveriges statsbanor.)
N. bokh. 1916. 180 s. Ill., kart. 1:—.

En innehållsrik, redig och prisbillig turistvägvisare med beskrivning på de i titeln angivna
statsbanelinjerna och anvisningar till lönande reseturer i dessas närhet. S. S.

L. Rätts- och statsvetenskap.
Jaurès, Jean. Arbetarne, fosterlandet och armén. Tre kapitel ur »L'armée
nouvelle» (Den nya hären). Förord av Hj. Branting. Övs. [fr. fra.] av Georg
och Hj. Branting. Tiden 1916. 151 s. 1:—.

Ett utdrag ur den vid världskrigets utbrott mördade franske socialistiske partiledarens
stora arbete Den nya hären. Förf. har i denna skrift till behandling upptagit det svåra
problemet, hur en modern demokrati bör ordna sitt försvar under nuvarande tidsskede, innan ännu
den eviga freden kunnat sätta alla militära skyddsåtgärder på avskrivning. Särskilt
anmärkningsvärd är den skarpblick, varmed förf. motser den hotande världskatastrof, som han i det
längsta sökte förebygga och för vilken han själv blev ett av de första offren. J—i.

Schultz, Rudolf von. Den nya krigslagstiftningen. Öfversiktlig framställning
med hänsyn till krigsrätternas verksamhet i fredstid. A. & W. 1915. 60 s. 2:—.

En systematisk framställning av strafflagen för krigsmakten och lagen om rättegång vid
krigsdomstolar i de delar, som äro tillämpliga under fredstid. Innehåller icke lagtext. C. K—a.

Shaw, G[eorge] Bernard. Revolutionärens handbok. Övs. [fr. eng.] med
förklarande noter av Gösta Langenfelt. Tiden 1916. 128 s. 1: —.

Förf. gisslar hänsynslöst konventionalismen och hyckleriet inom alla områden av det
mänskliga livet, såväl inom reaktionära som till namnet revolutionära samhällsgrupper. —
Hänsynen till den svenska läsekretsen har föranlett övers. att förse arbetet med en mängd
förklarande noter, vilka dock knappast förmå att för alla läsare tillfyllest klargöra innebörden i
förf:s talrika hänsyftningar på olika mer eller mindre allmänt kända personer, orter och
händelser. J—i.

Undén, Östen. Arrendators rättigheter enligt 1907 års allmänna
arrendelag. En populär framställning. Tiden 1916. 68 s. 1:25.

En framställning av vad en arrendator i allmänhet behöver veta om gällande arrendelagstiftning.
Boken behandlar ej den särskilda arrendelag, som gäller för norra Sverige. Hade
bokens titel fullt täckt innehållet, hade den anmärkning kunnat göras, att ett framställande
av ena partens rättigheter utan att också beröra däremot svarande skyldigheter varit
mindre lämpligt. I verkligheten behandlar emellertid boken båda delarna. Under åtskilliga
rubriker har förf. sammanfört paragrafer ur arrendelagen, försett dem med förklarande
anmärkningar och belyst dem med exempel. Framställningen är klar och redig samt fullt populär,
varför den synes väl fylla sitt ändamål. C. K—a.

M. Teknologi.
Amatörfyrverkaren. Anvisningar till förfärdigande av moderna
fyrverkeripjäser. W. & W. 1916. 120 s. 1:50.

Ovanstående bok är olämplig ur flera synpunkter. För det första bör man ej uppmuntra
personer, som ej hava någon större vana vid kemiska laborationer, att framställa
fyrverkeripjäser. Dessas framställning hör nämligen till de farligaste operationer inom den syntetiska
kemien, man kan företaga sig, och många äro de, som härvid blivit skadade på ett eller
annat sätt. För det andra innehåller boken en mycket stor del grova felaktigheter. Så är
t. ex., för att blott hålla sig vid en sak, omkring hälften av alla i densamma tryckta formlerna
felaktigt tecknade. För det tredie är den slutligen skriven på ett oöverskådligt och
osystematiskt sätt. I. B.

N. Ekonomi.
Gramén, L. N. Lantmannabyggnader. Handbok i lantbyggnadskonst. Fri.
1916. 262 s. Ill. 4:50.

Någon efter svenska förhållanden lämpad bandbok i praktisk lantbyggnadskonst finnes icke
förut att tillgå, men då stort behov därav förefinnes, är detta arkitekt Graméns arbete att hälsa
med tillfredsställelse, så mycket mer som det synes utmärka sig för enkelhet, reda och ett
praktiskt grepp på det mångsidiga ämnet. Icke mindre än 75 ritförslag ingå, vartill kommer
över 300 bilder i texten. Arbetet anges såsom närmast avsett att tjäna som lärobok vid
läroanstalter och som uppslagsbok för byggnadsyrkesutövare och lantbrukare. Det är av stort
intresse, att det hålles tillgängligt å våra landsbygdsbibliotek. A. Ö—n.

Meyer, Allan. Ryssland som avsättningsland för svenska produkter. Jämte
en utredning om Finlands import och export, utarbetad av Artur J:son Eckerstam.
Fri. bokh. 1916. 101 s. (Sv. allm. exportfören. publ. 4: 1916.) 1:—.

I arbetets huvuddel lämnas inledningsvis några viktiga statistiska uppgifter rörande
Rysslands handel. Därefter redogöres för den ryska marknadens egenheter, för ryska organisationer
i utrikeshandelns tjänst, samt för ryska skatte-, kommunikations- och tullförhållanden. Förf.
skisserar sedan olika metoder att organisera export till Ryssland och lämnar till slut många
goda råd i frågan, hur det skall lyckas att fatta' fast fot på den ryska marknaden, belyst av
exempel från tyskars och engelsmäns inarbetningsmetoder. — En mycket instruktiv, vederhäftigt
skriven och på faktiska, värdefulla upplysningar synnerligen rik liten bok. — Avdelningen om
Finland (omfattande 15 sidor) innehåller huvudsakligen statistisk material rörande Finlands
handel åren närmast före samt under kriget (t. o. m.  1915). O. S.

Meyer, Edv. F. Modern reklam. N. bokh. 1916. 113 s. (Sv.
industriförb. Avd. Organisation 10.) 2:—.

Utom en redogörelse för olika slag av reklam, belyst av talrika (till övervägande delen
utländska) illustrationer, skildrar förf. reklamens oumbärlighet i det moderna affärslivet, de
psykologiska förutsättningarna för god reklam, reklamen för svenska varor i utlandet och några
nationalekonomiska synpunkter på reklamen. — Boken är lättläst och instruktiv. Den
typografiska utstyrseln mönstergill. De i slutet införda svenska annonserna förtjäna ävenledes att
studeras. O. S.

Petersson, C. E. W. Vinkar för exportörer på Ryssland. 2 uppl. B. & B.
1916. 74 s. Ill., kart. Inb. 5:—.

Innehåller en samling uppgifter om ryska handelsförhållanden, som icke får anses vara på
långt när uttömmande. Förf. har särskilt tagit sikte på betalnings- och kreditförhållandena
samt förfarandet vid betalningsinställelser. Från de största handelscentra lämnas vissa adresser,
såsom på svenska konsulat, banker, hotell och advokater. En kort redogörelse lämnas över
handeln med lantbruksmaskiner i västra Sibirien, över ryska kronans maskinlager, över
spannmålshandeln i Uralområdet etc. — För att kunna tjäna såsom handledning för svenska
exportörer borde utrymmet bättre hava tillvaratagits och en överskådligare disposition hava följts.
Boken kan endast vara till nytta, om man samiidigt förfogar över andra uppslagsböcker. Den
av Sveriges allm. exportförening 1916 utgivna lilla boken av Meyer, »Ryssland som
avsättningsland, för svenska produkter», innehåller betydligt mycket mera faktiska upplysningar inom samma
utrymme och kan erhållas till ungefär en fjärdedel av priset för föreliggande arbete. O. S.

O. Gymnastik.
Winther, Fritz. Kroppsutbildningen som konst och plikt. Övs. av Walborg
Hedberg. Förord av Anna Behle. A. B. 1916. 81 s. Ill. 8:—.

Inom den rikhaltiga litteratur om kroppskultur, som under de senare åren uppstått i
Tyskland, utgör F. W:s bok ett av de mera representativa verken. Förf. ger en mot historisk
bakgrund sedd framställning av de olika metoder, som i vår tid utarbetats för att höja
kroppskulturen, och vilka särskilt sträva efter att tillgodose icke blott det hygieniska utan också det
konstnärliga kravet. Boken är synnerligen rikt och vackert illustrerad. E. L.

P. Naturvetenskap.
Adlerz, Gottfrid. Svenska skalbaggar i urval; inledning till skalbaggarnes
studium. Nst. 1916. 301 s. Ill. Inb. 6:60.

Sedan gammalt torde entomologien vara den av amatörzoologer mest omhuldade
vetenskapsgrenen. Intresset för denna får dock tyvärr oftast karaktären av samlarevurm. Genom
noggranna iakttagelser i naturen kan dock även lekmannens arbete bliva av betydelse för
vetenskapen — samtidens förnämste iakttagare av insekternas levnadsvanor Henri Fabre var
amatör.

Ur dessa synpunkter torde lektor Adlerz' skalbaggsfauna med dess idérika upplysningar
om skalbaggarnas levnadsförhållanden vara det bästa arbete, som kan sättas i händerna på
amatörentomologen. Efter en orienterande inledning behandlande skalbaggarnas organisation,
utveckling och näringsfång följer en ur examinationssynpunkt utmärkt väl uppställd faunistisk del,
upptagande förutom de vanligare arterna även sådana mera sällsynta, som genom utseende eller
levnadssätt äro särskilt anmärkningsvärda. Textfigurer och väl sammansatta färgplanscher
underlätta bestämmandet. P—n.

Almén, Emil. Lärobok i de fasta kropparnas statik och dynamik. Till
bruk vid elementarundervisningen. Nst. 1916. 86 s. 1:85.

Boken är närmast avsedd för realgymnasiets fjärde ring. Till innehållet kan den jämföras
med Molls Lärobok i fysik, d. 5 Dynamik, ehuru den är något vidlyftigare. Vad den
matematiska behandlingen av de fysikaliska problemen beträffar, så skiljer den sig från den nyss
nämnda boken mest därigenom, att författaren även använt differential- och integralkalkyl vid
dessas lösning. Ej lämplig för självstudier. I. B.

Arrhenius, Svante. Stjärnornas öden. H. G. 1915. 153 s. Ill., kart. 3:50.

»Stjärnornas öden» utgör den gemensamma titeln på en samling kosmogoniska uppsatser,
i vilka professor Arrhenius på sitt vanliga populära och medryckande sätt behandlar en del
upptäckter och iakttagelser inom astronomiens område. Liksom i sina tidigare arbeten
anlägger författaren också här historiska synpunkter på sitt ämne och finner ett nöje i att bland de
primitiva folkens många funderingar om världen finna tankar, som påminna om den moderna
vetenskapens senaste resultat. Efter att i den inledande uppsatsen »Upphovet till stjärndyrkan»

ha visat huru olika folk trott sig i vandringsstjärnornas gång kunna avläsa människornas öden,
visar Arrhenius sålunda i uppsatserna om planeterna, hur den moderna astronomien »på
planeterna kan iakttaga de förhållanden, som härskade vid livets första gryning på jorden och
likaså avlocka dem en förutsägelse om det öde, som en gång, sannolikt först efter milliarder
år, skall möta de sena ätteleden av de nutida varelserna». I uppsatserna om »Vattenångans
klimatiska betydelse» och om »Himlakropparnas atmosfärer och deras fysik» finner han en
utgångspunkt från Aristoteles' lära om de fyra elementen. Och då han i den kanske
intressantaste uppsatsen »Vintergatans gåta» redogör för den moderna kosmogoniens uppfattning av
vintergatan såsom utgörande hela den för oss iakttagbara världen, så låter han läsaren
inledningsvis veta, att redan de gamla mexikanerna ansågo vintergatan vara alltings upphov.

Rent stilistiskt överträffar detta Arrhenius' sista arbete hans föregående och torde ej för
lekmannen erbjuda några oöverstigliga svårigheter. Då ju emellertid författaren här behandlar
de yttersta kosmogoniska problemen, gör nog den, som icke äger elementära astronomiska
kunskaper, klokt i att före läsningen av Arrhenius' böcker skaffa sig sådana t. ex. genom
läsning av Newcomb-Bergstrands Astronomi för alla. Y. H.

Backman, E[ugène] Louis. Levande materia. Nst. 1916. 276 s. Ill. 10:—.

Av titeln på doktor Backmans bok får man den föreställningen, att man framför sig har
ett populärvetenskapligt arbete. Så är dock ej fallet. Boken vimlar nämligen av fakta och
termer utan den minsta förklaring, och den ena teorin avlöser den andra utan uppehåll. För
den oskolade läsaren bör det därför bliva rätt svårt att få någon behållning vid studiet av
densamma. Detta borde dock i sig själv ej vara till någon större nackdel för boken, om den ej
samtidigt vore behäftad med en hel del mer eller mindre svåra fel, och således missvisande.
Tyvärr kan den digra och väl utstyrda boken därför ej rekommenderas såsom lämplig för
folkbibliotek. I. B.

Berg, Bengt. Sällsynta fåglar. Saml. 1[:1, 2]. Nst. 1916. 4:0. 72 s. Ill. à 3:75.

H. 1 av Bengt Bergs nya fågelbok avhandlar den öländska långnäbban, som är starkt hotad
till sin existens. Myrarna dikas ut, och fågeln förlorar därigenom sin naturliga häckningsterräng.
Skall långnäbban fortfarande räknas till den svenska fågelfaunan, är det nödvändigt, att ett par
större öländska myrar reserveras. Och det är högt på tiden, om ej räddningen skall komma
för sent. Bengt Berg har givit en mästerlig skildring av den vackra och karakteristiska
vadaren och den egenartade miljö, där den håller till. De med överlägsen skicklighet tagna
fotografierna bekräfta författarens utomordentliga förmåga som fågelfotograf. — H. 2 behandlar
kärrdoppingen och svarttärnan, tvenne av de öländska myrarnas mest karakteristiska fåglar. Deras
existens är starkt hotad, ty myrarna dikas ut efter hand, och snart ha de ingen häckningslokal.
Förf. talar varmt för deras sak och vill ha ett område reserverat och fridlyst för all framtid.
Bland fotografierna är ett par, som måste räknas till Bengt Bergs allra bästa plåtar. R. L.

En djurbok, utgiven av Svenska Dagbladet. 2 uppl. Db. 1916. 203 s. Ill. 1:—.

Denna lilla bok är resultatet av en pristävlan, utlyst av en huvudstadstidning bland dess
läsekrets och gällande de bästa skildringarna av sällskapsdjur. Berättelserna om de mer eller
mindre originella husdjuren — från hundar och kattor till ormar — äro mångenstädes
underhållande nog, ehuru de som djurpsykologiska dokument torde få tagas med en viss
reservation. P—n.

Funke, A[lgot]. Utan logaritmer och räknetabeller. Förenklingar vid
räkning med stora tal. Nst. 1915. 55 s. 1:25.

Rekommenderas för alla, som hava med överslagsberäkningar att göra. Boken innehåller
bl. a. förkortad addition, multiplikation och division samt myntreduktioner. Kan den dessutom
bibringa sina läsare ett begrepp om noggrannheten i ett resultat, som erhållits genom
beräkning med approximativa siffror, sådana som man t. ex. får vid fysikaliska mätningar, kommer
den att göra en ej så liten nytta. I. B.

Hjälpreda vid huvudräkning. Några regler och övningar. Gle. 1915. 31 s. 0:25.

Innehåller några hundratal uppgifter lämpliga för huvudräkning. I. B.

Johansson, Joh[an] Aug[ust].  Lärobok i kemi för folkskoleseminarier. A. B.
1914. 279 s. Ill. Inb. 3:50.

En av de bästa läroböcker i kemi, vi för närvarande äga, isynnerhet för dem, som på egen
hand önska erhålla någon kunskap i ämnet. I. B.

Kinberg, Erik. Kortfattad lärobok i fysik. Till navigationsskolornas tjänst.
Nst. 1916. 195. s. Ill. 4:—.

En väl skriven, kortfattad lärobok i mekanik och värmelära. Bör kunna läsas utan större
förkunskaper. I. B.

Müller, Erik. Lärobok i ryggradsdjurens jämförande anatomi. A. B. 1916.
494 s. Ill. 15:—.

Arb. är skrivet för undervisningen i jämförande anatomi vid de medicinska studierna och
vänder sig f. ö. endast till dem, som vetenskapligt sysselsätta sig med anatomi eller zoologi.
Ett omnämnande här kan emellertid motiveras av att arb. är det enda svenska i sitt slag. För
folkbiblioteken lämpar det sig ej.

Läroboken är uppdelad i en speciell och en allmän del. Den förra behandlar med
utförligheten av en zootomisk handbok den makroskopiska anatomien av ett antal typdjur börjande
med lansettfisken, varjämte den innehåller grunddragen av vertebraternas systematik. Även en
representant för de isolerat stående cyklostomerna, den starkt specialiserade pirålen, ägnas samma
ingående framställning. I redogörelsen för lansettfiskens organisation hade kanske ett
omnämnande av den egendomliga assymmetriska utvecklingen av detta djur varit på sin plats. Den
allmänna delen lämnar en god, om ock på grund av materialets fyllighet koncentrerad
framställning av den jämförande anatomien, vari förf. till kritiskt skärskådande jämväl upptager
några av de gängse teorierna rörande vissa organs och organsystems fylogeni. P—n.

Palmgren, Rolf. Vildnaden och människan. Lilius & Hertzberg, Hfors 1915. 219 s.

Intendenten vid Högholmens djurgård i Helsingfors Rolf Palmgren är även av svenska
läsare, bl. a. genom den vackra boken »Stämningsbilder», känd som en utmärkt natur- och
djurlivsskildrare. I sitt nya arbete »Vildnaden och människan» behandlar han
naturskyddsrörelsen i Finland. Var och en, som har intresse för naturskyddssaken, kommer att läsa boken
med stort utbyte. Under läsningen får man rika tillfällen att anställa jämförelser med de
svenska djur, för vilka ett skyddande ingripande är oundgängligen nödvändigt. R. L.

Schröder, Gustaf. Med hund och bössa. Ur författarens portfölj. Med
förord av Knut Stangenberg. Å. & Å. 1916. 190 s. Portr. 3:—.

Gustaf Schröder var en av de mest intresserade jägare, vårt land någonsin haft. På gamla
dagar började han skriva ner sina minnen från de otaliga jakter, han varit med om. Det blev
i all enkelhet, den stilistiska utformningen fick bli som den kunde. Men hans jaktskildringar
ha det upplevdas friska omedelbarhet, och han fick med varje ny bok allt flera läsare. Denna
postuma bok, som Knut Stangenberg nu utsänt, skall säkert väcka anklang hos Schröders
många vänner från, de tidigare jaktböckerna. R. L.

Sigfrids, Axel. Fasta kroppars mekanik. Elementär kurs för självstudium
och skolundervisning. H. 1, 2. I. H. 1915, 16. (Fysik 1.) 1:75.

I ovannämnda lärobok behandlas på ett förtjänstfullt sätt de elementära grunderna av
mekaniken och särskilt dess tillämpning i det praktiska livet, såsom vid hållfasthetsberäkningar,
materialprovningar etc. Över ett hundratal fullständigt lösta problem tjänar att i väsentlig grad
underlätta förståendet av det lästa. Dessutom förekommer över 200 räkneexempel. Som
avslutning följer ett kortare tillägg behandlande de matematiska grunder, i huvudsak 1:sta grads
ekvationer och grafisk framställning, som äro erforderliga för att läsaren fullt skall kunna
tillgodogöra sig bokens innehåll. Någon insikt i 2:dra grads ekvationer eller i trigonometri
behöves ej.

Boken kan i synnerhet rekommenderas för dem, som syssla med byggnadsarbeten o. d.
och vilka på egen hand vilja förvärva sig någon teoretisk kunskap i mekanik. I. B.

Stratton-Porter, Gene. Vildmarksmusik. En bok om djur och blommor.
Övs. [fr. eng.] av Hugo Hultenberg. Lb. 1916. 199 s. Ill. 3:50.

Detta arbete är präglat av lika mycken kärlek till och förtrogenhet med ämnet som finhet
och åskådlighet i framställningen därav. 33 ypperliga fotos skänka denna ytterligare kraft
och ge befogenhet åt det namn, som är bokens titel. Den är väl vard att av alla naturvänner
observeras, helst den svenska översättningen verkställts med synnerlig omsorg. E. N.

Sylvén, Nils. De svenska skogsträden. En skogsbotanisk handbok. 1. Fri.
1916. 299 s. Ill., litt. 8:—.

Med detta arbete ha vi fått en fullt modärn framställning av de svenska barrträden,
skriven av en författare, som har en lika grundlig teoretisk-botanisk som praktisk-skoglig
utbildning. Hittills har man varit hänvisad till utländska handböcker, och det är givet, att dessa
ej tillgodose svenska förhållanden i den utsträckning, som är önskligt. Den nu föreliggande
delen av den nya skogsbotaniska handboken omfattar de svenska barrträden, alltså idegran,
gran, tall och en. Dessa fyra arter äro så utförligt behandlade som knappast några andra
svenska växter. Sitt omsorgsfullt hopbragta och skickligt tillrättalagda textmateriet har d:r Sylvén
illustrerat med en synnerligen instruktiv samling bilder. R. L.

Q. Medicin.
Ljunggren, Knut. Cellernas uppror. Medicinska kåserier. A. B. 1917. Ill. 3:75.

Såväl till innehåll som form äro Knut Ljunggrens populärmedicinska uppsatser av första
rang. Författaren, en ung läkare med en grundlig, modern utbildning, har en erkännansvärd
förmåga att välja ämnen, som kunna påräkna allmänt intresse. Uppsatserna avhandla sålunda
bl. a.: kräfta (de upproriska cellerna), lungsot, inre sekretionen, dödens biologi, ympningar
hos människan, hjärtmuskelns prestationer etc. Vetenskapens nyaste resultat äro här populärt
tillrättalagda; men blott det vederhäftiga, det faktiska har tagits med. Och formellt sett ha
dessa medicinska kåserier ett obestridligt litterärt värde. Man läser dem som noveller, av
tragisk eller hoppfull innebörd. Språket är spänstigt och elegant, dess bilder klicka aldrig. —
»Cellernas uppror» är en bok, som man tar del av med verklig njutning. Den kommer att
få många och tacksamma läsare. R. L.

u. Böcker för barn och ungdom.
Barnteatern. En samling lekar och skådespel för barn och ungdom av
Jultomtens författare. Sv. 1. t. 1916. 206 s. Ill. (Saga 57.) Inb. 1:50.

Innehåller bl. a.: Engelbrekt befriar Sverige. Vita frun. Prinsessan Törnrosa. G. L.

Bergman, Hjalmar. Sagor. A. B. 1916. 4°. 143 s. Ill. av Annicka Öman. 3:—.

Dessa sagor utmärka sig för goda motiv, klar komposition, konstnärlig stegring i
utförandet och ett synnerligt gott språk. Det är en mycket god samling. G. L.

Beskow, Elsa. Görans bok. Bilderbok med rim. Eliasson 1916. [24 s.] Inb. 4:50.

Elsa Beskows böcker ha alla samma goda egenskaper, och dock upprepar hon sig icke.
Hennes fantasi är tillräckligt livlig för att söka nya vägar och uttrycksmedel. En särskild
förmån har hon i att hon skriver och målar själv; det blir ej som så ofta annars dissonans
mellan ordets och bildens skapare. G. L.

Ewald, Carl. Två sagor. Övs. [fr. da.] av Greta Strömbom. (Omsl.)
Bauer 1916. 78 + 63 s. Inb. 3:75.

Här ha sammanbundits de år 1915 var för sig utgivna båda sagorna Begynnelsen och
slutet samt Guldet (ang. dessa jfr Bibl.-bl. 1916, s. 51). G. L.

Granér, Cyrus. Burre Busses äventyr i Afrika. En liten saga för småttingar.
Med många färgtavlor av Louis Moe. Å. & Å. 1916. 31 s. Inb. 2:—.

Utgör fortsättning på Burre Busses äventyr. Går ej upp mot denna, men är i alla fall en
mycket rolig småbarnsbok. G. L.

Granlund, Sten. Kung Karls fältskär. Romantisk skildring från Karl XII:s
dagar. W. & W. 1916. 176 s. Ill. (W. W:s pojkböcker n:r 3.) Inb. 3:—.

Fältskären är först apotekarlärling i Umeå, och förf. får därigenom tillfälle att  berätta om
lapparnas offerplatser, trolltrummor, gamla sägner, björnjakter o. s. v. Men så bär  det av med
Karl XII till Danmark, Ryssland och Polen, Bender, Stralsund och Fredrikshall. Berättelsen
tycks vara byggd på autentiska aktstycken. G. L.

Gras, Felix. De röda från södern. Historisk roman. Övs. [fr. fra.] av
Mauritz Boheman. Ny [2] uppl. W. & W. 1916. 189 s. Ill. (W. W:s
pojkböcker n:r 2.) Inb. 3:—.

»De röda från södern» äro den s. k. Marseille-bataljonen, som under revolutionen tågade
till Paris och deltog i stormningen av Tuilerierna. Det var inom denna frikår som
Marseljäsen först sjöngs. G. L.

Laboulaye, Edouard. Blå sagor. Övs. [fr. fra.] av Elise Adelsköld. Nst.
1916. 188 s. 1:50.

Gamla folksagor, samlade från olika länder och utgivna första gången 1864. Dessa sagor
äro synnerligen väl berättade. Flera av dem finnas under andra namn även i de nordiska
samlingarna. Men sådana likheter göra ej sagorna mindre intressanta; det är nu ett av de
äkta gamla sagornas många företräden. G. L.

Leijonsköld-Oxenstjerna, M. G. Konungens kapare. Historisk sjöroman
från Carl den tolftes tid. Bauer 1916. 442 s. 4:—.

Hjälten är den dristige kaparen och sedermera sjöofficeren, den rike och myndige redaren
Lars Gathenhjelm. Han dog redan vid 29 års ålder efter att ha gjort Karl XII många och
stora tjänster. G. L.

Lieberath, Ebbe. Nya äventyrsberättelser för scouter och käcka pojkar.
Med 16 helsidesteckningar av P. Lindroth. (Titelrubrik: Pojkarnas julbok.) Å. & Å.
1916. 128 s. Ill. 1:50.

En samling synnerligen väl berättade pojkhistorier. G. L.

— Spaningsryttare. En bok för pojkar. Bauer 1916. 162 s. Inb. 2:75.

Handlar om fyra pojkars sommarliv på en herrgård. G. L.

Lindvall, Gustaf. På jakt efter en morbror. Äventyrsbok. L. H. 1916.
221 s. Ill. Inb. 2:75.

En synnerligen redbart och trovärdigt gjord berättelse om en svensk gosses färd till
Amerika och öden där under uppsökandet av sin morbror. G. L.

Musset, Paul de. Herr Vind och fru Regn. Övs. [fr. fra.] av Torbjörn
Granlund. Med teckningar av Einar Nerman. Bv. 1916. 40. 51 s. Inb. 4:50.

En väl berättad saga med ålderdomlig prägel. Lämpar sig dock endast för stora bibliotek. G. L.

Nerman, Einar. Tio små negerpojkar. Bilderbok. Bauer 1916. [23 s.] Inb. 1:—.

En rolig liten ramsa i naiv barnstil och med lustiga bilder. G. L.

Porter, Eleanor H. »Bara David.» Övs. [fr. eng.]. A. B. 1916. 286 s. 3:25.

En förtjusande ungdomsbok. David är son till en världsberömd fiolspelare, som vid sin
hustrus död flyttar bort till en hydda på en bergstopp och där i enslighet uppfostrar sin son
till hans tionde år. När han då blir dödligt sjuk, drar han ned i bygden med sonen. Boken
handlar om dennes liv och erfarenheter bland människorna efter faderns död. G. L.

Roos, Anna Maria. Gustav II Adolf. Hans liv och bragder, berättade
för barn och ungdom. Med tecknade silhuetter av Gunnar Widholm. Nst.
1916. 4°. 135 s. Ill., kart. 5:—.

En förträfflig framställning. Med den historiska vederhäftigheten förenar Anna Maria Roos
diktande fantasi, och hennes språkbehandling är utmärkt. G. L.

Rosegger, Peter. Barndoms- och ungdomsminnen. Till svenskan överförda
av Hugo Gyllander. Med originalill. av Eldward Berggren. Sv. 1. t. 1916.
219 s. Ill. (Saga 54.) 1:50.

Dessa berättelser äro sammanförda från olika delar av Roseggers författarskap. Naturligtvis
är det bättre att läsa Rosegger i direkt översättning: obearbetad och oförkortad. G. L.

Wahlenberg, Anna, o. W[ranér], S[igne]. Sagor ur Tusen och en natt,
berättade för Sveriges barn. [Ill.] av Louis Moe. Saml. 3. Sv. 1. t. 1916.
199 s. Ill. (Saga 56.) Inb. 1:50.

De av Anna Wahlenberg utgivna samlingarna äro en synnerligen god upplaga av dessa
gamla österländska sagor, som i alla tider skola med oförminskad tjusning läsas av barn och
ungdom. G. L.

Småflickornas kokbok, utg. av Fackskolan för huslig ekonomi i Uppsala.
2 uppl. Lj. [Nst.] 1916. 75 s. 1:75.

De små »husmödrar», vilka till en början blott syssla med hushållet i sina lekstugor eller
vid sina små spisar, hava hädanefter sin egen kokbok, som innehåller beskrivning på goda
trevliga rätter, alldeles lika dem, de »stora» laga. Här äro bära de tilltagna mängderna mindre,
tillagningssättet är noggrant och lättfattligt beskrivet; naturligtvis finns också recept på bröd,
kakor, sylt, saft, och intet saknas för att göra »Småflickornas kokbok» till en efterlängtad och
välkommen gåva till alla våra små flickor, däri de skola kunna lära sig att också laga till en
hel del goda rätter, som de äta vid de »storas» bord. L. A.

Ungdomsboken. Sveriges konfirmander tillägnad. Red. av Sam. Thysell
och Harald Akselsson. Diak. 1916. 159 s. Ill. 1:—.

Även en billighetsuppl, utan ill. till 0:45.

I varma, ärliga uppsatser talas här till de unga om de djupaste, allvarligaste frågor, klart
och enkelt och dock utan allt förytligande, allvarsamt uppfordrande och dock med försynt
aktning för de ungas personlighet. Kristendomslärare på olika områden ha mycket att lära av
den såväl med avseende på ämnesurvalet som stilen i bästa mening tidsenliga boken. Srn.
Med detta häfte följer som annonsbilaga ett cirkulär från
Wahlström & Widstrands bokförlag, Stockholm.
BIBLIOTEKSBLADET
Organ för Sveriges Allmänna Biblioteksforening

Årg. 2 1917 Häfte 1

Redaktion: Fredrik Hjelmqvist och Knut Tynell, Jakobsgatan 32, Stockholm.

Utkommer i 5 häften om året Prenumerationspris 3 kr.

Utdelas kostnadsfritt till medlemmar av Sveriges
— Allmänna Biblioteksförening (årsavgift 2 kr.) —

STOCKHOLM - P. A. NORSTEDT & SÖNERS FÖRLAG



INNEHÅLL
Hildur Lundberg. Några ord om bibliotekarien och hans arbete . . . 1.
Åtgärder för spridande av dansk och norsk originallitteratur i Sverige och svensk
i Danmark och Norge. (Diskussion, inledd av J. Viktor Johansson.) . . . 6.
Seminariernas bibliotek och deras uppgift. (Diskussion, inledd av K. H. E. Ågren.) . . . 10.
Pehr Johnsson. Hembyggdslitteratur i biblioteken . . . 13.
Samuel Landtmanson. Västerås läroverksbiblioteks nybyggnad. (Med 1 ill.) . . . 16.
Stockholms arbetarebibliotek. 1892—1917. (Med 2 ill.) . . . 17.
Biblioteksnotiser . . . 21.
Litteratur: Recensioner av fil. d:r Sune Ambrosiani (—a—1), fröken Lilly
Arfwedson (L. A.), docenten R. G:son Berg (R. G. B.), fil. lic. Iwan Bolin
(I. B.), lektor Birger Fahlborg (B. F.), rektor Mathias Feuk (M. F.), lektor
Elias Grip (E. G.), fil. d:r Fredrik Hjelmqvist (F. H.), fru Karin Hjelmqvist
(K. H.), docenten Theodor Hjelmqvist (T. H.), andre bibliotekarien Arne
Holmberg (A. H.), docenten Malte Jacobsson (M. J.), jur. d:r C. W. U. Kuylenstierna
(C. K—a), känd. Robert Larsson (R. L.), folkskolinspektören Lars Levander
(L. L.), professor Robert Malmgren (R. M.), professor Martin P. Nilsson
(M. P. N.), fru Ellen Nordenstreng (E. N.), fil. lic. T. Pehrsson (P—n),
professor Edvard Rodhe (E. M. R.), läroverksadj. Sixten Samuelsson (S. S.),
fil. d:r Harald Svanberg (H. Sg), lektor Nils Sylvén (N. S.), fil. d:r Sven
Söderman (S. S—n), seminarieadj. Anna Sörensen (Srn), professor Torsten
Thunberg (T. T.), fil. lic. Knut Tynell (K. T.), kyrkoherde Lars Tynell
(L. T.), förste bibliotekarien Oscar Wieselgren (O. W—n), läroverksadj.
Henning Wijkmark (H. W.), ingenjören Paul Wretlind (E. P. W.), apotekaren
Åke Wikander (Å. W—r), statskonsulenten Aug. Östergren (A. Ö—n) . . . 23.



Medlemsavgift för år  1917 i
Sveriges Allmänna Biblioteksförening
insändes till dess sekreterare förste bibliotekskonsulenten Fredrik
Hjelmqvist, Jakobsgatan 32, Stockholm.
Medlemsavgift 2 kr. Medlemmarna erhålla Biblioteksbladet
kostnadsfritt.



En fransk kvinnas
J'accuse:
MARCELLE CAPY
En kvinnas röst
i stridslarmet.
Översatt från det franska
originalets sjätte upplaga och
omfattande även av den franska
censuren strukna delar.

Med förord av
Romain Rolland

Pris 3 kr. 75 öre.
P. A. Norstedt & Söners Förlag



FREDRIK BÖÖK
ESSAYER OCH
KRITIKER
1915—1916
Pris 5 kr. 50 öre.

Innehåller tjugo uppsatser bland hvilka
må nämnas »La Rochefoucaulds Maximer»,
»Danskarne i världskriget»,
»Almquistsstudier», »Strindbergsminnen» och
»Frödingsstudier.»

P. A. Norstedt & Söners Förlag



Historien och
sanningen
Essayer af president
WOODROW WILSON

Pris 3 kr. 75 öre.

»— — en erkänd mästare i att
giva nya tolkningar och ny
belysning åt redan kända sammanhang.»
Nils Herlitz i Sv. D.

»Den lilla bok, som nu utkommit,
visar att han tillika i känsla,
syn och stil är en konstnär,
stundom glänsande, och att han uttalat
förträffliga tankar även på de
litterära och humanistiskt vetenskapliga
områdena. — — —
Pikant är att han uttalar sitt
tvivel om professorerna som aktiva
politiker. Han har nu på den mest
framskjutna plats i världen en
professor kan nå blivit satt att
vederlägga en sådan misstro.»
John Landquist i D. N.

»Var och en som läser denna
intressanta bok måste erfara ett
starkt intryck av det klara huvud,
det behärskade temperament, den
energiskt rättrådiga karaktär som i
förening gjort Woodrow Wilson till
en av tidens märkligaste män.»
Algot Ruhe i Saisonen.

P. A. Norstedt & Söners Förlag



BENGT BERGS
berömda bok om
TÅKERN
i folkupplaga
endast 3 kronor

»En glänsande bok . . .  Det är en återklang av den oändliga
naturens egen vilda sång, som slår emot oss från dessa boksidor,
och det lyser luft och ljus från varje blad. Bilderna, tagna av
författaren, äro över kritik . . .» Stockholms Dagblad.

P. A. Norstedt & Söners förlag


ALL SLAGS
BIBLIOTEKSMATERIELL
såsom Utlåningsjournal, Journal för låntagare,
Förvärvskatalog, Blanketter för statistik,
Kortlådor av trä och papp, Utlånings- och Katalogkort,
Register-, Datum- och Månadskort, Bokfickor,
Bokkort och Kortpåsar m. m. av prima beskaffenhet
levereras av oss till billigaste priser.
Vårt tryckeri utför tryckning av bibliotekskataloger såsom specialitet.
Priskurant gratis på begäran.

Skriv- och Ritboksaktiebolaget Arlöv-Nässjö.
Adress: Arlöv. Rikstel. Malmö 15 89. Adress: Nässjö. Rikstel. Nässjö 95.

BIBLIOTEKSBLADET
Organ för Sveriges Allmänna Biblioteksförening

Årg. 2 1917 Häfte 2

Redaktion: Fredrik Hjelmqvist och Knut Tynell, Jakobsgatan 32, Stockholm.

Utkommer i 5 häften om året Prenumerationspris 3 kr.

Utdelas kostnadsfritt till medlemmar av Sveriges
- Allmänna Biblioteksförening (årsavgift 2 kr.) -

STOCKHOLM - P. A. NORSTEDT & SÖNERS FÖRLAG



LUDVIG FEILBERG
Nutids
själavård
Med en inledning av
ALGOT RUHE
Pris 4 kr.

» — — en betydande
filosofisk skriftställare. — — — —
Läsaren anar icke vilken
angenäm överraskning denna bok
skall bereda honom. — — en
högst originell psykologisk
tänkare, med egna, nybildade
begrepp .  .  .
J. L. I DAGENS NYHETER.

P. A. Norstedt & Söners förlag


ROMAIN ROLLAND
Tolstoi
Pris 4 kr. 25 öre.

Ingår i den berömde förf:s
serie »Les Heros» och skall inom
kort följas av Millet.

P. A. Norstedt & Söners förlag


Ny bok av
CARL G. LAURIN
Alla ha rätt
Pris 3  kr. 75 öre.

Innehållande en serie  folkpsykologiska
betraktelser mot krigets bakgrund.
*
Av den omtyckte författarens
föregående arbeten erinras om
Kvinnolynnen
Fjärde upplagan.

Pris 2 kr. 25 öre.

. . . en aandfull, en vittig og letlæst
Bog ...» Berlingske Tidende.
*
Folklynnen
Femte upplagan.

Pris 9 kr. 75 öre, inb. 11 kr. 50 öre.

»Fängslande och tankeväckande.»
John Landquist i D. N.
*
Ros och ris
Från Stockholms teatrar 1903—1913.

Pris 13 kr. 50 öre, inb. 15 kr.
halvfr. b. 20 kr.

»Den som vill  läsa en rolig bok bör
köpa Ros och ris . . .»
Sven Söderman i St. D.

P. A. Norstedt & Söners förlag




BENGT BERGS
berömda bok om
TÅKERN
i folkupplaga
endast 3 kronor

»En glänsande bok . . .  Det är en återklang av den oändliga
naturens egen vilda sång, som slår emot oss från dessa boksidor,
och det lyser luft och ljus från varje blad. Bilderna, tagna av
författaren, äro över kritik . . .» Stockholms Dagblad.

P. A. Norstedt & Söners förlag


ALL SLAGS
BIBLIOTEKSMATERIELL
såsom Utlåningsjournal, Journal för låntagare,
Förvärvskatalog, Blanketter för statistik,
Kortlådor av trä och papp, Utlånings- och Katalogkort,
Register-, Datum- och Månadskort, Bokfickor,
Bokkort och Kortpåsar m. m. av prima beskaffenhet
levereras av oss till billigaste priser.
Vårt tryckeri utför tryckning av bibliotekskataloger såsom specialitet.
Priskurant gratis på begäran.

Skriv- och Ritboksaktiebolaget Arlöv-Nässjö.
Adress: Arlöv. Rikstel. Malmö 15 89. Adress: Nässjö. Rikstel. Nässjö 95.

BIBLIOTEKSBLADET
Organ får Sveriges Allmänna Biblioteksförening

Årg. 2 1917 Häfte 3

Redaktion. Fredrik Hjelmqvist och Knut Tynell, Jakobsgatan 32, Stockholm.

Utkommer i 5 häften om året Prenumerationspris 3 kr.

Utdelas kostnadsfritt till medlemmar av Sveriges
-   Allmänna Biblioteksförening (årsavgift 2 kr.)   -

STOCKHOLM - P. A. NORSTEDT & SÖNERS FÖRLAG



INNEHÅLL
Kallelse till S. A. B:s tredje årsmöte . . . 161.
Förhållandet mellan skolornas boksamlingar och de allmänna bibliotekens
ungdomsavdelningar. (Diskussion inledd av Alvida Sandberg och Helja Jacobson. . . 162.
Georg Lindberg. Dagspressen och biblioteken . . . 173.
Nils Lundahl. Den populärvetenskapliga föreläsningsverksamheten . . . 175.
Luther-litteratur . . . 177.
Biblioteksnotiser . . . 180.
Litteratur: Recensioner av fröken Lilly Arfwedson (L. A.), docenten R. G:son
Berg (R. G. B.), fil. lic. Iwan Bolin (I. B.), redaktör August Brunius
(A. B—s), lektor Birger Fahlborg (B. F.), rektor Mathias Feuk (M. F.), lektor
Elias Grip (E. G.), bibliotekarien C. F. Hennerberg (C. F. Hbg), fil. d:r
Fredrik Hjelmqvist (F. H.), docenten Theodor Hjelmqvist (T. H.), andre
bibliotekarien Arne Holmberg (A. H.), docenten Malte Jacobsson (M. J.),
jur. d:r C. W. U. Kuylenstierna (C. K—a), fil. d:r John Landquist (J. L.),
kand. Robert Larsson (R. L.), fil. mag. Greta Linder (G—a L.), fru Gurli
Linder (G. L.), professor Martin P. Nilsson (M. P. N.), bibliotekarien Ivar
Norberg (I. N—g), fra Ellen Nordenstreng (E. N.), professor Edvard Rodhe
(E. M. R.), läroverksadj. Sixten Samuelsson (S. S.), kyrkoherde Hans
Scholander (H. S—r), fil. d:r Harald Svanberg (H. Sg), lektor Nils Sylvén
(N. S.), seminarieadj. Anna Sörensen (Srn), skriftställaren E. H. Thörnberg
(E. H. T.), fil. lic. Knut Tynell (K. T.), kyrkoherde Lars Tynell (L. T.),
docenten Fredrik Vetterlund (F. V.), förste bibliotekaren Oscar Wieselgren
(O. W—n), läroverksadj. Henning Wijkmark (H. W.), ingenjören Paul
Wretlind (E. P. W.), fru Louise Åkerman (L. Å.), statskonsulenten Aug.
Östergren (A. Ö—n) . . . 185.



Medlemsavgift för år  1917 i
Sveriges Allmänna Biblioteksförening
insändes till dess sekreterare förste bibliotekskonsulenten Fredrik
Hjelmqvist, Jakobsgatan 32, Stockholm.
Medlemsavgift 2 kr. Medlemmarna erhålla Biblioteksbladet
kostnadsfritt.



LUDVIG FEILBERG
Nutids
själavård
Med en inledning av
ALGOT RUHE
Pris 4 kr.

» — — en betydande
filosofisk skriftställare. — — — —
Läsaren anar icke vilken
angenäm överraskning denna bok
skall bereda honom. — — en
högst originell psykologisk
tänkare, med egna, nybildade
begrepp .  .  .
J. L. I DAGENS NYHETER.

P. A. Norstedt & Söners förlag


ROMAIN ROLLAND
Tolstoi
Pris 4 kr. 25 öre.

Ingår i den berömde förf:s
serie »Les Heros» och skall inom
kort följas av Millet.

P. A. Norstedt & Söners förlag


Ny bok av
CARL G. LAURIN
Alla ha rätt
Pris 3 kr. 75 öre.

Innehållande en serie folkpsykologiska
betraktelser mot krigets bakgrund.
*
Av den omtyckte författarens
föregående arbeten erinras om
Kvinnolynnen
Fjärde upplagan.

Pris 2 kr. 25 öre.

. . . en aandfull, en vittig og letlæst
Bog ...» Berlingske Tidende.
*
Folklynnen
Femte upplagan.

Pris 9 kr. 75 öre, inb. 11 kr. 50 öre.

»Fängslande och tankeväckande.»
John Landquist i D. N.
*
Ros och ris
Från Stockholms teatrar 1903—1913.

Pris 13 kr. 50 öre, inb. 15 kr.
halvfr. b. 20 kr.

»Den som vill  läsa en rolig bok bör
köpa Ros och ris . . .»
Sven Söderman i St. D.

P. A. Norstedt & Söners förlag



BENGT BERGS
berömda bok om
TÅKERN
i folkupplaga
endast 3 kronor

»En glänsande bok . . .  Det är en återklang av den oändliga
naturens egen vilda sång, som slår emot oss från dessa boksidor,
och det lyser luft och ljus från varje blad. Bilderna, tagna av
författaren, äro över kritik . . .» Stockholms Dagblad.

P. A. Norstedt & Söners förlag


ALL SLAGS
BIBLIOTEKSMATERIELL
såsom Utlåningsjournal, Journal för låntagare,
Förvärvskatalog, Blanketter för statistik,
Kortlådor av trä och papp, Utlånings- och Katalogkort,
Register-, Datum- och Månadskort, Bokfickor,
Bokkort och Kortpåsar m. m. av prima beskaffenhet
levereras av oss till billigaste priser.
Vårt tryckeri utför tryckning av bibliotekskataloger såsom specialitet.
Priskurant gratis på begäran.

Skriv- och Ritboksaktiebolaget Arlöv-Nässjö.
Adress: Arlöv. Rikstel. Malmö 15 89. Adress: Nässjö. Rikstel. Nässjö 95.

Härmed medföljer ett postanvisningsblankett.
BIBLIOTEKSBLADET
Organ får Sveriges Allmänna Biblioteksförening

Årg. 2 1917Häfte 4--5

Redaktion: Fredrik Hjelmqvist och Knut Tynell,
Hantverkaregatan 3, Stockholm.

Utkommer i 5 häften om året Prenumerationspris 3 kr.
(fr o. m. 1918 4 kr.)

Utdelas kostnadsfritt till medlemmar av Sveriges Allmänna
- Biblioteksförening (årsavgift 2 kr., fr. o. m. 1918 3 kr.) -

STOCKHOLM - P. A. NORSTEDT & SÖNERS FÖRLAG





INNEHÅLL
Berättelse över S. A. B:s tredje årsmöte . . . 209.
En svensk tidskriftsindex. (Diskussion, inledd av S. Aberstén) . . . 216.
Behovet av ett kommunalt centralbibliotek i Stockholm. (Diskussion, inledd
av Knut Kjellberg och Gustaf Adde. Med tre illustrationer.) . . . 221.
Yngve Hugo. Svenska arbetarebibliotek. (Med 1 illustration.) . . . 235
K. J. Österberg. Om tidningsurklipp. (Med 1 illustration.) . . . 240.
»Biblioteksreklam». (Diskussion, inledd av Greta Linder. Med 3 illustrationer.) . . . 242.
O. Wieselgren. En tysk stridsskrift i folkbiblioteksfrågan . . . 257.
Alfred Jensen. En föreläsares iakttagelser och reflexioner . . . 262.
Aug. Östergren. Lantbrukets bok. (Recension.) . . . 266.
Biblioteksnotiser. . . 268.
Litteratur: Recensioner av fröken Lilly Arfwedson (L. A.), fil. lic. Iwan Bolin
(I. B.), rektor Mathias Feuk (M. F.), lektor Elias Grip (E. G.), docenten
Theodor Hjelmqvist (T. H.), andre bibliotekarien Arne Holmberg (A. H.),
fil. kand. Yngve Hugo (Y. H.), t. f. aktuarien N. S. Jacobi (J—i),
docenten Malte Jacobsson (M. J.), jur. d:r C. W. U. Kuylenstierna (C. K—a),
skriftställaren Robert Larsson (R. L.), folkskolinspektören Lars Levander
(L. L.), docenten j. Lindblom (J. Lblm), fröken Estrid Linder (E. L.),
fil. mag. Greta Linder (G—a L.), fru Gurli Linder (G. L.), andre
bibliotekarien Bert Möller (B. M.), andre arkivarien Erik Naumann (E. N—nn),
professor Martin P. Nilsson (M. P. N.), fra Ellen Nordenstreng (E. N.), fil.
lic. T. Pehrsson (P—n), professor Edvard Rodhe (E. M. R.), lektor
Sixten Samuelsson (S. S.), kyrkoherde Hans Scholander (H. S—r), professor
Oscar Sillen (O. S.), fil. d:r Harald Svanberg (H. Sg), seminarieadj. Anna
Sörensen (Srn), kyrkoherde Lars Tynell (L. T.), docenten Fredrik
Vetterlund (F. V.), förste bibliotekaren Oscar Wieselgren (O. W—n),
läroverksadj. Henning Wijkmark (H. W.), statskonsulenten Aug. Östergren (A. Ö—n) . . . 272.



Medlemsavgift för år 1918 i
Sveriges Allmänna Biblioteksförening
insändes till dess kassaförvaltare förste bibliotekskonsulenten
Fredrik Hjelmqvist, Hantverkaregatan 3, Stockholm.
Medlemsavgiften är 3 kr. Medlemmarna erhålla
Biblioteksbladet kostnadsfritt.





ANMÄLAN FÖR ÅR 1918
Biblioteksbladet kommer att under år 1918 utgivas efter samma plan som
hittills.

Olika sidor av bok- och biblioteksväsendet skola belysas i korta,
populärt hållna uppsatser, med särskild vikt lagd vid sådana frågor, som kunna
vara av intresse och till nytta för stads- och folkbiblioteken samt för
läroverkens, seminariernas, folkhögskolornas och folkskolornas bibliotek.

Med uppmärksamhet kommer tidskriften att följa biblioteksverksamheten
i dess samband med folkbildningsarbetet i övrigt och särskilt den
inbördes växelverkan mellan folkbibliotek och föreläsningsrörelse. Bl. a. komma
föreläsningskonsulenten och de tre centrala föreläsningsbyråerna att här
offentliggöra meddelanden angående föreläsningsverksamheten.

I varje häfte skola under rubriken »biblioteksnotisen lämnas kortfattade
redogörelser för bibliotek och biblioteksverksamhet i in- och utlandet.

Slutligen skall Biblioteksbladet söka att underlätta bokurvalet för bibliotekens
styrelser och föreståndare genom en omfattande lit.teraturavdelning,
innehållande kortfattade notiser om nyutkomna arbeten, varvid redaktionen har
försäkrat sig om biträde av fackmän pä olika områden, i allmänhet desamma,
som lämnat bidrag till ecklesiastikdepartementets katalog för folk- och
skolbibliotek. Med större utförlighet skola arbeten i biblioteks- och
folkbildningsfrågor omnämnas.

Även mera sammanfattande redogörelser för äldre och nyare: litteratur på
olika områden komma att lämnas. Bl. a. kommer den påbörjade serien
uppsatser angende litteratur rörande de särskilda landskapen att fortsättas.

Biblioteksbladet utges i 5 häften om året, växlande mellan 2 och 4 ark
med tillsammans omkring 15 ark. Vid prenumeration å posten eller i
bokhandeln är priset 4 kr. för helt år. Medlemmar av Sveriges allmänna
biblioteksförening (årsavgift 3 kr.) erhålla tidskriften utan särskild avgift. Bidrag
till tidskriften i form av uppsatser och notiser sändas till redaktionen under
adress Hantverkaregatan 3, Stockholm.

FREDRIK HJELMQVIST. KNUT TYNELL.


Från P. A. NORSTEDT & SÖNERS FÖRLAG
utgivas följande upplagor av den nya bibelöversättningen
som till reformationsjubileet stadfästes av konungen:
Nya Svenska kyrkobibeln
Stor folioupplaga, inbunden i
kalvskinn, med guldsnitt, konstnärliga
anfanger o. äkta svensk
utstyrsel samt gammalsvensk
stil. Kr. 135:—

1917 ÅRS BIBEL
Illustrerad upplaga för svenska hem.
Utgives häftesvis i 24 häften i
kvartformat till ett pris av 80
öre pr häfte. Illustrationerna
utgöras av ypperliga reproduktioner
till ett antal av nära ett
sjuttiotal av gamla mästares
konstverk.

1917 ÅRS BIBEL
 för skola och hem.
Utkommer bunden i oktavformat
i enkel men trevlig utstyrsel. Kr. 6:50

P. A. NORSTEDT & SÖNERS FÖRLAG

STOCKHOLM 1917. KUNGL. BOKTRYCKERIET. P. A. NORSTEDT & SÖNER. 164264



