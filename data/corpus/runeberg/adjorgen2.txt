
HISTORISKE
AFHANDLINGER

AF
A. D. JØRGENSEN.

ANDET BIND.

KØBENHAVN.
DET NORDISKE FORLAG
BOGFORLAGET: ERNST BOJESEN.
1899.


KØBENHAVN. -- GRÆBES BOGTRYKKERI.


AFHANDLINGER

VEDRØRENDE

NORDENS
HISTORIE I MIDDELALDEREN.

II.



OM DANEBROGES OPRINDELSE.

En historisk hypothes.

(1876.)

[Historisk Tidsskrift 4. R. 5. Bd. S. 415—59. — Her med enkelte Rettelser og Tilføjelser
af Forfatteren.]

I.

Vore historiske kilder er som bekendt særdeles fattige
på efterretninger om rigets gamle banner; skønt dets oprindelse
utvivlsomt går langt tilbage i middelalderen, er det dog først
ved dennes slutning, vi hører tale om det, og hvad der da
fortælles bærer præg af en usikker, sagnblandet tradition.
Heller ikke andre steder fra, af fremmede kilder, kan vi hente
oplysninger, som kunde bidrage til at klare dette emne, og vi
er derfor henviste til ad omveje at søge at bøde på denne
tavshed og benytte videnskabens ret til hypothetisk at løse
de gåder, som ellers vilde unddrage sig enhver videre
granskning.

De ældste vidnesbyrd om Danebroge er billedlige
fremstillinger; korset forekommer ikke blot lige fra Valdemar
Atterdags tid i de danske kongers segl som et våbenmærke[Senere Tilføjelse:] Erik af Pomern har et segl, som dannes af et kors med
pålagt kongeskjold, vistnok den smukkeste form for det danske våben., men
i Erik af Pomerns findes det desuden som et vajende flag,
hvis stang holdes af de tre løvers forlapper. Endvidere
forekommer det som skibsflag endnu noget længere tilbage i tiden;
fremstillingen af, hvorledes St. Lucius's hoved bringes til
Roskilde, malet på højalteret i domkirken år 1498, viser os
således et skib med Danebroge; fremstillingen af dronning
Margrete, Kristoffers enke, i Hellig kors kloster i Rostok, hvor
hun ligger begravet, viser ligeledes et skib med Danebroge: et
rødt banner med pålagt hvidt kors; dette kloster er ombygget
og malerierne fornyede ved år 1400(?), men afbildningerne
antages at være efter de ældre. I Everskip herreds segl
(Ejdersted) findes korsflaget fra år 1414; her er det ligesom i
Roskilde et splitflagÅrbøger f. nord. oldkyndighed 1874, s. 423. 426. Foredrag af prof. Kornerup (?) oldskriftselskabets møde d. 16. Nov. 1875 [Årbøger 1877, s. 61].. Foran på Kristen Pedersens udgave af
Saxe (1514) ses den danske konge med sine riddere, i hånden
holder han en udfoldet fane med Danebroge.

Disse forskellige fremstillinger lader ingen tvivl om, at jo
korsflaget er et flyvende banner, et kamp-„mærke“, som de
alt i middelalderen blev bårne foran hærene. Når prof.
Paludan-Müller har villet gøre den modsatte opfattelse gældende, at
det nemlig skulde have været et kirkeligt labarumSagnet om den himmelfaldne Danebrogsfane (1873), s. 18., så må
dette siges at støtte sig på en parallelisering med ældre
formentlige forbilleder, foretagen uden hensyn til hvad der er
overleveret os om vort eget flag; thi at de ældre forfattere,
både i Danmark og Ditmarsken, sammenstiller Danebroge med
kejser Konstantins mærke, beviser jo i og for sig ikke, at den
ydre form har været den samme. Ser vi derimod hen til hvad
vore egne kilder melder om korsflaget, da er der her intet,
som tyder hen på et labarum, medens såvel afbildninger som
traditionen bestemt forudsætter krigsfanen, det udfoldede mærke;
hvorledes skulde det vel f. ex. kunne være falden kong Erik
ind at give løverne en kirkelig helligdom at holde?

Paludan-Müller indvender, at det hellige banners mærke
senere kan være sat ind i krigsfanen, at det er denne, som
hedder Danebroge, medens hin var en kirkelig helligdom,
forholdet er som mellem en moder og datter. Men denne
betragtning savner ikke blot enhver begrundelse i vore magre
kilder, den synes også at stride mod alt hvad der er
overleveret os. Erik af Pomern ejede endnu det rette Danebroge,
rigets palladium, derom er alle enige; når han nu vilde sætte
det i sit våben, hvorfor tog han da et andet, en senere afledet
form, der jo ikke kunde have helligdommens ærværdighed? Der
existerede jo et bestemt enkelt flag, om hvilket det fortaltes,
at det var falden ned fra himlen, om hvilket man troede, at
det bestandig førte til sejr; udelukker dette ikke enhver
dobbelthed, idetmindste dér hvor vi utvivlsomt har en fremstilling af
kongebanneret, som i Eriks sigil? Der var jo desuden intet i
vejen for, at samme flag kunde være en kirkelig helligdom,
og som sådan vel også bæres som processionsfane, og tillige
et stridsflag; tvertimod, det var endogså det normale i
middelalderen. I fredstid var kirkerne de steder, hvor kongernes og
krigshøvdingernes mærker opbevaredes; drog man i kamp, da
toges fanen fra det hellige alter, blev sat på spydstage og
båret frem for hærenDu Gange, s. v. vexillum; se særlig hvad der fortælles om den hellige
Mortens fane.. Kirken var jo både det sikreste
gemmested i helt almindelig forstand og tillige et sted, som
gav alt hvad der knyttedes til det en forbindelse med det
hellige og dyrebare, som i høj grad stemmer med alle tidens
fremstillinger af kampen som en gudsdom og en hellig sag.

Paludan-Müller har endvidere opkastet tvivl om, hvorvidt
flaget fra først af har havt rød bund; kilderne, mener han,
indeholder intet tilstrækkeligt bevis herfor. Også her er dog
vistnok tvivlen dreven for vidt. Vi vil ikke lægge vægt på
den nylig fremkomne oplysning om det røde korsflag i Rostok,
da det jo ikke er afgjort, at det skal være det danske
kongeflag; men det synes dog indlysende, at selv om det originale
flag ikke mere haves, så er der aldeles ingen grund til at
antage, at vor tids kopier, der i uafbrudt rækkefølge nedstammer
fra det, skulde have forandret farven; i alle tilfælde strider
det mod den tillid, man bør skænke den monumentale tradition
ligesåvel som den skriftlige, sålænge den ikke kommer i strid
med noget bekendt faktum. Vi tør ikke tvivle på, at jo
Danebroge har været fremstillet på farvede billeder fra middelalderen
af, så traditionen kunde ikke være afbrudt af Ukyndighed; og
der foreligger intet, som kunde tyde på, at man nogensinde
med forsæt skulde have forandret det hellige mærke. Men
de skriftlige vidnesbyrd taler heller ingenlunde herimod; den
første forfatter, som nævner farven, nemlig Hans Svaning,
kalder den rød, og hvad Hvidtfeldt i den henseende har
udtalt, svækker ikke dette udsagn. Paludan-Müller har gjort
opmærksom på, at der er en modsigelse i Hvidtfeldts ord på to
forskellige steder. Første gang (1599) nævner han fanen i
anledning af kong Hans's tog, og her siger han, at den var
„grå og tvundet og deraf havde sit navn“; anden gang (1600)
kommer han til at omtale den i anledning af toget til Estland
og siger, at den var „rød udi feltet“; heraf slutter den lærde
kritiker, at den sidste efterretning er af ringere værd, at fanen
kun var bekendt som gammel og grå, og at den røde farve
kun omtaltes i en mere upålidelig tradition; Hvidtfeldt kunde
i mellemtiden mellem de to bind af sin historie have fået den
af SvaningHvidtfeldts kvartudgave II 106. VI 169. Pal.-M., anf. skr., s. 8 fl.. Men ved nærmere eftersyn kan vi dog ikke lade
dette gælde. Netop i fremstillingen af Ditmarskerkrigen følger
Hvidtfeldt Svaning, og når han da ikke på dette sted kalder
fanen rød, medens han dog gør det året efter, så må vi enten
antage, at han har havt betænkeligheder, som senere er
fjernede, eller, når dette ikke stemmer med denne forfatters hele
karakter, at han ikke udtrykkelig har omtalt den røde farve,
fordi han anså denne bemærkning for at være aldeles
overflødig for sit eget og læserens vedkommende, da alle kendte
den. Herimod kan nu selvfølgelig indvendes, at Hvidtfeldt
udtrykkelig kalder den „grå“; men her må vi dog nok give
Resen ret i, at der foreligger en trykfejl, graa for graaff; thi af
denne forfatter ser vi, at man i hans tid forklarede navnet
Danebroge af et dengang brugeligt ord „bragt“, der havde fået
betydningen „tvundet værk“Resen, Frederik II, s. 466. Det islandske bragð, af bregða, kan ligeledes bruges
om en slags konstfærdigt tøj.. Hertil sigter da også
Hvidtfeldt, og hans beskrivelse af fanen er derfor udsprungen af en
navnefortolkning; han har altså ikke villet fortælle sine læsere,
hvad farve rigets banner havde, men han har villet forklare,
at man fordum havde lavet faner af grovt tvundet garn (bragt)
og derfor kaldet denne oldtidslevning efter denne mærkelighed;
men i denne forbindelse kunde han ikke komme til at sige,
at den var „grå“, som noget, der stod i forhold til navnet,
men vel at den var grov.

Vi må her endnu med et par ord dvæle ved dette
mærkelige navn. At Hvidtfeldts og Resens forklaring af det er falsk,
ligger lige for; brog er et klædeWorsaae, Om Danebrog, s. 21., og Danebroge forklarer altså
sig selv, ligesom Danevirke og Danemark. Samme betydning
har det vistnok oprindelig havt i tilnavnet Lodbrog eller
Lodbroge, hvor det første led i sammensætningen sikkert er det
oprindelig hårde „lot“, vort „lod“, i betydning af skæbne,
medens det først senere er misforstået som loð, idet samtidig
brog er opfattet i sin særlige betydning af benklæder.
Tilnavnet skriver sig snarest fra kong Regners berømte fane
„Ravnen“, der troedes at have spådomsgaveSml. Den nord. kirkes grundlæggelse, s. 439.. Navnet
Danebroge er derfor vistnok, hvad også sammensætningen antyder,
langt ældre end korsfanen; men det er senere med rette
henført til denne, som det måtte henføres til ethvert dansk
hovedbanner. Når det i forbindelsen „Danebrogsskibe“ i
Sønderjylland er bleven henført til stensætninger i skibsform, da viser
det vistnok, at man fordum har kaldet orlogsskibe ved dette
navn; der er her altså ingen forbindelse med korsfanen, hvad
man heller ikke kunde vente, men navnet viser tilbage til en
tid, da ledingsflåderne, måske særlig de kongelige hirdmænds
skibe, kaldtes efter det banner, de førte, således som det endnu
hedder i visen om kong Hans:

De vunde op deres silkesejl
så højt i forgyldene rå,
Danmark-broge i fremmerstavn,
de lode til Misern ståArnkiel, Cimbrische Heidenthümer, VI 340. S. Grundtvig, Danmarks gamle
folkeviser, III 620.. —

Vi vender os nu til de skriftlige kilder, som først
omtaler Danebroge og dets oprindelse; det er tre indbyrdes
uafhængige forfattere fra begyndelsen af det 16. århundrede.
Kristen Pedersen siger i sin danske krønike, at Erik af
Pomern blandt de rigsklenodjer, som han førte med sig ud af
landet, også havde taget „Danebroge, . . . .  en bannere,
hvilken Gud sendte danske mænd ned af himlen med sin
hellige engel, at de skulde føre hannem i krige mellem dem og
deres fjender, som de og ofte gjorde og vunde dermed stor
pris og ære“. Hvornår dette jertegn er sket, siger han intet
om. Ditmarskens historieskriver Neocorus derimod oplyser,
at det tildrog sig i RuslandKr. Pedersen, Danske skrifter, V (440). 488. Neocorus, Chronik Ditmarschens,
I 489. II 232..

Den tredje kilde er opbevaret os af den flittige samler
Peder Olsen, og det på en sådan måde, at den tydeligt ses
at være fra en ældre tid. Manden levede som bekendt i
reformationstiden, var munk i Gråbrødreklostret i Roskilde og
levede mange år efter dets ophævelse, hengiven til literære
sysler. Det lille bind optegnelser, han har efterladt, indeholder
en rigdom af det mest forskelligartede stof, det er skrevet til
meget forskellige tider, med idelige indskud og tilføjelser, der
er indsat hele blade eller mindre sedler bagefter og der synes
at herske den mest brogede uorden mellem de samlede stykker
og brudstykkerBindet findes i den Arnemagnæanske samling som nr. 107. 8. Sml. H. Rørdam,
Historieskrivningen og historieskriverne i D. og N., I 47 fl.. Hvad særlig stykket om Danebroge angår,
da findes det optaget på to forskellige steder, begge gange af
samleren bragt i forbindelse med andre notiser. Først findes
det blandt „Danmarks tolv fortrin“, en ungdommelig lovtale
over fædrelandet, nedskreven i året 1527 af den dengang
endnu unge forfatter; han roser Danmark for sin beliggenhed,
sin ældgamle historie, sin kongestamme, sine udflyttere, sit
himmelfaldne flag osv.; dette er det niende af de tolv fortrin.
Dernæst findes det på en senere indheftet seddel, der
indeholder kronologiske notiser; den ene hele side optages af hvad
der er bemærket til år 1219. Langebek har bragt dette i en
tildels vilkårlig forbindelse, idet han har samlet og trykt en
række kronologiske notiser under Peder Olsens navn, som slet
ikke findes således i hans hefteScriptores r. D. I 182.. Hvad der på den omtalte
seddel findes til 1219 består af 3 led; det første er den
historiske efterretning om toget til Estland, som vi finder den
i flere gamle årbøger; der omtales, at Reval grundlægges, og
at kirken i hine egne kommer under Lunds erkebisper „indtil
denne dag“. Dette stykke findes alt i grundstammen til disse
kronologiske optegnelser, med tilføjelse af endnu en
bemærkning om borgen Leal. Dertil er så føjet en opbyggelig
fortælling om samme slag, der øjensynligt er tagen af en bog
om Hellig Nils i Århus, Roskilde-Knuds søn og altså kong
Valdemars søskendebarn. Den indeholder det bekendte træk,
at erkebiskop Andreas's bøn hjælper de Danske i slaget, og
er i det hele holdt i legendestil. Endelig kommer hertil
fortællingen om Danebroges fremkomst med løfte om sejr for de
danske våben. Der er ingen forbindelse mellem de tre led
indbyrdes, de har forskellige forfattere, ja den ene forfatter har
øjensynligt ikke kendt de andres beretninger.

At også stykket om Danebroge er taget af en ældre
forfatter, fremgår tydeligt nok alene deraf, at begivenheden her
henføres til året 1208 og til byen Felin, medens Peder Olsen
selv efter annalerne har det rette sted og år; at det samme
slag alligevel er ment, således som samleren selv udtaler sin
overbevisning om, fremgår yderligere deraf, at også Kristen
Pedersen henfører hovedslaget i Estland til året 1208, skønt
han har brugt en anden kilde og ikke synes at kende
henførelsen af Danebrogssagnet til dette tidspunkt. Vi kan altså
gå ud fra, i efterretningen om Danebroge, som den findes
ordlydende ens på to steder hos den samvittighedsfulde gråbroder,
at have en kilde fra ældre tider, selv om vi ikke er istand til
at opgive noget nærmere om dens ælde; nok er det at Peder
Olsen anså den for at have så megen avtoritet, at han ikke
tillod sig at forandre noget ved den, end ikke det, som han
anså for urigtigt.

I årbogsnotiserne fortælles da følgende: „Andensteds haves
den efterretning, at da de troende Danske i hin Anden
Valdemars dage i året 1208 kæmpede med de vantro Liver på et
sted i Livland, som kaldes Felin, og, alt næsten overvundne,
ydmygelig anråbte den guddommelige hjælp, — da værdigedes
de på stand at modtage et mærke, faldet fra himlen, tegnet
med et hvidt kors og påtrykt en ulddug, og de hørte en røst
fra det høje, at de visselig skulde knuse deres modstandere
og vinde en fuld sejr, om det blev båret højt. Således skete
det også. Men hin fane kaldes med sit sædvanlige navn
Danebroge“ Alibi habetur, quod tempore istius V. II a. 1208, cum Dani fideles in Livonia,
in loco, qui Felin dicitur, bellareut contra Livones infideles, et jam fere debellati
implorarent devote divinum auxilium, statim vexillum e celo lapsum cruce candida
consignatum vellerique impressum recipere meruerunt, vocemque in aere audientes, quod,
eo in aere altius elevato, confestim contritis adversariis, plenam victoriam reportarent.
Quod et factum est. Illud autem vexillum Danebroge usitato vocabulo nuncupari
solet. Scr. r. D. I 182 (sml. VIII 499)..

Samler vi herefter hvad der er overleveret os om vort
flag, er det følgende. Der findes ved middelalderens slutning
i de danske kongers værge et ældgammelt banner, der anses
for en helligdom fra fortiden; det føres af kong Hans med på
toget til Ditmarsken, men tabes, og vindes først tilbage mange
år efter, da det var ødelagt af møl og fugtighed. Om dette
banner fortæller traditionen, at det er af guddommelig
oprindelse, og at sejren har været knyttet til det fra begyndelsen
af. Iøvrigt har man ingen pålidelig efterretning om dets første
fremkomst, kun det synes alle at være enige om, at det første
gang viste sig i kampene i Østerleden, i et stort og allerede
tabt slag. Dets karakteristiske mærke var et hvidt kors, der
optoges af kongerne i deres våben; dugen var af spunden uld
og rød.

Det er indlysende, at vi ikke kan stille de almindelige
udtalelser hos Kristen Pedersen og Neocorus i lige linje med
den bestemt formulerede tradition hos Peder Olsen; det lå i
sagens natur, at fjernere stående her måtte være langt
ufuldstændigere underrettede end de indviede. Der er jo en stor
forskel på overleveringernes værdi for os, alt efter deres
genstand; en forlængst afdød konges bedrifter forvanskes og
sammenblandes med lignende eller modsatte; slægtskabsforhold,
tidsforhold o. l. forbyttes, og hele rækker af begivenheder
kommer derved til at stå i et uklart eller falsk lys.
Anderledes forholder det sig, når den enkelte overlevering står for
sig selv og knyttes til en bestemt ydre genstand. Lad os
tænke os forholdet, som det var ved det danske hof. Der
opbevaredes et banner af høj ælde, hver mand i kongens gård
kendte det, idetmindste af omtale, det gemtes mellem rigets
klenodjer, sammen med krone og spir; kongerne satte dets
mærke i deres segl, det blev båret foran dem ved højtidelige
optog, det stod ved alteret, når de indviedes. Den tradition,
som knyttedes til det og gik fra slægt til slægt i kongehuset
og ved hirden, er kort og simpel; skulde den ikke tillige være
uforvansket gennem lange tider?

Den har to momenter, som må holdes ude fra hinanden,
det ene er den overnaturlige oprindelse, det andet angivelsen
af tid, sted og øvrige omstændigheder ved flagets fremkomst.
Hvad det første angår, da overleveres det i forskellige former;
snart er det en engel, som kommer ned med det, snart falder
det ned fra himlen, ledsaget af en guddommelig røst. Man
bør ikke tillægge denne del af traditionen nogen selvstændig
betydning for den historiske undersøgelse, som om det af den
skulde fremgå, at sagnet var vandret gennem lange tider og
derfor upålideligt; en slig opfattelse af bannerets fremkomst
kan i middelalderen gøre sig gældende for dem, som har været
tilstede, og er efter al rimelighed bleven slået fast alt i den
første menneskealder efter begivenheden; den viser os kun, at
der var overordenlige forhold tilstede og at slagets gang
forbedredes på en uforklarlig måde, det samme som legenden om
erkebiskop Andreas og den historiske fortælling hos den
samtidige Henrik af Letland i dette tilfælde tilstrækkelig bevidner.

Der kan nemlig ingen tvivl være om, at det jo, som også
Peder Olsen går ud fra, er til slaget ved Reval, traditionen
sigter; det har alt den første nedskriver erkendt, idet han
tilføjede året og kaldte kong Valdemar for den anden. Selve
overleveringen har derimod vistnok kun talt om en kong
Valdemar, og den har selvfølgelig ikke havt nogen opgivelse af
år. Dette moment, den bestemte henførelse til Livland og
kong Valdemar, til et næsten tabt slag med hedningerne, må
fastholdes som det for historien værdifulde, medens selvfølgelig
den måde, hvorpå flaget sagdes først at have vist sig, har
været det vigtigste for dets ejermænd og bestandig vil have
sin poetiske betydning til alle tider.

Men på den anden side må vi indrømme, at denne
tradition ingensomhelst direkte støtte finder i de historiske kilder;
der nævnes intet flag i den temmelig udførlige og samtidige
fortælling om begivenhederne i Estland, og de danske årbøger
kommer ingensteds ind på blot at nævne det. Det bliver
således altid muligt, at traditionen har været vildledet, at
fortællingen er flyttet frem eller tilbage i tiden, at det var en
ældre eller en yngre Valdemar, eller måske endog slet ingen
Valdemar, der leverede det afgørende slag; thi navnet Valdemar
har i den danske overlevering været stærkt nok til at drage
meget til sig, som ikke oprindelig vedkommer det. Vi må
altså, før vi fordyber os i de estlandske begivenheder, søge at
få overbevisningen om at ikke andre, måske endog meget
nærliggende muligheder er bleven oversete i tillid til en
tradition, hvis værdi vilde kunne fuldstændig underkendes ved en
fornyet undersøgelse.



II.

Når vi følger korset tilbage i tiden, så langt det kan
eftervises i utvivlsom forbindelse med det danske kongehus,
vil vi første gang træffe det i Valdemar Atterdags segl „til
Danelog“ Worsaae, Om Danebrog, s. 24.. Strax hinsides denne grænse begynder altså
mulighedernes række. Hvad om vi skyldte denne fædrelandets
anden grundlægger det dyrebare tegn på dets hæder og frihed;
også han stod jo i særeget forhold til Estland og Livland, og
da hans fromme broder Otto lod sig indskrive blandt ridderne
derovre, drog han selv til den hellige grav og lod sig slå til
„Guds ridder“, — kunde det ikke være grund nok for ham til
at sætte korset i sit våbenmærke og sin fane?

Tanken kunde ved første øjekast synes at have noget for
sig. Kong Valdemar gæstede den hellige grav i påsken 1347Reinhardt, Til belysning af nogle punkter i V. A. hist. I (Hist. tidsskrift IV
3, 191 fl.).
og blev her slået til ridder af hertug Erik af Saxen. Få
måneder efter afgik der for første gang efter et halvt hundred
års forløb brev fra Johanniternes stormester på Rhodus til de
danske klostre af hospitalsbrødrenes orden med opfordring til
at sende de lovbefalede bidrag til hovedkassen. Kong Valdemar
stiftede et St. Hanskloster på Dueholm[Senere Tilføjelse:] At Valdemar stiftede klostret på Dueholm, er jo ikke
afgjort, om end sandsynligt. Jeg antager, at han har stiftet det kort efter sin
tronbestigelse som tak for, at han var kommen til riget, ligesom Valdemar I stiftede Vitskøl., indviet til Marie
Magdalene, på hvis festdag han havde modtaget ridderslaget.
Endelig fortæller Thomas Bartholin i sin bekendte bog om
Danebrogsordenen, at Valdemar Atterdag på ældgamle tapeter
på Københavns slot var fremstillet med et hvidt ordenskors.
Hertil kommer, at korset først kendes af et brev fra år 1356,
og at sagnet har kongenavnet Valdemar.

Det er ikke ganske klart, hvorledes det på den tid, her
er tale om, har forholdt sig med ridderslaget over den hellige
grav; nogen tid efter kom gråbrødrene i besiddelse af de
hellige steder, og det var da deres gardian, som tildelte det, som
der sagdes med Gotfred af Bouillons sværd; gravridderne
dannede en egen orden, hvis mærke var et konstig sammensat
Antoniuskors, det samme som kongen af Jerusalem førte i sit
skjold. Men dengang kong Valdemar kom til det hellige land,
synes ridderslaget i nogen tid at være bleven uddelt af
lægmænd og altså ikke at have medført optagelsen i nogen orden,
og man kunde da formode, at han på hjemrejsen havde gæstet
Rhodus (som han kom forbi på søvejen fra Jerusalem til
Konstantinopel) for dér at optages i Johanniternes broderskab, og
at det da var dette, som gav anledning til at stormesteren
endnu samme år afsendte et brev til dets klostre i Norden,
medens kongen optog brødrenes hvide kors i rød grund i sit
mærke og stiftede det ny St. Hanskloster efter sin
hjemkomst.

Men en nærmere betragtning af de enkelte kendsgerninger,
som her tilsammen skulde afgive et sandsynlighedsbevis, vil
dog vise det uholdbare i en sådan formodning. Brevet fra
stormesteren Deodat af Gozon, den berømte „Dragens
overvinder“, der uden tvivl er fremkaldt ved kongens rejse, som
har henledet Sydboernes opmærksomhed på Danmark, viser,
at Valdemar ikke selv kan have været på Rhodus, dertil røber
det alt for stort ubekendskab med danske forhold, medens
kongen end ikke nævnes i det. Stormesteren skriver nemlig
til „sin broder eller brødre, prior eller priorer, i Danmark, i
Dacia, i Norvegia og i Svecia“ [Senere Tilføjelse:] „Fratello o fratelli, il priore o priori di Danimarca, di
Dacia, di Norvegia e di Svezia“ —. Dette kan dog være rigtigt, når o er oversættelse
af vel og betyder og; det er da (stor)prioren og de andre priorer i provinsen Danmark,
d. e. i de 3 nordiske lande, måske tillige en forbytning af Dacia og Danimarca., og han siger, at han „af
manges beretninger har erfaret, at de fører et rosværdigt
levned osv.“, ligesom han forudsætter, at de „af rygtet
vil have erfaret, at han med en stor del af brødrene samt
mange lejefolk har bolig på en ø, som kaldes Rhodus, i en
uafladelig kamp med den kristne tros grumme fjender“ Brevet kendes kun i italiensk oversættelse; det findes hos Bosio, Dell' istoria
della religione et militia di S. G. G., og derefter i Dueholms diplomatarium p. VI.. Var
kongen bleven ordensbroder, måtte dette dog vel have været
nævnt i den ene eller anden form, det måtte enten ligefrem
officielt meddeles brødrene i Norden, eller tjene til motivering
for henvendelsen, og denne kunde ikke ske på et så løst
grundlag som det her ses at være tilfældet.

Men dermed taber også den anden omstændighed, at kong
Valdemar opretter et Hanskloster, sin betydning; det er vel
ikke urimeligt at han kan have stiftet det til minde om sin
Jorsalsfærd og netop derfor ladet det indvie til Marie
Magdalene, på hvis dag han modtog ridderslaget; men denne hellige
kvinde stod dog fra først af i et så nøje forhold til
Johanniterordenen, at dette er tilstrækkeligt til at forklare Dueholms
indvielse til hendes ære.

Hvad endelig fremstillingen af kong Valdemar med det
hvide kors på slotstapeterne angår, da er det en højst fatal
historie; det er nemlig oplyst, at Thomas Bartholin for at
gøre den formentlige Danebrogsorden så ærværdig som mulig
har forfalsket ældre kobberstik, forandret rigsæblet til et
Danebrogskors og udgivet det for en gammel avthentisk
fremstilling af kongenTh. Bartholin, De equestris ordinis Danebrogici . . . origine, 1876, p. 34 ff. Sml.
Wegeners oplysning i udgaven af Werlauffs skrift om Danebroge, p. XXVI.. Således falder alt det sammen, som kunde
tyde på et forhold mellem kong Valdemar og Johanniterne.

I og for sig er det imidlertid ingenlunde usandsynligt, at
en dansk konge kunde være optagen blandt Hansbrødrene, og
det endog uden at det var kommen til stormesterens
kundskab; ad den vej synes huset Savojen at have fået sit
skjoldmærke, der som bekendt er lig Danebroge, og i året 1216 vides
kong Andreas af Ungarn at have ladet sig optage blandt
ordenens halvbrødre eller medbrødre, der antog dens tegn uden
at aflægge dens løfte. Allerede Gregor IX anså det for
nødvendigt at skride ind imod den overhånd tagende skik for
vindings skyld at optage lægfolk i dette løsere forhold; men
først efter reformationen blev det udtrykkelig forbudt de
enkelte priorater uden stormesterens samtykke, og endnu senere
(under Claude de la Sangle) pålagdes det medbrødrerie at nøjes
med et halvt kors (T) som ordenstegn Vertot, Hist. des chevaliers de l'ordre de St. Jean, I 309. 504. 541. 614. IV 81 f..

Men enhver sådan optagelse af en dansk konge mangler
vi fuldstændig efterretninger om; ingen af vore konger har
søgt sit gravsted hos Hansbrødrene, ingen nævnes i noget
overleveret dokument som deres særlige velgører. I den tid,
som gik nærmest forud for Valdemar Atterdag, herskede der
et spændt forhold mellem kongerne og klostrene, der ikke
mere stod i forhold til stormesteren. Strax efter den
ridderlige Erik Menveds død klagede nemlig Hansbrødrene i
Danmark til paven over den ilde medfart, de havde lidt fra den
afdøde konges side; han vilde ikke anerkende deres kirkelige
karakter og forbeholdt sig en vis overhøjhed over dem,
„såsom klostrene var stiftede af hans forfædre“Kirkehist. samlinger V 812 ff. Suhm XII 23.. Et yderligere
bidrag til deres trængslers historie er opbevaret i et skøde fra
året 1317, hvorved prior og kapitel på Andvordeskov tilskøder
kirkeprioren og præsterne sammesteds nogle jorder, som var
skænkede „huset“ (d. e. ordenen) af Nils Ravn, for 140 mark
sællandske penninge: „siden de er nødte til at skaffe penge
til brødrenes ophold og til herre kongen“ Lünig, Teutsches Reichsarchiv XVI (Bilag II): Vom Teutschen u. Johanniter
Orden, nr. 8, p. 89..

De konger, hvis gavmildhed mod Hanshusene gentagne
gange omtales, må altså ligge længere tilbage i tiden; var det
ikke Erik Menved, så var det vist endnu mindre hans fader
eller farfar, der levede i bestandig strid såvel med kirken som
de store, og vi stanser da ved kong Valdemars to ældste
sønner, eller rettere Erik Plovpenge, der gjorde korstog til
Estland. Heldigvis er vi nu imidlertid underrettede om, i
hvilken retning hans kirkelige Sympathier gik; han agtede
nemlig at lade sig jordfæste i gråbrødrenes dragt for at nyde
godt af deres forbønner, Roskilde brødrehus gemte som hans
skat en kutte og en strikke.

Vi føres således tilbage til Valdemarernes tid; blandt dem
må vi søge Hanshusenes velgørere; at gå længere tilbage vilde
være spildt umage, siden disse huse ikke forhen var kendte i
Norden. Men heller ikke blandt dem vil vi finde nogen
medbroder af den berømte orden; Valdemarerne vilde ikke have
valgt Ringsted til deres gravkirke, dersom de havde hørt til
den i Andvordeskov af dem selv oprettede orden, og selv om
den sidste af dem, tiltrods for at han tilhørte den, havde
foretrukket at hvile hos sine forfædre, så vilde man idetmindste
have fundet ham iført en ordensdragt; men intet af dette er
tilfældet. Vi må altså opgive ad denne vej at finde oprindelsen
til det hvide kors i de danske kongers banner; ingen af dem
kan antages at have været Johanniternes medbroder og som
sådan berettiget til at antage deres mærke.



III.

Vore historikere synes lige fra Hvidtfeldts tid af at have
været enige om at antage, at Danebroge var et paveligt St.
Peders banner, sendt en eller anden konge til et korstog,
således som det ses at have været tilfældet andre steder.
Paludan-Müller har især optaget denne hypothes og fremført en række
kendsgerninger, som formentlig skulde tale for at dette havde
været tilfældet. Men andre betragtninger vil dog nok så meget
tale derimod.

For det første mangler vi enhver efterretning derom.
Dette kunde synes at være en ringe omstændighed, siden vi
er så tarveligt underrettede om mange forhold i middelalderen;
men i dette tilfælde betyder det dog ikke så lidt. Hvilket
korstog skulde det have været? Togene til Estland kan vi ikke
tænke på, da der er bevaret så mange pavebreve om dem, at
det vilde være meget dristigt at forudsætte, at ikke blot et så
mærkeligt brev som det, der måtte have ledsaget fanen, skulde
være tabt og bleven uregistreret i Rom, men at en sådan
kendsgerning heller ikke skulde være antydet i andre buller
eller omtalt af den livlandske historieskriver. Paven spillede
nemlig, som vi senere vil få at se, en meget betydningsfuld
rolle i de estlandske stridigheder, hver begunstigelse fra hans
side omtales atter og atter, der er fuld sammenhæng i alt
hvad vi véd om disse forhold; meget besynderligt vilde det
være, om et sådant led da skulde mangle.

For en ældre tid kunde jo vistnok en og anden
omstændighed tale; alt Vilhelm Erobreren fik en viet korsfane fra
Rom til at føre mod kong Harald af England, og det vilde
ikke være utænkeligt, at Valdemar den store kunde have ført
en lignende mod Venderne. Men derimod synes det fuldstændig
utænkeligt, at ikke Saxe skulde have omtalt dette, han der
fremdrager de mindste omstændigheder ved Vendertogene. Heller
ikke var forholdet til pavestolen således, at man let kunde
forudsætte en sådan gave; Henrik Løve kæmpede også for
korset, Valdemars formænd havde gjort det samme, men denne
kamp havde dog så afgjort karakteren af en verdslig fejde, at
kun særlige forhold kunde tænkes at bevæge paven til at
foretage et så usædvanligt skridt som at sende sin fane til
opmuntring eller belønning. Intet af hvad vi kender til tidens
historie tyder derpå; Saxe omtaler „Sællændernes mærke“ som
det, Absalon fører, og „kongens banner“; men han fremhæver
det som en mærkelighed og et hedensk træk, at Venderne
tillægger deres Stanitia overnaturlige egenskaberSaxo p. 746. 876. 830. Necrol. Lund. har til 2. Non. Aug.: Asmundus et
Gotmundus, illustres laici, apud Slavos sub signo sancte crucis occisi sunt (Scr. r. D. III
453); men dette er enten sagt helt i almindelighed om de kristnes kamp mod
hedningerne, eller sigter til korstoget til Vendland, i året 1147, da de Danske drog ud „sumptis
sacræ perigrinationis insignibus" (Saxo p. 675). [Senere Tilføjelse:] Sml. Wibalds
samtidige fortælling om toget 1147 (Codex Pomeran. dipl. I 41); det var „sub vexillo
crucifixi“.. Indtil Ryøs
indtagelse herskede der et spændt forhold til pavestolen;
derefter bliver det ved Eskils mellemkomst bedre, Knud Lavard
bliver helgen, Ryø lægges under Absalon; det er dette øjeblik,
man nærmest måtte anse for egnet til at bevæge paven til en
særlig nådesbevisning; men de opbevarede buller har intet
derom.

En anden indvending mod Danebroges henførelse til rækken
af St. Peders bannere er dets farver. Som bekendt spillede
disse en stor rolle i middelalderens heraldik, idetmindste efterat
korstogene havde fremkaldt så mange variationer af det samme
mærke. Således lagdes der særlig vægt på korsets farve blandt
de forskellige ridderordener; Tempelherrerne havde røde kors,
Johanniterne hvide, Marieridderne sorte, Lazarusridderne grønne;
Antoniuskorset var blåt. Kongen af Jerusalem førte, som vi
har set, et gyldent kors i sit skjold, og dette synes også at
have været tilfældet med paven. Således ses det tydeligt på
Bayeuxtæppet at have været et gult kors i hvid grund, som
Vilhelm af Normandiet fik tilsendt1 (Stothard) The Bayeux tapestry, tab. 9. 11. 12.; Hugo den store fik et
banner af Urban II, som kaldes „St. Peders gyldne mærke“;
i det flag, som Innocens gav Bulgarernes konge (1204), sås et
kors og St. Peders nøgler, således som de endnu føres i pavens
våben: gyldne nøgler og den tredobbelte krone i hvid grund.
Også i Norden synes man at have havt den forestilling, at
gyldent kors på hvidt var det helligste mærke; således siges
Hellig Olav at have båret det på sit skjold ved StiklestadAnna Comnena, Alexias, ed. Hoeschelius, X 288 (χρυσή . . . . σημαία).
Snorre, Heimskringla, O. H. s. k. 216. 225..

Vi tror herefter at kunne se bort fra den fortolkning af
Danebroges fremkomst, der søger at knytte det til en pavelig
gave; sagnet vilde jo endda stå lige uforklaret, da det ikke
indeholder det mindste træk, som kunde tyde i denne retning;
vi må holde os strængere til de vink, som såvel traditionen
som de monumentale holdepunkter giver os.

Der kan da ingen tvivl være om, at vi det længst mulige
må holde fast ved ligheden med Johanniternes banner. Disse
riddere var de eneste, som bar hvide kors, de satte det tillige
i deres flag, hvad der ikke var tilfældet med de andre ordener;
Tempelherrernes flag var f. ex. sort og hvidt med en devise,
de tyske riddere bar et Mariebilled osv. Medens Johanniternes
dragt var sort som Avgustinernes, førte de et rødt banner;
medens deres ordenskors var ottespidset, var fanens et
sædvanligt latinsk kors, lagt på den røde dug; denne havde en
lang spids flig gående ud fra den øverste halvdel som en halv
split; i det gamle træsnit fra Rhodus's belejring tror man at
se Danebroge vaje midt i slotsgårdenObsidio Rhodi hos W. Porter, A history of the knights of Malta. — Da den
danske handel på Middelhavet i forrige århundrede tog et så stærkt opsving, blev det
nødvendigt at udstede en forordning om, at danske skibe for at kunne skelnes fra
Maltesernes, skulde føre kongens navnetræk i korsets midle (25. Marts 1757).. I året 1259 fik
ridderne tilladelse til at bære røde våbenfrakker, tegnede med
hvide kors, „således som det står i deres banner“, altså uden
spidser; som Malteserriddere afbildes de endnu således med
de mægtige kors over bryst og skuldreAlexander IV's bulle hos P. Ganger, Allgem. Gesch. des Ritterordens d. h.
Joh. v Jerusalem, Beilage 3. — W. Porter, Titelbilled. —.

Hos os finder vi et betydningsfuldt tilknytningspunkt mellem
St. Hansbrødrene og riget i det forhold, hvori hirden
(vederlogen) stod til deres huse. Dette forhold er alt oftere bleven
fremhævet og det er i høj grad mærkeligt. I den norske
hirdlov siges udtrykkeligt, at brødrene skulde give tienden af
deres måle til kirken, den deltes mellem bisperne, hirdpræsterne
og Johanniterhuset Varna; i dette forsørgedes de udtjente
hirdmænd. Vore efterretninger om vederlogens indre organisation
er så mangelfulde, at vi ikke kan undres over, at udtrykkelige
vidnesbyrd i den henseende mangler hos os, men det ses dog,
at de danske St. Hanshuse var spredte ligeligt over hele riget,
fra først af et i hvert af landene (Lund, Viborg,
Andvordeskov), senere et i hvert stift (undtagen Slesvig, der alt
dengang fulgte en afvigende udviklingJohannes Døberens nonnekloster på Holmen ved Slesvig har nemlig intet med
Johanniterne at bestille, det var et Benediktinerkloster. Snarere kunde man fristes
til at sætte Gråbrødreklostret i Flensborg i forbindelse med ordenen; det stiftedes af
drosten Hans Hvidding og førte som mærke et sølvkors i rødt (Noodt, Beyträge, I 622).), svarende til vederlogens
fordeling, og der er bleven gjort opmærksom på, at der blandt
de få bevarede oldbreve fra Dueholm findes sådanne, som kun
kunde have interesse for landets adelKinch i Årbøger f. nord. oldk. 1875, s. 338..

Men denne forbindelse mellem hirden og „Korsbrødrenes“
orden kan ikke have indskrænket sig til en forsørgelse af de
gamle eller invaliderne; dengang kampen for korset førtes
trindt omkring på de danske farvande, må også deres mærke
have været med, hvor det gjaldt. Allerede kort efter sin
udvælgelse til biskop sendte Absalon sin provst Saxe til Paris
for at formå sin ven Vilhelm til at komme til Danmark; han
blev den danske kirkes lærefader i et halvt århundrede. Ved
samme tid træffer vi hospitalsbrødre hos Absalon i Roskilde,
og det ligger nær at antage, at også de har været indkaldte,
ligesom det er vist, at de strax efter fik den anselige
kongsgård i Andvordeskov til hovedsæde, med huse i Lund og
ViborgThorkelin, Diplom., I 257. 330. Brevet henføres her til år 1176, men uden
grund; den sag, det omhandler, ordnedes netop i Absalons første år. Saxo p. 578 f.
Valdemars jordebog, ved O. Nielsen, s. 47. L. Helveg, Danske kirkes hist., I 361ȳ. Absalon gjorde alt for at bringe hirden på fode igen,
han fik optegnet dens gamle love og han gav den en
indflydelse på kongens råd, som hidtil havde været ukendt. Her
ligger da også uden al tvivl roden til den senere forbindelse
med Korsbrødrene; folk, der følte tilbøjelighed til at aflægge
klosterløfte, men tillige bevarede fædrenes krigerske sind, måtte
jo frem for alt ønske at kunne forene begge dele, ligesom
Absalon og Eskil på én gang var mønstre på fromhed og
djærvhed.

En enkelt oldtidslevning synes at sætte det udenfor al
tvivl, at der også hos os har været kæmpet under
Hohanniternes flag, selv om antallet af korsriddere kan have været
nok så ubetydeligt. Prioren i Andvordeskov, senere medlem
af rigets råd, førte nemlig et skib i sit segl. Dette kan ikke
forklares af forholdet til Rhodus, således som prof. Thorsen,
der har fremdraget dette som så mange andre vidnesbyrd om
St. Hansklostrene her i landet, antager; thi dels forekommer
seglet på en tid, da forholdet mellem stormesteren og de
danske klostre var fuldstændig ophørt, medens Rhodus først
for nylig var taget i besiddelse, dels var det efter
ordenslovene enhver priors sag at vælge sit segl, det pålagdes ham
kun at indsende aftryk af det til moderhuset, for at man her
kunde overbevise sig om tilsendte skrivelsers ægthedDueholms diplomatarium, bag på titelbladet. Diplomet, af hvilket det er
taget, er fra år 1314. Som vi har set klager de danske Hansbrødre 1320 til paven
og ikke til deres stormester, og 1347 skriver denne på en måde, der udelukker ethvert
forhold i mands minde. Bestemmelsen om at indsende aftryk af seglet er given af
Philibert de Naillac (1396—1421), se Vertot, Les chevaliers de St. Jean, IV 171.. Men
hvad skulde bevæge den danske prior til at vælge et skib til
sit særmærke, hvis ikke det, at hans deltagelse i kampen for
korset fandt sted til orlogs?

Det er ikke nødvendigt at tænke sig denne deltagelse af
stor udstrækning; lad det kun have været et enkelt skib fra
Andvordeskov, ført af prioren, det var dog nok til at lade
Johanniternes fane vaje i den danske ledingsflåde og at bringe
den i et særligt forhold til den danske hird.

Kan nu dette gradvis have udviklet den til at blive selve
hirdens og kongens mærke? Dersom vi ikke havde andet end
selve flaget at holde os til, kunde vi fristes til at antage det;
men der foreligger en bestemt tradition om dets fremkomst og
den tør vi på ingen måde oversé. Men derved vises vi atter
ned i tiden, ligesom vi fra Valdemar Atterdag vistes tilbage;
fra begge sider synes vi altså netop at henvises til den samme
konge og den samme begivenhed som den, traditionen udpeger:
Valdemar den andens Estlandstog. Vi må derfor underkaste dette
en nøjagtig prøvelse for at se, om der her skulde skjule sig en
mulighed for på en tilfredsstillende måde at forklare Danebroges
tilblivelse af Johanniterbanneret.



IV.

Vi har kun to kilder til Estlands historie i det tidsrum,
da kong Valdemar greb ind i begivenhedernes gang, nemlig
de opbevarede pavebuller og øvrige aktstykker, og den
samtidige forfatter Henrik af Letland; de danske årbøger giver
ved siden af disse kun enkelte tarvelige oplysninger.
Aktstykkerne findes samlede i Bunges Liv-, Est- und Curländisches
Urkundenbuch, samt tildels i andre diplomatarier; Henriks
krønike har været trykt flere gange, bedst i første bind af
Scriptores rerum Livonicarum, med kommentar og diplomer;
men fornylig er den atter udkommen i den store samling af
Pertz (Monumenta h. G. XXIII) og i særtrykScriptores rerum Germanicarum in usum scholarum ex monumentis G. h.:
Heinrici chronicon Lyvoniæ. Hannover 1874. 8., besørget af
Vilhelm Arndt efter et håndskrift fra begyndelsen af det 14.
århundrede, medens alle de tidligere udgaver var aftryk af
interpolerede afskrifter fra det 16. århundrede.

Uden Henriks krønike vilde begivenhederne i Livland og
Estland ved overgangen fra hedenskab til kristendom stå
næsten aldeles uopklarede for os; man vilde gennem annaler
og diplomer kunne følge visse stridigheder mellem magthaverne
og lægge mærke til visse epoker i omvendelses- og
underkuelsesværket, men enkeltheder vilde så godt som helt mangle,
og et samlet billed vilde det ikke være muligt at få.
Livlandskrøniken har den fordel at være skreven af en samtidig
og på begivenhedernes skueplads; Henrik var født i Letland,
men oplært til at virke som præst blandt sine hedenske
landsmænd, han var vel kendt med de tyske missionærer, der
tildels var hans lærere, han gæstede Estland, dengang de Danske
udfoldede den største virksomhed; han omtaler sig selv fra
året 1208 af, og han ender sin bog ved 1226, da han også
synes at have forfattet den.

Ved siden af disse fortrin klæber der imidlertid også
store mangler ved Henriks skrift; alt Herman Hildebrandt har
gjort opmærksom derpå i sin fortrinlige monografi: Die Chronik
Heinrichs von Letland (1865), og udgiveren Vilhelm Arndt har
ment yderligere at burde lægge vægt derpå. Henrik stod
skuepladsen for de ydre begivenheder alt for nær til at kunne
skaffe sig et klart overblik over dem; hans dannelse ydede
ham heller ikke de tilsvarende indre betingelser til at blive
historieskriver og han var i høj grad hildet i ensidige og
partiske synsmåder; man savner hos ham aldeles blik for de
dybere kræfter, som satte de forskellige magter i bevægelse
og hvis konflikter han havde til opgave at skildre. Arndt
siger om ham: „Han så tingen, men han gennemskuede den
ikke; han fortæller os hvad der skete, men dets oprindelse og
grunde taler han ikke om. Dertil kommer, at Henrik var
præst, at han ikke, såvidt vi véd, opnåede højere grad og
derfor måske slet ikke var indviet i bispernes og herrernes
hemmelige råd.“

Gælder dette i almindelighed om hele hans krønike, så
må vi gå endnu langt videre i vor kritik med hensyn til de
danske forhold. Da Henrik skrev, var kong Valdemar og de
Danske fordrevne fra Reval og de andre pladser, som de havde
erobret fra de vantro; neppe var kongen nemlig falden i
fangenskab, før Tyskerne her som hist faldt fra og tilegnede
sig hvad han havde vundet i en række glimrende sejre. Siden
den lettiske præst altså skrev „på herrernes og sine fællers
opfordring“ (29, 9), lå det frem for alt i deres interesse at
gøre de Danskes fortjeneste så ringe, deres adkomst til landet
så tvivlsom som muligt. Dertil kom, at han med sine tyske
Sympathier stod fjernt fra forståelsen af nordiske forhold og
personer, at han ingen anelse havde om de nordiske folks
ældgamle forbindelse med hine egne, og ikke kunde fatte, at
der overhoved kunde gøres forskellige synspunkter gældende
ved bedømmelsen af det store mellemværende mellem de kristne
folk i disse egne. Han kendte aktstykker, som hjemlede
ridderne og de tyske biskopper en udstrakt ret over Ester og
Liver, men han havde ikke set noget til de buller, som Andreas
Sunesøn og kong Valdemar havde modtaget af paven, end sige
de ældre breve fra biskop Fulkos tid, da de Danske sendte de
første trosbud til hine egne og da man kunde finde en munk
fra Estland i et norsk kloster. Da alle de tyske forfattere,
som har behandlet vort forhold til Estland, har set sagen fra
Henriks stade og altså fældet strænge domme over kong
Valdemars holdning, vil det være nødvendigt i hovedtrækkene
at gennemgå såvel hans fremstilling som hvad vi ellers véd,
for derigennem at få en målestok for forfatterens betydning,
hvor talen er om det store tog 1219.

Det var ved året 1159, siger Henrik, at købmænd fra
Bremen først fandt vejen til Livland; en snes år senere drog
Avgustinerpræsten Meinhard fra Segeberg derover med dem,
byggede en kirke i Ykeskole (Yxkyl) ved Dvina (Düna) og
omvendte mange; han viedes senere til biskop og stilledes under
erkebispen af Bremen. Efter ham fulgte i året 1196 biskop
Bertholdt og efter hans martyrdød d. 24. Juli 1198 Albert,
kanik i Bremen, en mand af fremragende begavelse og stor
politisk klogskab, den tyske kolonis egenlige grundlægger og
genstand for Henriks særlige beundring. På hans opfordring
optog pave Innocens kort efter missionen i Livland blandt
kirkens store formål, han tillod korsfarere at opfylde deres
løfte ved et års tjeneste mod de indfødte, og han tillod munke
af enhver orden, dersom de ellers kunde få deres foresattes
samtykke, at gå i den livlandske missions tjeneste. Fra nu
af kæmpedes der hvert år, idet altid nye skarer af pilegrimme
søgte over havet for i et års krigseventyr at vinde syndernes
forladelse, ja der dannedes endog en egen ridderlig orden i
det underkastede land, de såkaldte Sværdbrødre. Landet
tilhørte Vorfrue, blev der sagt; hendes banner førtes frem fra
det nye bispesæde i Riga, og det var ikke Tyskernes agt at
stanse, så længe der var en hedning og et uafhængigt folk
til; det var den samme kamp som den, der alt var ført til
ende i Holsten, i Meklenburg, i Pomern, i Brandenburg osv.,
den samme, som endnu skulde vindes på så mange andre
stammers bekostning.

Ligesom fordum i Vendland optrådte nu de Danske her
med deres uundværlige hjælp og deres fordring på at få del i
byttet. De to medbejlere havde aldrig havt let ved at
anerkende det berettigede i hinandens fordringer; ligesom efter
Saxe Henrik Løve med liden føje vilde have sin del af
Pomern, eller efter Helmold det var et overgreb af Valdemar at
tage det hele Ryø, således giver Henrik det udseende af, at
de Danskes forhold til Estland egenlig helt igennem er
forargeligt fra et kirkeligt standpunkt, uberettiget fra et politisk.
Han er just ikke nogen fjende af de Danske, han er først og
fremmest præst og forstår at sætte pris på en usædvanlig
personlighed som Andreas Sunesøn, ligesom han uvilkårlig bøjer
sig for den kraft, hvormed kong Valdemar fremmer sin vilje;
men han følger det dog alt med mistænksomhed, han tror alle
de onde rygter om det danske folk, og han mangler overblik
til at kunne vurdere, hvor gennemgribende et vendepunkt det
store tog af året 1219 var for disse landes historie; han søger
grunden til dette omslag overalt, kun ikke dér, hvor den var
at finde. Da så Tyskerne med storslået utaknemlighed vender
hele deres energi mod de bønligt hidkaldte trosfæller og
benytter lejligheden, da kongen ved forræderi førtes i et tysk
fængsel, til at fraliste dem alle deres besiddelser, finder
forfatteren det ikke blot i sin orden, men ser deri en retfærdig
straf, fordi disse folk ikke havde de samme skikke og brugte
den samme fremfærd som han og hans beskyttere.

Sin fulde forklaring får Henriks fremstilling dog først,
når man sammenligner den livlandske rimkrønike fra
århundredets slutning. Skønt denne nemlig er forfattet i selve den
daværende danske borg Reval, af en mand, der står i det
venligste forhold til de Danske, så omtaler den end ikke med
et ord kong Valdemars deltagelse i landets erobring; for ham
begynder den danske medejendomsret først med generhvervelsen
1238, og skønt han ikke dertil knytter nogen ond omtale, så
står det dog som aldeles uforklaret, hvad de Danske har at
bestille derovre, hvorfor de kommer så sent, og hvorledes det
kan være, at der overhoved indrømmes dem en plads. Vi
kan vistnok heraf slutte, at mindet om den ældre deltagelse i
kampene enten var uddød blandt Tyskerne, eller var dem så
forhadt, at det ikke egnede sig til at indflettes i en tysk
rimkrønikeScr. r. Liv I 491: Ditlebs v. Alnpeke Livländische Reimchronik (s. 493, 504 f.).
Ved beskrivelsen af „Revele, das gute land“ siges dog (v. 6720—24). — vnd ist hie
vor mit manchen here von denemarken uber riten. Der selbe konic hat es erstritten.
das es der konige eigen ist und hat gewesen lange vrist..

Vil vi derimod ad andre veje undersøge vore forfædres
forhold til disse egne, så møder der os træk af et ganske
andet billed. Således tager det sig dog ret besynderligt ud,
når midt i Tyskernes tid småøerne i Dyna kaldes for holme;
en af deres stærkeste borge, med kirke og by, kaldes Holme
(at hólmi), der findes en Rigeholm (ved Riga), en Stenholm og
en LangholmBunge I nr. 27. 163. 197. 265. 198. 336.. Ligeså kaldes forbjergene omkring Kurlands
kyst for nes (f. ex. „Domesnes“ ved „Domessund“); Estlands
bratte kyst kaldes „Klint“ og den ældste borg i denne egn
har det rent nordiske navn Lindanese; kysten overfor Dagø
hedder Vik og Estlands bedste havn Rogevik osv.J. G. Kohl, Die deutsch-russischen Ostseeprovinzen, I 85: die meisten
Vorgebirge werden hier Nas genannt. 276. J. C. Stuckenberg, Hydrographie d. russ. Reichs,
I 39 ff.

Hertil svarer vore gamle efterretninger om Nordboernes
forhold til egnene i Østerleden; allerede i Ansgars tid siges
de Svenske „fordum“ at have behersket Kurerne, og de danske
folkesagn hos Saxe vidner om en jevnlig forbindelse mellem
landene. Henrik af Letland har en fortælling fra Meinhards
tid, der viser, hvorhen Livernes handelsvej gik; da han
engang vilde opgive missionen og alt var rejst afsted, men atter
kom tilbage, spurgte indbyggerne i Holme ham spottende om,
hvor dyrt „salt og vadmel“ var på Gulland?Henrik I 11: quo pretio sal aut watmal in Gothlandia comparetur? Udgiveren
forklarer vadmal som livlandsk og lettisk! Disse
forbindelser kunde da vel nok veje op mod Bremernes fra år
1159!

Men også i missionsgerningen var Nordboerne gået forud
for Tyskerne[Senere Tilføjelse:] Adam IV 16: Svend Estridsøn støttede en købmand, som
byggede en kirke i Kurland.. Allerede ved Ryøs erobring var en fransk
biskop Fulko af Troyes tilstede i Eskils følge, hvis indvielse
gjaldt Estland; først 20 år senere fik Meinhard indvielsen.
Allerede dengang kunde paven henvende sig til erkebispen i
Throndhjem med opfordring til at medgive Fulko en estlandsk
munk, der fandtes i et norsk kloster, for at gå ham tilhånde
ved sine landsmænds omvendelseEfterretningerne om Fulko er ikke samlede. Se Liljegrens diplomatarium.
Tiden for hans mission fremgår af en bulle fra 1232, i hvilken der omtales et brev af
ham fra 1169 (Kirkehist. samlinger V 78 f.; sml. Thorkelin I 251 f. og Regesta dipl. D.
nr. 259—60). De nyere tyske forfattere kender ham slet ikke..

I året 1206 kom erkebiskop Andreas til Riga og opholdt
sig der vinteren over. Henrik véd ikke andet at fortælle
derom end at han holdt ypperlige theologiske forelæsninger; men
af en pavebulle ser vi, at han var bemyndiget til at oprette
et bispesæde, til altså at forny Fulkos mission. Kong Knud
VI havde imidlertid 1197 gjort et tog til Estland med en
betydelig hærstyrkeScr. r. Dan. I 243. III 261. Liljegren, Sv. dipl., I 124.. Nogle år efter fik kong Valdemar pavens
velsignelse til et korstog, og han drog ud for at underkaste
sig en del af Preussen og Samland (1210). Atter et par år
efter udnævntes Andreas til pavens legat til hedningernes
omvendelse (12. April 1212), og det overdroges til ham at ordne
forholdet mellem de forskellige partier i Livland, ligesom han
bemyndigedes til at indsætte biskopper, hvor og når han fandt
for godt. (11. Okt. 1213)Bunge III nr. 15 a. R. Hausmann, Das Ringen der Deutschen und Dänen um
den Besitz Esthlands bis 1227 (1870), s. 4. Bunge I nr. 29.. Alt dette var gået forud for det
store korstog.
Endelig i året 1218 var sagerne komne på et punkt,
hvor den tyske koloni truedes med fuldstændig undergang og
biskop Albert derfor besluttede sig til den tunge gang til
Danmark; han bad kong Valdemar om hjælp, da det ellers vilde
være ude med ham; til vederlag tilbød han hele Estland, både
det omvendte og det ikke omvendte. Albert traf kongen i en
glimrende forsamling i Slesvig; den unge Valdemar blev kronet,
og alt hvad det mægtige rige havde af lensmænd og stormænd
var samlet omkring kongen og erkebiskoppen. Alberts bøn
fandt villige øren, og der afgik strax udsendinge til paven for
at bede om hans samtykke og velsignelse; d. 9. Okt. udstedte
Honorius III sin bulle, hvorved alle de lande, det måtte lykkes
Valdemar at underkaste sig, knyttedes til hans rigeHenrik 22, 1. Bunge III nr. 41 a. Sml. Henrik 23, 10. 24, 2. Bunge I nr. 84.
At der overhoved er givet V. løfter fra Alberts side søger man senere at fragå. Selv
tyske forfattere har dog indrømmet det sandsynlige deri. Herm. Hildebrandt, anf.
skr., s. 108 ff. R. Hausmann, a. skr., s. 14 ff. 26. Usinger, Deutsch-dän. Gesch., s. 197 ff..

De danske årbøger beretter enstemmig, at kongen i
sommeren 1219 drog til Estland med en flåde på 1500 skibe;
det var et almindeligt udbud af hele ledingen, men desuden
åbenbart forøget med mange andre skibe, stormænds og
biskoppers, måske også andre Nordboers; en usædvanlig
begejstring synes at have grebet alle, intet nordisk korstog
lignede på langt nær detteScr. rer. Dan. III 265: edicta est expedicio super paganos ad Estoniam,
I 166. 244.. Henrik af Letland fortæller
nærmere om tildragelserne på dette tog, som de blev bekendte
blandt Tyskerne. Kong Valdemar, siger han, lagde til ved
Lindanese, en gammel borg ved en smuk, men farlig bugt
under Estlands „Klint“; den blev sløjfet og opførelsen af en
ny påbegyndt. De nærmeste stammer, Revelerne og Harjerne,
samlede en stor hær og sendte deres høvdinger til kongen
med fredstilbud; han troede deres ord, skønt det ikke var
ment; sendebudene gav han gaver og hans biskopper døbte
dem. I følge med kongen var blandt andre hans lensmand
Vitslav fra Ryø, erkebiskop Andreas og de tre biskopper:
kansleren Nils fra Slesvig, Ebbe fra Århus og Theoderik, der
var indviet til EstlandHenrik 23, 2. Det hedder her: Nicolaus episcopus et tercius ep. cancellarius
regis. Men netop dengang var Nils af Slesvig kansler (Steenstrup, Studier, s. 43) og
Henrik har da vel misforstået dette; den tredje biskop synes at have været ham fra
Århus..

Tre dage efter kom imidlertid høvdingerne tilbage med
deres hær, og om aftenen efter nadveren overfaldt de lejren
fra flere sider på én gang. Nogle stormede strax hen imod
det telt, hvori biskop Theoderik lå, i den tro at det var kong
Valdemars, og dræbte ham på stedet; andre vendte sig
andensteds hen, mange blev huggede ned. Da vendte Vitslav, der
med sine Vender stod i dalføret fra klinten ned til stranden,
sig imod hedningerne og slog dem på flugt; andre Ester, som
var under fremrykning, stansede ved synet af denne hjælp, de
Danske begyndte at samle sig, kongen kom tilstede med sit
mandskab, deriblandt også en del Tyskere, og efter en
almindelig blodig kamp blev Esterne slåede på flugt og over tusinde
dræbte. Kongen og bisperne takkede Gud for sejren; Valdemar
lod sin kapellan Viscelin indvie til Theoderiks efterfølger og
drog hjem igen efter at have fuldført borgens opførelse;
biskopperne derimod med deres mandskab blev i landet og fuldendte
dettes underkastelse under kronen og korset.

Der kan vel ingen tvivl være om, at Henrik vilde have
havt en del mere at fortælle om dette tog, dersom han havde
betragtet de Danske med lidt venligere øjne; thi at kong
Valdemar skulde have ført en så uhyre flåde over Østersøen blot
for at se på opførelsen af en borg og en kirke, kan dog vel
ikke forudsættes; dertil var han for gammel en krigshelt og
for klog en konge. Henrik omtaler heller slet ikke toget det
følgende år, skønt det vel heller neppe var uden betydning.
Vi kan derfor ikke gå ud fra, at hans opfattelse af kampen
ved Lindanese er synderlig uhildet, eller at han i det hele er
godt underrettet; rimeligvis kendte han kun kampen af en af
de Tyskeres fortælling, der havde været med og tillagde sig
en del af æren for det lykkelige udfald. Den sande situation
skinner imidlertid igennem Henriks fortælling. Det er
åbenbart, at hverken kongen eller hærens hovedstyrke fra først af
var tilstede på kamppladsen eller i lejren, ligesom det jo for
enhver, der kender noget til søvæsen, vil være indlysende, at
hæren ikke kan være gået i land i sin helhed; kun en mindre
styrke, bestemt til at opbygge borgen og kirken, har ligget i
lejr og stået under den stedkendte Theoderik, Venderne har
ligget i dalføret som en slags reserve, og kongen selv og
ledirigshærens hovedmasse har ligget ombord, måske i samlet
flåde ved Lindanese, måske endog spredt langs kysten, eller
delt og ifærd med angreb på andre punkter. Esternes angreb
gælder altså kun borgen, som de vil ødelægge, og lejren, som
de vil hærge; de håber tillige at træffe kongen og få lejlighed
til at dræbe ham. Det første angreb lykkes, men så falder
Venderne dem i flanken og kort efter kommer kongen tilstede
med sine hærmænd og giver sagerne en anden gangHenrik siger: et convenerunt omnes Dani simul cum rege, et Theutonici
quidam, qui erant cum eis, et occurerunt Estonibus, dimicantes fortiter cum eis..



V.

Henrik af Letland véd ikke af, at der i denne kamp på
Lindanese var forbeholdt Danebroge en særlig rolle; han nævner
intet flag, for ham er kun ét flag helligt, nemlig Vorirue fra
Riga. Men efter hvad vi har set, udelukker dette jo
ingenlunde, at der dog kan være sket noget i hint slag, som gav
anledning til Danebrogssagnet; forfatteren er altfor summarisk
i sin fortælling om de Danske, til at vi af hans tavshed kan
slutte, at ikke der er foregået noget, som han enten ikke har
kendt eller ikke har tillagt nogen betydning.

Tvertimod, hvad Henrik fortæller egner sig i høj grad
til at vække vor opmærksomhed i så henseende; hans
historiske fortælling stemmer i et væsenligt træk med den danske
tradition, det at slaget stod meget misligt, før hint jertegn
viste sig. Desuden har forfatteren opbevaret et særligt træk,
som er af stor betydning. Hedningerne, siger han, stormede
hen imod biskop Theoderiks telt i den tro at det var kongens.
Hvorfor troede de, at kongen lå her? Mon biskoppens bod var
større og pynteligere end de andre? Nej, i lejren kendes
høvdingens plads af banneret, som vajer foran den; vi er
utvivlsomt af fortællingen berettigede til at drage den slutning, at
det var hovedbanneret, Esterne opsøgte og troede at finde
foran biskoppens telt. Denne omstændighed synes lettest at
forklare sagnets oprindelse om den himmelfaldne fane, idet
kampen kom til at dreje sig om hovedbanneret, som Esterne
havde bemægtiget sig og som det lykkedes atter at fravriste
dem; var denne fane Danebroge, så synes intet naturligere,
end at den for fremtiden blev den danske hirds helligdom, at
den opbevaredes som et klenodje og i tidens løb blev altid
mere berømt; thi korstogets hele romantik måtte jo knyttes
til dens mærke.

For at give denne hypothes — thi hvorfra skulde vi vel
i denne sag få vished? — det nødvendige grundlag, vil det
altså være vor opgave at eftervise en sandsynlig forbindelse
mellem biskop Theoderik og Johanniternes korsbanner.

En uhildet betragtning af de kendsgerninger, Henrik
fortæller, gør det utvivlsomt, at Theoderik var den betydeligste
personlighed af alle dem, der trådte i forhold til missionen i
Østersøslandene; at han alligevel stilles fuldkommen i skygge
for den fornemme Albert, at de senere håndskrifter endog er
forfalskede i den retning, og at den nyere tyske
historieskrivning også i dette punkt gør fælles sag mod alt hvad der stod
i forbindelse med Danmark, nøder os til at sammenstille alt
hvad der vides om ham både af Henrik og andre kilder.

Theoderik hørte til de første kristne, som Henrik véd af
er komne til Livland; han var Cisterciensermunk og kaldes
Meinhards ledsager; men hvorfra han var kommen, om han
måske endog var dansk, siges ingen steder. Han boede inde
i landet, i Thorejd ved floden „Aa“, og dannede her en
menighed på egen hånd. Engang besluttede Liverne at ofre
ham til guderne, fordi hans marker stod i frodig grøde, medens
de andres led af regnskyl og oversvømmelser; der holdtes til
den ende et folkemøde, på hvilket guderne selv skulde
rådspørges om hans straf. Et spyd blev lagt foran
spådomshesten og man ventede på, at den skulde træde til for at gå
over det; det vilde da komme an på, hvilken fod den løftede
først. Medens Theoderik bad til Gud, løftede hesten den fod,
som betød liv. Spåmanden sagde, at han kunde se de kristnes
gud sidde på dens ryg og styre dens trin, man skulde tørre
ryggen af og derved fjerne ham. Det skete, men hesten
trådte anden gang ligesom den første og Theoderik var frelst.

En anden gang var han kommen til Esterne; men
uheldigvis indtraf der netop samtidig en solformørkelse, som
hedningerne tilskrev ham; de sagde, at han havde ædt solen;
med nød og neppe undgik han døden. Da der tilføjes, at
denne formørkelse fandt sted en St. Hansdag, har vi derved
et middel til at bestemme tiden; det var i året 1191.

Ved denne tid havde han alt gjort sin første rejse til
Rom. Det var biskop Meinhard, som opfordrede ham til at
gå til paven for at forestille ham den livlandske menigheds
betrængte stilling. Han forlod landet til hest, da man ikke
vilde lade ham slippe bort til søs; han klædte sig nemlig i
præstedragt, tog den hellige bog og et kar med viet vand og
drog afsted under påskud af at han skulde besøge en syg.
Dette viser tilfulde, at man i hele landet var fortrolig med de
kristnes måde at dyrke Gud på. Theoderik udvirkede hos
Klemens III (1187—91) en bulle, den første, som var rettet
til en biskop i Livland, hvorved det tillodes alle de klerke,
som havde lyst dertil og kunde få deres foresattes samtykke,
at gå til det hedenske land som missionærerBunge III 10 a efter Mansi XXII 566. De tyske forfattere har oversét denne
bulle og sammenblander den med den følgende (endog V. Arndt i anm. til Henrik I,
12. 2, 3). Også Henrik og Arnold af Lybek (V 30) går ud fra, at Coelestin er den
første pave, som giver kirken i Livland privilegier..
Theoderiks betydning blev altid større; medens biskop
Albert ikke gør indtryk af stort andet end en god politiker
og en mand af indflydelse i det nordlige Tyskland — og som
sådan fik han afgørende betydning for den tyske koloni —,
så er den beskedne Cisterciensermunk den, der bærer det
tunge arbejde både i selve landet og overfor pavestolen; fra
ringe stand hæver han sig derfor også til abbed og biskop,
stedse rig på ideer, den eneste, som nogenlunde kan holde
modsætningerne sammen, mægle og forsone, skaffe altid nye
hjælpekilder tilveje.

Først to år efter sin indvielse kom Albert i året 1200 til
Livland, for igen samme år at drage tilbage, skræmmet af de
indfødtes vildskab. Theoderik blev anden gang sendt til
pavestolen og opnåede en bulle af Innocens (15. April 1201),
hvorved alle kristne i Vestfalen og Saxland opfordredes til at
drage til Livland; ethvert korstogsløfte skulde kunne opfyldes
ved et sådant togBunge I nr. 12 (her henføres bullen til 5. Okt. 1199, sml. Arndt til Henrik 3,
5; men efter senere oplysning findes originalen i Stokholm med ovennævnte datum.
Bunge III 2).. Dette var en overordenlig vinding for
den nye kirke.

To år efter træffer vi atter Theoderik i Rom; han førte
med sig en indfødt høvding fra Thorejd. Innocens modtog
dem med stor venlighed og forærede høvdingen en gave af
100 gylden, til biskop Albert sendte han derimod en bibel,
skreven med pave Gregors egen hånd. De kom tilbage til
Riga i September 1204Henrik 7, 5. 8, 2. 3..

Næste år kom Albert til Livland med en stor korshær;
han førte ligeledes en del munke med sig, som han havde
udtaget i forskellige klostre efter en pavelig bemyndigelse, som
Theoderik havde forskaffet ham. Da flåden ankom til
Dynamynde, bestemte han strax her at grundlægge et kloster; det
kaldtes senere i reglen St. Nikolaj bjerg, Theoderik blev dets
første abbedHenrik 6, 5. 9, 7. På det første sted foregribes begivenheden og det er altså
en fejl, når de tyske forfattere henfører klosterets oprettelse til 1202 istedenfor 1205:
i mellemtiden kaldes Theoderik endnu frater, sidenefter stadig abbas..
Men medens den energiske munk således repræsenterede
bispedømmet overfor paven og for en stor del ikke mindre
overfor menigheden i Livland, når Albert opholdt sig i sit
hjem, udfoldede han endnu en anden virksomhed, der fik den
største betydning for fremtiden. Henrik fortæller herom
følgende: „På samme tid indstiftede samme forsynlige broder
Theoderik, af frygt for ikke at kunne modstå Livernes
troløshed og hedningernes mængde, samt for at forøge de troendes
antal og bevare kirken blandt folkene, nogle brødre af Guds
ridderskab, som pave Innocens gav Tempelriddernes regel og
et mærke at bære på deres dragt, nemlig sværd og kors, og
bød at være deres biskop underdanige.“ Henrik 6, 6: Eodem tempore previdens ideni frater Theodoricus perfidiam
Lyvonum et multitudini paganorum non posse resistere metuens . . . . fratres quosdam
milicie Christi instituit, quibus domnus papa Innocencius regulam Templariorum
commisit et signum in veste ferendum dedit, scilicet gladium et crucem, et sub obedientia
sui episcopi esse mandavit. — Den tidligere text var på dette sted forvansket, således
at æren for ordenens indstiftelse deltes mellem biskop Albert og Theoderik (e. t
providens dominus episcopus Albertus cum Abbate, fratre Th. perfidiam Livonum . . . .
metuens, . . . . fratres . . militie instituit etc.).

Den tid, der her er tale om, lader sig ikke med
sikkerhed opgive, men er vistnok biskop Alberts første år. I et
pavebrev af 12. Oktb. 1204 omtales ridderne som en alt
bestående orden. Til at fremme omvendelsesværket, siger
Innocens, har biskoppen tre ordener af klosterfolk (tres religiosorum
ordines), nemlig Cisterciensermunke, regulære kaniker
(Avgustinere ved bispekirken) — og disse to kæmper med åndelige
våben — „og trobundne lægfolk, der i Tempelriddernes dragt
mandigt og mægtigt står imod barbarerne, som truer den
kristne tros unge plantning“ Bunge I nr. 14. Udstedelsesdagen hos Jaffé, Regesta pontificum..

Det viste sig snart, at det var en god og frugtbar idé,
Theoderik her havde undfanget, thi få år efter voxede
ridderskabet således i betydning, at dets navn snart var kendt over
alle nabolandene, og alt i året 1210 kunde det hos paven
opnå at få tillagt ordenen den ene tredjedel af Livland som
len af bispestolen; mesteren, tilføjes der, skulde som
landsherre være biskoppens håndgangne mand, men ordenen som
sådan var aldeles uafhængig af ham. Af denne bulle ses da,
at Henriks fremstilling også på dette punkt er unøjagtig eller
rettere forvansker det sande forhold; han skrev nemlig ud af
biskoppens tankegang og fremstillede de fordringer, denne
gjorde, som hvilende på historiske kendsgerninger; ordenens
formentlige afhængighed af bispestolen var nemlig et stadigt
tvistens emne mellem de tvende stormænd Bunge I nr. 16. 17..

I denne bulle kommer Innocens iøvrigt atter tilbage til
ordenens dragt og mærke, der på den tid spillede en så stor
rolle og som tidligere havde ført til de sørgeligste stridigheder
mellem Tempel- og Marie-ridderne. „De bærer, siger paven,
et afvigende mærke på deres dragt, idet de iøvrigt følger
Tempelriddernes regel, for at vise, at de i ingen henseende
er afhængige af dem.“ Omtrent samtidig med denne bulle er
Arnold af Lybeks krønike skreven og her omtales ordenen
første gang af en historisk forfatter. Efter at have omtalt
biskop Alberts virksomhed og kirkens indretning i Livland
fortsætter han nemlig således: „Mange har også lovet
afholdenhed og i ønsket om kun at tjene Gud efter
Tempelriddernes vis givet afkald på alt og givet sig ind i Guds
ridderskab; de bærer deres standsmærke på klæderne i form
af det sværd, hvormed de kæmper for Gud.“ Arnold V 30: Multi etiam continentias voventes et soli deo militare cupientes,
forma quadam Templariorum omnibus renunciantes, Christi militiæ se reddiderunt et
professionis suse signum in formå gladii, quo pro deo eertabant, in suis vestibus
preferebant. At „militia Christi“ her med rette gengives som „Guds ridderskab“ ses af
det følgende: — fratres qui Dei milites dicunlur; i alle tyske kilder bruges kun denne
betegnelse; sml. Guds moder, Guds død o. l. Disse
„Gudsridderes“ mærke var som bekendt dengang et rødt sværd ved
siden af Tempelriddernes røde kors på den hvide dragt, deraf
kaldtes de Sværdbrødre; mærkerne blev senere, efter foreningen
med de tyske riddere, sorte.

Vi forbigår Theoderiks virksomhed i de nærmest følgende
år; som abbed for landets eneste kloster indtog han fremdeles
en overordenlig vigtig plads mellem de forskellige, indbyrdes
skinsyge magter. I året 1211 kom Albert til Riga med tre
andre biskopper (af Ratzeburg, Paderborn og Verden) og viede
i forening med dem Theoderik til biskop i Estland; ud på
efteråret drog han tilbage for at hente nye skarer af
pilegrimme, Theoderik blev i Riga for at varetage hans embed.

Striden mellem biskop og riddere blev imidlertid altid
voldsommere. I året 1210 havde ordensmesteren tilligemed
biskoppen været i Rom og her fået en pavelig dom på, at de
skulde dele landet, således at ordenen fik den ene tredjedel
som len af biskoppen. Den deling, som foretoges i henhold
hertil og stadfæstedes af kejser Otto (d. 27. Januar 1211),
tilfredsstillede imidlertid ingen af parterne og ridderne sendte
en broder til Rom for at udbede sig en særlig biskop for deres
land. Dette afslog Innocens aldeles (25. Januar 1212), men
da klagerne fortsattes, gik han en anden vej end man vistnok
fra nogen af siderne havde antaget, idet han d. 12. April 1212
udnævnte Andreas Sunesøn til sin fuldmægtige legat for
omvendelsen af de østlige landeBunge I nr. 18. 19 (sml. Hildebrand, a. skr., Excurs III)..

Alt dette véd Henrik intet om; han véd heller ikke, at
det i det følgende år kom til en højst betænkelig krisis for
Albert, idet paven endog truede ham med band og afsættelse,
dersom han ikke viste ordenen retfærdighed; der er udstedt en
række buller til erkebiskop, dekan og provst i Lund, til abbed,
prior og custos i Dynamynde, til abbeden på Gulland med
provsterne på Nør- og Sønderlandet om at lægge sig imellem,
tage sig af riddernes klager og undersøge biskoppernes
fremfærd mod de nysomvendte. Det pålægges Andreas at indsætte
en biskop i de dele af Estland, som alt var omvendte (Sakela
og Hugenhus)Bunge I nr. 27—31..

Et par uger efter denne afgørelse (10. og 11. Oktober
1213) synes der at være sket et omslag i pavens holdning; i
en bulle af 30. Oktober anbefaler han de troende i Saxland
at støtte biskoppen af Estland (Theoderik); samme dag
anbefaler han ham til de forskellige tyske biskopper, og det tillades
ham, ligesom forhen Albert, af hvert kloster at udtage en
munk til missionen. Dagen derpå stadfæster Innocens formelt
Theoderiks indvielse, der er foretagen af de fire biskopper, og
i en anden bulle opfordres ridderne til at understøtte hans
foretagender istedenfor at modarbejde dem; i denne sidste
nævnes meget betegnende kun de tre tyske bisper som dem,
der har indviet ham, Albert forbigås. Endelig føjede Innocens
d. 2. November hertil en fritagelse fra ethvert forhold af
afhængighed overfor enhver somhelst erkebiskopBunge I nr. 32—37..

Man har været lige ved at forkaste nogle af disse buller
som falske, da de formentlig skulde være indbyrdes uforenelige,
men man nøjes nu dog med at antage, at paven har været
aldeles ukendt med de stedlige forhold og derfor har kunnet
tildele Theoderik den kirkeprovins, som han lige i forvejen
havde overladt til Andreas at drage omsorg for. Men vi ledes
dog på et andet spor ved den efterretning, at Theoderik d.
25. Avgust har været i bispedømmet Køln og her har
foretaget en indvielse af et alter; det må uden al tvivl have været
på vejen til RomSchaten, Annales Paderbornenses, I 963.. Theoderiks ankomst her må da være
falden mellem udstedelsen af de afvigende buller, og den
omstændighed, at de sidste alle taler til gunst for ham,
stadfæster dette fuldstændig. Men modsigelsen forudsætter endnu
noget andet og mere. Innocens vilde dog vist have betænkt
sig på at underkende sin nylig udstedte bulle til Andreas,
hvorved denne bemyndigedes til at indvie en biskop i Estland,
hvis ikke han havde havt sikkerhed for, at erkebiskoppens
valg netop vilde træffe Theoderik, der alt var viet; med andre
ord, denne må have medbragt en anbefaling fra Andreas, i
henhold til hvilken paven har anerkendt hans vielse.

Dette forudsætter da allerede ved denne tid et personligt
forhold mellem Theoderik og Andreas, der både er såre
forklarligt og på det bestemteste stadfæstes af hvad der senere
skete. Alligevel vendte han tilbage til sit kloster og sin
tidligere virksomhed; i året 1215 deltog han i det store koncil i
Lateranet, og den 27. April 1216 træffer vi ham atter i Køln,
hvor han indvier St. Pantaleons kirke. Efter hjemkomsten
deltager han i to forskellige delinger af Estland: Albert, ridderne
og han selv fik ved den sidste hver en tredjedelAnnales Colonienses maximi, Pertz XVII. Henrik 19, 5—7. 20, 2. 4..

Men heller ikke denne aftale blev holdt, og nu synes
Theoderik for bestandig at have sluttet sig til Andreas og den
danske konge; Henrik har kun usikre efterretninger om ham
fra den følgende tid. Vi fejler heller neppe ved at antage, at
det var ham, som udvirkede bullen af 9. Oktober 1218, der
lagde alle de lande, Valdemar kunde vinde, under den danske
kirke; den stred jo mod hans privilegium af 2. Nov. 1213 og
krævede uden tvivl hans udtrykkelige afkald på den lovede
uafhængige stilling; han måtte selvfølgelig foretrække et
virkeligt bispedømme i afhængighed af erkebispedømmet i Lund for
et indbildt, om end uafhængigt.

Det var ikke første gang at kong Valdemar udbød leding
for at undertvinge Esterne og de andre folk ved Østersøens
bredder, men aldrig havde han samlet en flåde som den, der
nu flokkedes om hans banner. Skulde det være for dristigt
at antage, at den geniale biskop Theoderik ved denne lejlighed
har prædiket korset med et eftertryk, som hverken kongen
eller hans biskopper forhen havde mægtet? Vi har set, hvor
uudtømmelig på råd han var, hvorledes han forstod at samle
alle om en fælles sag, at finde former til at give de mest
modsatte personligheders begejstring samme retning. Her er
det da at hypothesen om Danebroges oprindelse af
Johanniterflaget finder sin naturlige plads. Med meget held havde
biskoppen i Livland samlet ridderne om Tempelherrernes røde
kors, han havde knyttet dem sammen til et ubrødeligt samlag,
han havde draget folk til landet, som ellers aldrig vilde være
komne der, han havde derved givet hele kampen et skær af
romantik, som havde og har en så vidtgående betydning i
enhver krig. Skulde noget lignende ske i Danmark, da måtte
selvfølgelig et andet mærke bruges, og hvad lå da nærmere
end St. Hansbrødrenes korsbanner, der alt var kendt over hele
landet, der alt havde været udfoldet i kampen mod Venderne
og prydede det hus, som hirden anså for det værdigste sted
til at ende sine dage i. Vilde det ikke mægtigt bidrage til
at opildne den højbårne ungdom i Danmark, når der stilledes
den i udsigt at få oprettet en sådan orden af riddere i
Estland, hvis opgave skulde være en uafbrudt kamp mod de
vantro og hvis broderskab skulde knytte sit navn til
uforgængelige bedrifter og vinde herredømmet over vide strækninger!

Således vilde man formentlig kunne forklare, at det hvide
korsflag fandtes foran biskoppens telt i det nysvundne land,
det var jo bestemt til at herske fra denne borg og beskytte
den kirke, som dér skulde grundlægges; derfor kunde også
kampen om det blive slagets midpunkt og den forestilling blive
almindelig, at der fra det var udgået en overnaturlig kraft;
derfor kunde det for fremtiden blive hirdens helligdomDette særlige forhold til hirden, som alt i det foregående er fremhævet, spores
muligvis endnu i Valdemars sigil „til Danelog (tyl Danælough)“ d. e. til brug i
retterthingssager. og i
tidens løb kongernes mærke: Danebroge.

Den indvending ligger nær, at kilderne intet somhelst
holdepunkt giver i så henseende. For Henriks vedkommende
betyder dette ikke meget, men heller ikke de magre danske
årbøger kunde ventes at indeholde noget derom. Det lå jo
nemlig i forholdenes udvikling, at planen ikke kom til udførelse.
Theoderik fandt sin død i kampen, og det er en erfaring, som
talrige korstog har stadfæstet, at begejstringen havde ondt ved
at holde sig i længden. De erfaringer, kong Valdemar gjorde
i Estland med hensyn til riddernes evindelige stridigheder med
biskopperne, kunde heller ikke opmuntre ham til at fastholde
planen om at overlade eller dele de vundne fordele med en
dansk ridderorden; der var grund nok til idetmindste at
udsætte planens gennemførelse, — og imidlertid faldt han i
fangenskab og landet gik tabt.

Des uforklarligere blev senere fanens oprindelse og
betydning. Man mindedes dens rolle i det blodige slag ved
Lindanese, men det blev snart gådefuldt, hvorfor den danske hær
havde stridt under dette mærke, der var så forskelligt fra
kongebanneret, løverne og hjerterne. Så sagde man, at det
var kommen ned fra himlen midt i slagets trængsel.

Henrik af Letland har opbevaret et træk, der synes at
tyde på, at korset i virkeligheden var de Danskes mærke i
Estland. De udsendte deres præster, siger han, til byerne for
at døbe og underkaste sig dem. Disse kunde dog ikke
overkomme alle og udsendte derfor atter deres tjenere og
lægmænd, for at de overalt kunde stænke befolkningen med det
viede vand og oprejse store kors af træ i hver by, og således
tage hele landet i besiddelse, Danekongen til håndeHenrik 24, 2: Qui (Dani) baptizantes . . . . cruces magnas ligneas in omnibus
villis fieri præcipientes . . . . et hoc modo totam terram ad manus regis Danorum
preoccupare studebant. R. Usinger gengiver det ved „ein grosses weisses Kreuz“
(Deutsch-dän. Gesch. s. 201).. Overalt
hvor derimod Tyskerne trængte frem, rejste de Vorfrues billed
til tegn på deres højhed. — Muligt var det jo, at også andre
træk, når først opmærksomheden er henvendt derpå, yderligere
kunde stadfæste den her fremsatte opfattelse.

Tilføjelse[Hist. Tidsskr. 4. R. 5. Bd. S. 520—21.]. Hr. kand. V. Mollerup har gjort forfatteren
opmærksom på, at Danebrogskorset til sin tid har været at se
i staden Revals våben. Det hedder nemlig i Arndts
Liefländische Chronik (fol., 1747—53) II 310, efterat stadens
almindelige mærke, de tre løver, er omtalt: „Zu andern Sigillen
bedienet sich aueh die Stadt des dänischen silbernen Kreuzes
von Dannebrogge im rothen Felde. Das Wapen dieser Art
decken 2 Strausfedern, eine rothe und eine silberne, die auf
einem Helm ohne Krone stehen. Beide Wapen hat die Stadt
von Waldemar II, König von Dännemark, erhalten —.“ Hvor
gammelt dette våben er, lader sig ikke afgøre efter de
monumenter, som for tiden foreligger for offenligheden; det som
Arndt synes at have for øje, tyder med sine tvende strudsfjer
vistnok på en langt senere tid end det 13. århundrede. —
Korset skal iøvrigt også findes på nogle af Revals mønter.


HVOR BLEV DANEBROGE AF?

(1881.)

[Dansk Folkeblad 7. Juli 1881, Nr. 50, S. 215, og 29. Septbr. 1881, Nr. 61, S. 265—66]

[I.]

Fr. Barfod har i „Dansk folkeblad“ nr. 49 igen rejst
dette spørgsmål, som han alt for 42 år siden besvarede i
„Brage og Idun“. Hvor blev det af? Den hellige dug blev
en karklud i et køkken i Kiel.

Er det muligt, eller er det vel endog virkeligt?
Virkeligheden må vi bøje os for; men vi kræver et fyldestgørende, ja
et tvingende bevis; ellers må vi vægre os ved at tro det.
Kan Barfod bevise, hvad han siger?

Han tror det selv og går ud fra, at en tysk professor
har givet ham medhold. Skønt han nu visselig ikke har
opdraget os til at tro professorerne i Kiel på deres ord, så bør
vi dog prøve dem i dette som i andet. Niels Falck giver da
også tildels Fr. Barfod medhold, men han går herved
rigtignok ud fra som en nødvendig forudsætning, at al viden om,
at det var Danebrogsfanen, dengang var tabt, og at man i
det højeste kan sige, at fanen er forsvunden i Kiel, hvor den
efter sagnet var hengemt på kirkeloftet („kirchenboden“)
tilligemed landrettens arkiv. Derfra til „bunke“, „avktion“ og
„karklud“ er der endda et spring. Alting med måde!
Men hvorpå støtter denne fortælling om Danebroge i Kiel
sig? Den findes hos en holstensk forfatter fra første halvdel
af forrige århundrede, men i en meget ubestemt form. Man
ser heraf, at der dengang har været en sådan antagelse
blandt folk, en bestemt hjemmel nævnes ikke. Andre
vidnesbyrd går i modsat retning; folk i stillinger, som gav dem
særlig adgang til at vide besked om tingen, nægter det på det
bestemteste. Vi må herefter sige, at det er højst usikkert,
hvor Danebroge er bleven af, og kan kun indrømme Dahlmann
ret til at udtale, at den „taber sig for os i uberømmelig
glemsel“.

Men selv dette er ikke historiens sidste ord i denne sag.
Vi har en forfatter fra byen Slesvig, der med en sjælden
omhyggelighed og en næsten enestående flid samlede alt, hvad
der kunde overkommes af historiske efterretninger om hans
fødeby og dens historisk mærkelige omgivelser (Danevirke o. s. v.);
hans navn er Ulrik Petersen og hans levetid 1656—1735. I
hans omfattende samlingejr, som findes i Gehejmearkivet,
forekommer følgende efterretning: — „og skønt det (Danebroge)
næsten var opslidt og hensmuldret, ophængte man det dog
(1559) i den herværende domkirke som tegn på den store sejr
over de fri Ditmarsker, indtil det endelig af alder faldt ned og
gik tabt ved år 1660, måske da den forhen broget malede
hvælving blev istandsat og overkalket“. Det må herefter anses
for et senere uhjemlet sagn, at Danebroge var blandt de faner,
som fandtes i Nikolaj kirke i Kiel. Vort himmelfaldne flag er
hensmuldret i Slesvig domkirke.



[II.]

Skønt „Dansk folkeblad“ ikke som regel befatter sig med
historiske undersøgelser, så tør det dog forudsættes, at det
som undtagelse vil kunne indrømme drøftelsen af ovenstående
spørgsmål en yderligere plads. Jeg skal derfor noget
udførligere indlade mig på dets enkeltheder og søge at imødegå
hr. Fr. Barfods bemærkninger i bladets nr. 59.
Først må jeg rette en misforståelse af hvad jeg forrige
gang skrev. Der stod: „Han (B.) tror det selv (at han nemlig
kan bevise sin påstand) og går ud fra, at en tysk professor
giver ham medhold“. Dette kan jo ikke, som hr. B. mener,
betyde, at han „ene går ud fra en tysk professor“; tvertimod.
Der er i min ytring intet om udgangspunktet for hr. Barfods
bevis, hans kilder o. s. v.; jeg siger kun, at han tror sig i stand
til at bevise sin påstands rigtighed, og at han fremdeles holder
for, at Falck har givet ham medhold, ligesom det var et
stykke af Falck, som først (1818) fremdrog hele denne sag.

Begge dele har jeg nu tilladt mig at rejse indsigelse imod,
og denne indsigelse fastholder jeg fremdeles.

Lad os begynde med professor Falck. Denne lærde
forfatter giver nemlig ikke hr. Fr. Barfod medhold i det, som på
en vis måde er det væsenligste, de udtryk, hvormed B. så
uskånsomt sårer danske øren: „Bunke“, „avktion“, „karklud“.
At fanen er tabt, véd vi jo alle; men det er os ikke
ligegyldigt, hvorledes det er gået til, om den er hensmuldret af ælde
på et sted, som svarede til dens egen ærværdige fortid, eller
den er vanæret og bortslængt som „skrammel“.

Hr. Barfod har nu i sit sidste indlæg strøget ordet
„karklud“, det er en indrømmelse, som alt noget mildner
forestillingen. Men vi må også af med „bunken„“ og „avktionen“.
Forfatteren fastholder med urette sin oversættelse af ordet
„kirchenboden“ som „kirkegulv“, det er „kirkeloftet“, og denne
modsætning er af ikke ringe betydning. Barfod siger i nr. 59:
„Falck siger udtrykkelig, at man smed Danebrog og de øvrige
faner, som fandtes i kirken, tilligemed andet gammelt
ubrugeligt skrammel på gulvet (— her har vi „bunken“ skulde jeg
mene!)“. Men det er ikke Falcks ord; han siger: „En
istandsættelse af kirkens indre siges at have været grunden til, at
man henflyttede Danebrogsfanen tilligemed de andre faner,
som fandtes i kirken, til andre ubrugelige sager på kirkeloftet,
uden at den dog her kom i sikkerhed“ (dass man die D. zu
andern alten unbrauchbaren Stücken auf den Kirchenboden
gesellte, ohne dass sie hier Sicherheit erlangte“). Derefter følger
hans fortælling om, hvorledes også loftet (på et senere
tidspunkt) skulde istandsættes, hvorfor så de der fundne papirer
og træværket skaffedes bort.

Kirkeloftet var altså et gemmested, således som vi har
kendt det på Trinitatis kirke i København, hvor universitetets
bogsamling og den første oldsagssamling fandtes. Det var et
lukket kammer, hvor landrettens arkiv var opstillet og
tilgængeligt for dem, som skulde bruge det. Det kaldes
„kirkekammeret“, „kirkearkivet“ eller „kirkeloftet“ og endnu i året
1840 afgav kirkens præst det vidnesbyrd, at han gentagne
gange havde efterset alle de sager, som fra kirken fordum var
flyttede derop; der fandtes altså dengang endnu sådanne.
Om landrettens arkiv siger Falck, at det ligesom de omtalte
faner fra selve kirken var bleven ført op på loftet („nachher
auf den Kirchenboden hinauf geschafft“).

Sagen står herefter således, at vi har de hengemte faner
i landrettens arkiv på kirkeloftet. Herfra skaffedes de efter
Falcks påstand bort i slutningen af forrige århundrede, sammen
med arkivet, som ridderskabet købte. Den lærde forfatter må
dog have husket fejl, når han 1841 udtalte, at to navngivne
mænd, en borgmester og en præst, havde fortalt ham og prof.
Dahlmann dette; thi Dahlmann siger i sin Danmarks historie,
at Danebrogsfanens levninger gik til grunde på Nikolaj
kirkeloft i „uberømmelig glemsel“, og Avgust Baggesen, der var
en svigersøn af en af de nævnte mænd, erklærede det for
utroligt, at de skulde have fortalt noget, som vilde være deres
egen skam, eftersom de netop selv dengang havde været
kirkens værger.

Vi henvises derfor i alle tilfælde til en tidligere tid end
den, Falck angiver. Men nu findes der i året 1775 udgivet
en nøjagtig beskrivelse af staden Kiel og særlig Nikolaj kirke
og alle dens mærkværdigheder, uden at Danebrogsfanen findes
nævnt i den med et ord. Falck har søgt at svække
betydningen af dette vidnesbyrd ved at henvise til, at heller ikke
landrettens arkiv her findes omtalt. Hertil må dog bemærkes,
at vi ikke kender tidspunktet for dets flytning; at det fandtes
i „kirkekammeret“, omtales nemlig kun ved året 1700, det
kan altså godt have været borte, da den nævnte bog udkom.
Men hvorledes kan det være, at dens forfatter aldrig har hørt
det omtalt, at Danebrogsfanen var eller havde været i kirken?

Og hvorfra véd vi, at den nogen sinde har været i
Nikolaj kirke?

Hr. Barfod anfører tre forfattere: Westphalen, Kobbe og
Bolten, men kun den første har her nogen betydning, da de
andre har skrevet ham ud. Her må jeg nu bebrejde min gamle
ven, at han ikke selv har efterset Westphalen, men har
nøjedes med at stole på Falcks gengivelse, den Falck, hvem
det var „temmelig ligegyldigt“, som han selv siger, hvordan
det forholdt sig med vor fanes undergang.

Westphalen, der trykte utrolig mange kildeskrifter i sit
store værk, udgav også en Ditmarskens historie efter et gammelt
håndskrift. I dette var landets underkastelsesbrev (fra 1559)
indført: her hedder det: „Også vil vi med vor ed overantvorde
de hovedbannere og faner, som blev erobrede i salig kong
Johan af Danmarks og hertug Fredriks nederlag, tilligemed
alle de klenodjer, som findes hos os.“ Til dette sted føjer nu
udgiveren (Westphalen eller en af hans hjælpere) den
anmærkning: „Deres tiloversblevne levninger findes ophængte over
St. Nikolaj kirkes alter i Kiel.“

Til dette vidnesbyrd vilde hr. Barfod tilvisse aldrig, om
han havde kendt dets indhold, have føjet sin omtale, som den
falder i dette blad: „Derimod fortæller jo W., at Danebrog,
hvad han selv har set, hænger i Nikolaj kirke i Kiel. Lyver
Westphalen? eller har man bundet ham en løgn på ærmet?“

Thi hvad vil hin anmærkning sige? Der fandtes efter
hans hjemmel — (hvilken det var, siger han ikke) — faner
fra Ditmarsken ved Nikolaj kirkes alter. At Danebroge var
deriblandt, siger han intet om, den nævnes ikke i fredsbrevet,
og det er et stort spørgsmål, om det har været ham (eller
hvem der nu er anmærkningens forfatter) nærværende, at dette
banner overhoved var med i Ditmarsken. At fanernes antal
ikke kan have været så ringe, fremgår af nederlagets størrelse,
og fredsbrevet skelner jo tydeligt nok imellem hovedbannere
og mindre faner. Hvidtfeldt siger: „De Ditmærsker bekomme
et stort gods, — foruden fænniker og syv faner; der blev
Danebrog, Danmarks hovedbanner.“ Nu er det jo en noksom
bekendt sag, at overleveringen efterhånden påvirkes af folks
senere erhvervede kundskaber. Var det bekendt, at der i
Nikolaj kirke fandtes faner fra Ditmarsken og fik man senere
at vide, at Danebroge havde været tabt og var vundet tilbage
i hine tog, så vilde man af disse to ting med vished kunne
gøre regning på at få en overlevering, eller rettere en løs
uhjemlet tale, om Danebroge i Kiel.

Nu ved vi imidlertid med sikkerhed, at den havde fået
sin plads i Slesvig domkirke. Det siges af krigens
historieskriver Henrik Rantzau, feltherrens søn, og det stadfæstes af
den forhen nævnte Ulrik Petersen, stadens og kirkens
historieskriver. Denne sidste fortæller os desuden, at den et hundredår
efter, som det var at vente, var helt hensmuldret og dens
sidste levning gået tabt. Han formoder, at den, eller rettere
dens stang, blev helt fjernet, dengang kirken mistede sin
katolske pynt, de brogede hvælvinger, en formodning, der har
den største sandsynlighed for sig. Thi hvorledes skulde vi
tænke os dens flytning til Kiel? Hvor kan nogen falde på at
tro, at hertugerne af Gottorp, dengang deres land 1713 blev
frataget dem og de hovedkulds flygtede, ikke til Kiel, men til
Hamburg, skulde have taget en sidste levning af Danebroge
med sig fra Slesvig domkirke? Eller hvorfor skulde de i
fredstid have flyttet denne levning, der endog var undgået Ulrik
Petersens efterspørgsler? Vi står i dette stykke overfor en
række urimeligheder.

Hvad fanespidsen i det oldnordiske musæum angår, da
kan jeg ikke bedømme dens værd. At „en borger“ i Kiel har
troet, at den var af Danebroge, og at Fredrik VI og hans
efterfølger fandt dette mere eller mindre sandsynligt, kan godt
være. Man tror jo al tid det bedste om de oldsager, man får
mellem hænder, men for andre er sligt i reglen af ringe værd.
„Relikviernes“ historie er en af de mest beskæmmende af
menneskeslægtens årbøger.

Hvad der blev af Danebroges „stang“, har i det hele
vistnok såre ringe interesse, og det er ikke faldet mig ind at
gøre rede for den, før nu hr. B. spørger, om jeg antager den
for „hensmuldret“. „Danebroge“ var ikke nogen stang, men
en dug, et hvidt kors, nedlagt i en rød dug, og det er et
stort spørgsmål, om den fra først til sidst har haft samme
stang eller ikke snarere som vore flag var et løst klæde, der
fæstedes på spyd eller anden stang efter tid og lejlighed. Det
var i alle tilfælde i sin fulde orden, at stangen forsvandt og
blev glemt, efterat fanen var bukket under for tidens
ødelæggende magt.

Min mening er, at Danebroge er hensmuldret og forgået
på et sted, som var den fuldt værdigt, eftersom det har en
stor og navnkundig fortid. Den mand, som bragte vort gamle
hovedbanner til Slesvig domkirke, samtidig med at han
afleverede de andre „fænniker“ til Kiel, han tænkte en dansk
tanke, og han skal ikke have skam til tak. Lad Sønderjylland
beholde den tunge ære at være vore graves land: også
Danebroge har her fyldt sine dages tal, omgiven af store minder.


DET GAMLE DANSKE KONGEVÅBEN.

(1879.)

(Aarbøger for nordisk Oldkyndighed og Historie 1879, S. 19—55. Med 15 Afbildninger,
som ikke ere gjengivne her. — Her med enkelte Tilføjelser af Forfatteren.]

Vort gamle kongevåben, „løverne“ og „hjerterne“,
indtager i folkets bevidsthed en plads blandt de kæreste minder
fra den fjerne fortid. Den samme konge, som først førte
„Danebroge“ mod hedningerne, satte dette dobbelte mærke i
sit skjold og sit segl, og med få forandringer har det siden
den tid betegnet hans efterfølgeres værdighed, ligesom det er
blevet rigets og folkets fælles symboler. Det er derfor nok
umagen værd med nogen opmærksomhed at dvæle ved disse
mærker, nu da så mange af vore overleveringer tages frem til
fornyet granskning, medens samtidig trangen til en dybere
forståelse af de mange enkeltheder afføder mangt et velment,
men svagt motiveret forsøg på at give selv det tilsyneladende
tilfældige en indre mening. Det er jo nemlig ikke umuligt
eller blot usandsynligt, at der også her i tidens løb kan have
indsneget sig en eller anden misforståelse, som vanskeliggør
den rette opfattelse af mærkernes oprindelse og bringer
fortolkningen af deres betydning på afveje.

De tre „løver“, som danner skjoldets hovedbilled, findes
uforandrede den dag idag som de er fremstillede i Valdemar
Sejrs sigil, medens de dog i mellemtiden har været fremstillede
noget forskelligt. Hovedmodsætningen er som bekendt den,
at våbendyrene får forskellige navne, eftersom de holder hovedet
i linje med kroppen, så ansigtet altså ses fra siden, i profil
— i hvilket tilfælde det er løver —, eller de vender hovedet
til siden ud af billedet, så ansigtet ses forfra, „i visir“ — i
hvilket tilfælde det er leoparder. Vel ser man også i
heraldiken den fordring fremsat, at løven desuden skal stå på
bagbenene og kaste forbenene ud foran sig (som den norske løve
og „Göta lejon“), medens leoparden fremstilles i løb (eller
gående, springende); og et løbende våbendyr, som ses i profil,
kaldes derfor ofte en leoparderet løve, medens det stående dyr,
som ses i visir, omvendt kaldes en leoneret („gelöwter“)
leopard; men denne fordring synes dog at være af underordnet
betydning og helt at måtte opgives, når der som her er tale
om tre våbendyr, som skal anbringes på samme skjold, medens
omvendt et enkelt dyr lettest fremstilles stående på det
trekantede skjold.

Medens kong Valdemar, som det ses af tegningen (flg. 1),
lod de tre våbendyr fremstille som springende løver, finder vi
denne fremstilling Opgiven af hans slægt, der så godt som
stadig førte leoparder; sønnerne Erik og Abel har endnu løver,
men Kristoffer og hans efterkommere fører leoparder, og det
samme er fra denne tid af tilfældet med de sønderjydske
hertuger af Abels stamme og de hallandske grever, som
nedstammede fra Nils og Knud Valdemarsønner. Denne
betegnelse bruges også, som det vil fremgå af det følgende, i
middelalderens omtale af dem[Senere Tilføjelse:] Vidisse af 15/12 1417 (af 3/3 1295): kongens segl kaldet
„klemæ“ om Erik Menveds segl: in clipeo tres leopardos coronatos.. — En anden forandring, som
strax foregår med kong Valdemars løver, er den at de krones;
således ses de alt i Erik Plovpennings sigil (fig. 2) og
bestandig siden. Også dette overføres på hertug- og
greveslægterneSe afbildningerne i Thorkelins diplomatarium I, tab. I. II. III. V..

De tre løver var alt noget før Valdemars tid brugte af
den engelske konge Johan (fra 1199), og også her har de som
bekendt holdt sig indtil den dag idag, dog stadig under form
og navn af leoparder. Endvidere førtes de af hertug Henrik
af Schwaben (Würtemberg) af slægten Hohenstaufen; hans
sigil af året 1216 forestiller en rytter med trekantet skjold
med 3 løver og en splidfane med samme mærke; løverne
vender her hovederne helt tilbage, så de fremstilles i profilZeitschrift des Würtembergischen Alterthumsvereins II 2. (Derefter i
Illustrirte Zeitung for 17. Juni 1876.).

Det vilde vistnok være forfejlet at søge en direkte
forbindelse mellem kong Valdemars og disse beslægtede
våbenmærker, således som man har gjort med hensyn til det
engelske, idet man endog har gættet på, at den danske konge
ved at optage den engelskes mærke skulde have tænkt på sin
slægts ældgamle krav på hans kongerigeSuhm IX 734.. Den skik at
betegne et sligt krav ved et våbenskjold er nemlig langt yngre
og kunde slet ikke tænkes bragt til anvendelse til en tid, da
mærket væsenlig var personligt eller dog kun tilhørte slægten,
men intet havde at gøre med land og rige. Desuden er
forskellen ved siden af den umiskendelige lighed alt for
iøjnefaldende: de engelske konger fører 3 gyldne leoparder i rødt,
kong Valdemar derimod, som vi vil få at se, 3 blå løver i
gyldent skjold.

Men tanken er uimodsigeligt den samme: ved de tre
kongelige dyr at udtrykke skjoldførerens høje byrd og
værdighed og frem for alt det personlige mod og rigets djærve
forsvar. „Ingen mand skulde efter fordums sæd have løve på
sit skjold, som nogen sinde vilde fly“, siger den kun lidet
yngre Didriks saga; det er den poetiske overdrivelse af
mærkets oprindelige og naturlige betydning. Den kongelige rang
søges derimod senere særlig fremhævet ved kronerne.

Et spørgsmål, som er en del vanskeligere at klare, fordi
seglene ikke giver nogen somhelst vejledning til dets
besvarelse, er det om løvernes farve. Vor tids måde på
afbildninger at antyde farverne ved forskellig skravering er nemlig
ikke ældre end fra omtrent 1600 og kan altså ikke hjælpe os
tilbage over den tid, i hvilken man kunde formode en
forandring i „tinkturen“, således som den ikke var ualmindelig i
selve middelalderen. Farvemalede fremstillinger måtte kunne
føre os langt længere tilbage i tiden, dersom der endnu hos
os fandtes levninger af sådanne i noget større antal; thi der
kan vel ikke være nogen tvivl om, at man jo her som
andensteds har fremstillet våbenskjolde på farvede glasruder,
udskårne stolestader såvel som på kirke vægge o. l. Det er
heller ikke umuligt, at noget sådant endnu et eller andet sted
kunde komme for dagen, men hidtil synes kun usikre og
ufuldstændig undersøgte fremstillinger at være omtalte i de
almindelig tilgængelige kilder. Således nævnes det i prof.
Kornerups beskrivelse af de nu forsvundne våbenskjolde i Sorø
kirke, at Valdemar Atterdags skjold nu ses der med „tre
himmelblå løver og ni røde hjerter i gult felt“; men der
tilføjes, at „feltet før 1873 fejlagtig var malet mørkebrunt“,
uden at en nærmere undersøgelse heraf synes at have været
foretagen; det samme fremgår af tallet på hjerterne (ni), thi
dette er ikke gammeltÅrbøger 1877, s. 224.. Fra Ribe haves meddelelse om et
orgel fra første halvdel af 15. århundrede, på hvilket stadens
våben var afmalet: 3 blå løver på gul grund, ved siden af et
rødt tårn, og der tilføjes ganske kort i beskrivelsen: „ligesom
på et gammelt glasmaleri fra Katrinekirke“ J. Kinch, Ribe bys historie og beskrivelse indtil reformationen, s. 584.. Fra hvilken tid
dette formenes at være, lades vi imidlertid i uvished om[Senere Tilføjelse:] Ringsted kirkes kor: 3 exempler fra begynd. af 14. årh.:
blå løver i gult, uden søblade (løverne synes at have havt guldkroner)..

Vi er derfor indtil videre henviste til de skriftlige kilder,
og her træffer vi da også en vejledning i et aktstykke fra
året 1424, som til al lykke endnu er bevaret i original, men
hvis rette fortolkning alligevel frembyder nogen vanskelighed.

Det er den på Gottorp for biskoppen og den kejserlige
notar afgivne vidneforklaring om hertugdømmet Slesvigs
statsretlige stilling, som indeholder dette vink. Kong Erik af
Pomern havde som bekendt af kejser Sigismund æsket en
voldgiftskendelse i sin strid med de rensborgske grever om
Sønderjylland og til den ende ført en række beviser for dette
lands ældgamle forbindelse med det danske rige, medens man
fra grevernes side anstrængte sig for at bevise dets
selvstændighed og arvelighed. Nærværende aktstykke er et af de
væsenligste led i deres bevisførelse og blandt argumenterne
indtager det, som var hentet fra hertugdømmets mærke, en
fremragende plads. De påstår, „quod territorium . . . . a
tanto tempore, quod memoria hominum in contrarium non
existit, fuit et est specialis ducatus . . . . habens arma
specialia et distincta, videlicet duos leopardos blaueos in campo
glauca . . . .“ Grevernes indlæg i sagen gentager disse
udtryk, men det overordenlig fejlfulde aftryk i Scriptores har her
blaneos for blaueos, medens originalen hertil er tabt. W. E.
Ghristiani har derimod en helt anden læsemåde: Duos
leopardos blancos in campo glauco, som han gengiver: „zween
weisse Leoparden im blauen Felde“ Scriptores VII 341. 350. Sejdelin, Diplomatarium Flensborgense. I 354. W. E.
Christiani, Geschichte der Herzogthümer Sehleswig und Holstein IV 424 (1779)..

Det kan ikke negtes at dette sidste giver den simpleste
mening og frembyder de færreste tvivlsmål; thi den nærmest
liggende oversættelse af glaucus er blå, medens blancus er
hvid, og en hvid leopard på blå grund findes endnu i Hallands
våben, der ikke mindre end det sønderjydske er en aflægger
af det danske kongevåben, nedarvet gennem kong Valdemars
slægt. Det vilde ej heller være enestående i middelalderens
heraldik, om der til disse yngre linjers sølvløver havde svaret
guldløver i kongernes våben, medens så på den anden side
de senere blå løver på gylden grund kunde tænkes opståede
ved en farvebytning, som ikke er så sjælden i den ældre tidC. O. v. Querfurth, Kritisches Wörterbueh der heraldischen Terminologie, s.
166: „Verwechselte Tincturen“ — „wie z. B. Grünenberg ausser dem schwarzen
Reichsadler in Gold auch einen goldenen Reichsadler in Schwarz unter Umständen gelten
lassen will . . .“.
Men selve diplomet fra 1424 gør disse fortolkninger
umulige eller dog aldeles usandsynlige. Dersom vi kun havde
dette i afskrift, vilde vi vel være værgeløse lige overfor de to
forskellige læsemåder, thi det vilde være umuligt at afgøre,
hvem der havde læst rigtigt, da blancos og blaueos kan skrives
næsten ens; men her hvor vi har originalen, og det en
særdeles vel skreven original, er al tvivl umulig: der står blaueos,
med begge de omtvistede bogstaver tydeligt skrevne, medens
brevets øvrige forkortninger gør det utvivlsomt, at et n på
dette sted slet ikke vilde være bleven skrevet, men kun
antydet ved en streg over det foregående a. Der står da kun
tilbage at antage, at Christianis læsemåde hidrører fra det
større klageskrift, som optager indholdet af en række mindre
breve, og som i Scriptores på dette sted har blaneos, altså i
alle tilfælde en trykfejl. Det kunde da ganske vist tænkes,
at koncipisten af dette aktstykke havde skrevet blancos, fordi
han vidste, at dette var det rette, medens læsemåden blaueos
fejlagtig var indkommen i notarialinstrumentets renskrift uden
at være bleven bemærket ved konfereringen. Men at antage
dette vilde dog være at tillægge Ghristianis enestående
vidnesbyrd alt for stor betydning. Vi har ingen somhelst garanti
for, at hans afskrift har været tagen med den nødvendige
kundskab til den gamle skrifts enkelte træk, og det ligger i
alle måder nærmest at antage, at vedkommende afskriver har
ladet sig vildlede af bogstavernes lighed, som ved første
øjekast kan skuffe enhver læser, medens derimod originalens
tydelige ordform må anses for afgørende og for at være den
oprindelige og rigtige læsemåde.

Men dermed begynder vanskelighederne for oversættelsen:
„blå løver i blå grund“ er meningsløst, og selv om glaucus
tages i den fra blåt fjernest liggende betydning, som
ordbøgerne i det klassiske og middelalderens sprog tillader, nemlig
grønt, lysegrønt, er vi lige nær; thi selv om de ældre
våbenskjolde ingenlunde altid overholder heraldikens hovedlov, at
farve aldrig må lægges på farve, metal (guld eller sølv) aldrig
på metal, så vilde dog blåt på grønt stride vistnok mod al
erfaring. På den anden side betyder blaueus kun blåt, det er
et middelalders ord, dannet af de evropæiske folkesprogs bleu,
blau, hvis betydning ikke kan mistydes.

Den formodning ligger da nær, at glaucus må have kunnet
betyde gult, gyldent, og da grundbetydningen i de klassiske
sprog synes at være strålende, klart (brugt om havet og øjet,
f. ex. Athenes, kejser Avgustuses), vilde en sådan brug af
ordet neppe være så påfaldende, da det jo er bekendt nok, at
man i fortiden har havt ondt ved at holde farvebetegnelserne
skarpt ude fra hverandre. Og skønt en sådan betydning synes
at være undgået Du Canges opmærksomhed, turde den dog
forekomme i vort eget middelalders sprog. Der haves f. ex.
et brev, udstedt af kong Kristoffer i året 1328 under opholdet
i Tyskland, i hvilket han bevidner at have overdraget sin
væbner M. de Rastorpe forskellige kostbare klædningsstykker
i gældsbetaling, som denne igen har solgt til kapitlet i Lübek.
Kongen opregner og beskriver disse stykker enkeltvis (for at
der ikke senere skulde rejse sig tyvssag af deres overdragelse),
og her hedder det da: „dedimus quasdam vestes et indumenta,
videlicet unam casulam, duas cappas chorales, unam
dalmaticam et subtilem, que omnia ejusdem coloris scilicet crocei
sive glauci habencia desuper ornamenta que Borden wlgariter
appellantur, auro et serico in locis debitis et consuetis
intexta“. Betydningen af ordet glaucus synes her at være
utvivlsom, nemlig den samme som croceus, guldgulLeverkus, Urkundenbuch des Bisthums Lübeck, I 657. Udtrykket i sin helhed
synes nemlig at udelukke den mulighed, at koncipisten har tænkt: „de var alle
ensfarvede, gule eller blå“; thi dels måtte der da have stået unius coloris, dels vilde
udstederen helt have forfejlet sin hensigt at give et bestemt kendetegn for hvert stykke.
— [Senere Tilføjelse:] Planctus fra 1329 v. 11: „pepla glauca crispantia“, folderige
(gyldne?) kapper. Dahlmann I 473..

Det kunde ved første øjekast synes at være et temmelig
tarveligt resultat, som vi her har vundet gennem en vidtløftig
undersøgelse, ikke stort mere end hvad der alt fremgik af det
malede våben i Ribe fra omtrent samme tid. Men dette er
dog ikke tilfældet. Er det nemlig hermed givet, at både det
danske kongevåben og det sønderjydske hertugvåben i Erik af
Pomerns tid viste blå løver på gylden grund, så kan vi deraf
trøstig slutte tilbage til en langt fjernere tid; thi selv om den
ene af de to slægter i tidens løb havde skiftet farver i sit
skjold, kan det dog umuligt antages, at den anden vilde have
fulgt det givne exempel, og vi føres herved med megen
sandsynlighed op til slægternes stammefædre og til selve kong
Valdemar. Men det samme fremgår af Ribe bys våben og
dets farver og endnu mere af Estlands gamle skjoldmærke, tre
blå løver på gul grundSveriges Historia III (O. Alin, 1521—1611) s. 374.. Thi dette mærke er oprindelig staden
Revals og hidrører fra dens grundlægger Valdemar Sejr, så
det neppe vil kunne afvises som et vægtigt vidnesbyrd for
dennes oprindelige våbenfarver. Overfor dette kan Hallands
hvide løve på blå grund ikke komme i betragtning, selv om
det måtte kunne eftervises, at den er bleven ført således af
de henfarne grever; thi som nedstammende fra frillesønner af
kong Valdemar har de muligvis fra først af kun fået ret til at
føre hans våben eller en del deraf med forandrede farver.

Ved siden af løverne har det danske kongehus fra første
færd i sit våben ført et større eller mindre antal hjerteformede
figurer. Også disse er gåede over på den sønderjydske
hertugslægt indtil dens sidste mand (medens de holstenske grever
senere udelader dem af landets våben) og ikke mindre til
greverne af Halland og deres efterkommere.

Antallet af disse hjerter er meget forskelligt.
Begrænsningen til ni hidrører fra Oldenborgernes tid og synes overført
til skjoldet med de tre fra det med den ene løve, som først
optoges af Kristjern I i det samlede kongevåben som fingeret
mærke for „de Goter“. Af hovedskjoldet udelod de første
Oldenborgere derimod i reglen helt hjerterne, for (ligesom de
senere hertuger i Sønderjylland) at betegne den nye slægt,
der var kommen i besiddelse af landet, indtil så de ni hjerter
bliver konstante. Det heraldiske udtryk for hjerternes tidligere
forekomst er det, at skjoldet er „strøet“ med hjerter, således
som f. ex. det franske kongeskjold var strøet med liljer;
antallet er da vilkårligt og netop denne tilfældighed er en
ejendommelighed ved mærket.

Hovedinteressen ved dette mærke drejer sig dog om dets
rette forståelse efter sin oprindelige betydning. Foreligger der
tilstrækkelig sikkerhed for, at denne figur fra først af har
skullet forestille et menneskeligt hjerte, således som det nu
antages, eller er det først senere tiders vilkårlige fortolkning?
Først når dette er bragt på det rene, kan der selvfølgelig være
tale om at granske efter det oprindelige våbenskjolds mening;
men dette kan hidtil så lidet siges at være tilfældet, at
spørgsmålet end aldrig, såvidt bekendt, har været rejst til en virkelig
undersøgelse.

I det store heraldiske værk af SpenerP. J. Spener, Opus heraldicum (Historiæ insignium illustrium) Pars specialis
(Edit II. 1717, fol.) pag. 603: quæ corcula vocamus, alii lacrymas existimant . . . (Les
etats, empires et princip, du monde, p. 1457: Lyons verds (!) en champ d'or, semés de
larmes de sang ou de coeurs d'hommes). anføres ældre
forfatteres mening for, at disse røde figurer oprindelig skulde
betyde bloddråber eller de såkaldte blodtårer, hvad Spener dog
forkaster på grund af deres indskårne form, der betegner dem
som hjerter; de såkaldte blodtårer fremstilledes nemlig
tilspidset-eliptiske uden indsnit.

En anden tysk forfatter fra omtrent samme tid, M. G. F.
Loeber, henkaster derimod etsteds den ytring, at borggreverne
af Orlamündes våben, der som det senere skal ses hidrører fra
det danske kongevåben og viser to løver omgivne af hjerter,
indeholder „blade eller hjerter“, medens han dog ellers overalt
kun bruger den sidste betegnelseM. Gotthilf Frideman Loeber, De burggraviis Orlamundanis commentatio (1741.
4.), pag. LXXIII: in parte aversa majorem minoremque leonem salientem, in area
rubeis foliis seu corculis strata, commonstrat (sigillum Alberti)..

Går man endelig til den nyere heraldiske literatur i
Tyskland, der har søgt at anvende den almindelige videnskabelige
kritiks methode på dette forhen temmelig vildsomme område,
så vil man finde en stærk tilbøjelighed til overhoved at
forkaste „hjertet“ som heraldisk figur, det erklæres for at være
en miskendelse af det ellers noksom bekendte „søblad“C. O. v. Querfurth, Kritisches Wörterbtich der heraldischen Terminologie (1872),
s. 66: Hersen, siehe: „Seeblat“. S. 140: Seeblatt, — sieht etwa einem Lindenblatte
ähnlich. — Nun aber ist dieses Blatt nach der Weise des Mittelalters oft auch
ornamental, im Dreipass durchschlagen, herzförmig u. s. w. dargestellt worden und hat
man in der Zopfzeit aus gänzlicher Unkenntniss der miltelalterlichen Wappenkunst
derartige Blatter alsdann „Schröterhörner“, „Herzen“ u. s. w. getauft.. Her
skal der dog ikke lægges videre vægt på disse almindelige
udtalelser, da det ikke er forfatteren bekendt, hvorledes man
har søgt at motivere den opstillede påstand, så meget mere
som jeg alt af selve de nordiske kilder var kommen til et
bestemt resultat i den henseende og beviset jo i alle tilfælde
måtte føres efter disse.

Opmærksomheden for det tvivlsmål, som her foreligger,
vækkes nemlig af selve vore nationale mindesmærker fra
middelalderen. Det hedder i en vidisse af året 1306, udstedt af
bisperne af Færøerne og Bergen og deres fælles domkapitel,
at de under det af dem gengivne brev fra året tilforn fandt
grev Jakob af Hallands sigil, fremstillende fra oven en gående
leopard, fra neden et felt med strøede blomster, af dem som
kaldes „søblade“ (in superiore parte est quidam leopardus
quasi gradiens, positus ex traverso, et desubtus leopardum est
campus, continens sparsos flores, qui dicuntur søbladSvenskt diplomatarium, II 468 f.. Dette
segl er velkendt, det haves endnu i flere aftryk og ingen vil
uære mindste tvivl om, at dets motiver er selve det danske
kongevåbens leopard og hjerter, da grevernes slægtskabsforhold
er noksom bekendt. Vi stilles altså her overfor en dobbelt
mulighed: enten kan vidissens udstedere have taget fejl af
mærkets betydning, eller også er selve kongeskjoldets figurer
„søblade“Seglet er afbildet i Årbøgerne 1877, s. 230. Det er aldeles lig den samtidige
Erik Knudsøns hos Thorkelin, Diplomatarium, I tab. V (leopard og 10 „hjerter“). Erik
nedstammede i andet, Jakob i tredje led fra Valdemar II. Grev Jakobs nye våben i
Sorø (med 10 grønne blade) savner al hjemmel.. Når dette vidnesbyrd imidlertid hidtil ikke har
vakt nogen opmærksomhed, ligger det selvfølgelig i at man
enten tankeløst har overset grevens slægtskab med kongehuset
og mærkernes overensstemmelse, eller deri at man har anset
de gejstlige herrers udsagn for betydningsløst overfor århundreders
tradition, som kaldte disse figurer for hjerterP. von Möller, Bidrag till Hallands historia (1874), s. 38.. Der skal da
heller ikke her tillægges det en afgørende betydning, det skal
kun retfærdiggøre undersøgelsens berettigelse; thi det er såvidt
vides den eneste omtale af mærkets betydning fra selve
middelalderen.

Før vi imidlertid går videre i denne prøvelse af det
overleverede, vil det være på sin plads at søge en nærmere
forklaring af ordet „søblad“, der nu i skriftsproget kun forekommer
i heraldisk betydning, ligesom vi genfinder samme ord i den
svenske og tyske heraldik, i reglen ved anførselstegn udpeget
som et vedtaget, men iøvrigt utydeligt navn.

Det er ingenlunde altid den samme figur, som kaldes
således; det lette indsnit i bladets brede ende findes der ikke
altid og bladet er da mere langstrakt eliptisk, eller indsnittet
er tværtimod udviklet til en trekoblet figur som et kløverblad,
eller kredsformet, hvorved figuren får lighed med visse store
billers horn („Schröterhörner“) eller med en dupsko
(„bouterolle“). Flere af disse forskelligheder kan f. ex. iagttages på
Sestedernes våben som det har været fremstillet til forskellige
tider; det forestiller tre søblade omkring en ophøjet ring. Et
par af disse former findes meddelte i „Illustreret tidende“ for
3. November 1878; de almindelige hjertedannede blade findes
derimod på det slesvig-holstenske ridderskabs privilegieskrin
fra 1504: 3 sølver søblade i blåt omkring en rød ring.
Sammesteds findes iøvrigt et afvigende mærke: 3 gule blade, nærmest
lignende citroner også i formen, på sort grund, men stillede
på samme måde omkring en rød ring; det er slægten SvavesJensen und Hegewisch, Privilegien der Ritterschalt, tab. I..
Begge nedstammer imidlertid fra en og samme holstensk
stormandsslægt, der nu i reglen kaldes Parkentin, men hvis ældste
medlemmer i Valdemarernes tid kaldte sig „af Segeberg“ og
arveligt beklædte „overbode“-embedet. Denne families ældste
segl viser alt de 3 blade omkring et ophøjet midpunkt og det
genfindes hos dens senere grene: Parkentin, Svave, Sested,
Schinkel o. a.; det er da intet under, at man har søgt at
variere formerne noget for at holde disse ude fra hinandenLeverkus, Urkundenbuch des Bisthums Lübeck, I 141. 637. 870. 877. En Sestath
(Detlev) forekommer første gang som hertug Valdemars forlover 1287 (Michelsen,
Urkunden, I 515). Sml. Stemann, Beiträge zur Adelsgeschichte, Zeitschrift der schl.-holst.
Gesellschaft, I..

De tre søblade træffes iøvrigt endnu mange flere steder.
Tyske heraldikere nævner dem som mærke for hertugdømmet
Engern, grevskabet Brehna, Seebach, Burtscheid, Bremen o. a.,
og da stadig røde blade på hvid (sølv) grund. Ligeledes findes
de 3 blade (to og et, i to rækker) hos greverne af
Teklenburg; hos de ældre Sturer i Sverig (i en skrå række fra højre
til venstre); de føres af Knud Porse (af Halland), af en vis
Sigivid Knudsen (1295) osv. Overalt fremstilles bladene her
på de ældre skjolde med ren hjerteform, uden stilk, og som
det synes med rød farve; man vilde med lige ret overalt
kunne kalde dem for hjerter.

Spørgsmålet bliver da: hvilken naturgenstand ligger til
grund for denne fremstilling? er det et virkeligt blad efter et
forbilled i naturen, eller forholder det sig således, som
heraldikerne plejer at fremstille det, at det kun er et led i en
traditionel dekoration, således som f. ex. bladformerne i de antike
søjlehoveder o. l.? Begge dele må vistnok tænkes forenede.
Ligesom de forskellige våbendyr fremstilles i de forunderligste
former uden at tabe deres navne, således har utvivlsomt de
dele af urter og træer, som findes fremstillede i våbenskjoldene,
været bragte i forbindelse med virkelige naturgenstande, selv
om der har udviklet sig traditionelle fremstillingsmåder, som
ingenlunde hører til disses natur og som vi nu vilde finde
utålelige, f. ex. løver med kløftede haler, ørne med spredte
vingefjer og lange tunger, blade med urimelige indsnit, liljer
med 3 blade som gentages omvendt nedad osv. Det eneste
rette er da at holde sig til navnet, forsåvidt som dette kan
eftervises fra den ældre tid og dets betydning er utvivlsom.
Og i det foreliggende tilfælde har vi jo netop navnet „søblad“
som betegnelse for hjertet både fra Danmark, Sverig og
Tyskland, både fra nutiden og fra en tid, der ligger næsten 600
år tilbage i tiden. Dette må vi da holde fast ved.

På dansk betegner søblad den samme plante, som ellers
i reglen kaldes åkande. Navnet findes hos Simon Paulli
(1648), Viborg (1793) og Hornemann (1806) og bruges endnu
omkring i de danske lande (optegnet ved Ålborg, på
Bornholm og i Skåne). Ikke mindre forekommer det i Sverig, hos
Bromelius (1694), Linné, i Svensk botanik og hos flere
forfattere, ligesom det her er optegnet i den nyere tidH. Jenssen-Tusch, Nordiske plantenavne, s. 152, 321: Nymphæa alba.. Navnet
sigter selvfølgelig særlig til det store svømmende blad, der er
hjerteformig afrundet, men det betegner ikke des mindre den
hele plante, blomsten ikke mindre end de andre dele. Dette
svarer da også på det nøjeste til den norske vidisses ord:
der stod i grevens sigil en række „blomster, af dem som
kaldes søblad“, ligesom vi kalder vore blomstrende urter for
„blomster“ lige ned til roden.

Et yderligere vidnesbyrd om, at „søbladet“ er en
vandplante, haves i Frillernes våben. Denne sønderjydske slægt,
som i reglen opnævnes efter sin berømteste mand, rigsråden
og ridderen Eggert Frille, der fulgte Erik af Pomern ud af
hertugdømmet og var Kristjern I's højtbetroede mand og
kammermester, nedstammede fra Als, hvor Eggerts farfar Fredlev
Hakonsøn i året 1334 blev hertug Valdemars håndgangne mand
og hvor der i året 1358 ved det bekendte forlig mellem kong
Valdemar og hertuginden findes to andre mænd med samme
våbenmærke. Dette skulde efter adelslexikonet fremstille en
lodret træbul med nogle små rødder forneden og et par
„søblade“ foroven, et af de tilfælde altså, i hvilket navnet er
aldeles meningsløst. Undersøger man imidlertid ridder Eggerts
segl, så ses denne træstub liggende på skrå, næsten vandret,
medens rødderne er stærkere fremtrædende, stubben kort og
bladene sidder på lange stilke. Under det nævnte brev fra
Sønderborg, 1358, ses der dernæst istedenfor stubben kun en
bred kort vandret streg, medens rødderne støder umiddelbart
sammen med bladstilkene, og på erkedegnen Nils
Kristjernsøns, Eggerts broders, sigil er denne streg ført helt over skjoldet
(fig. 3). Her har vi da dettes oprindelige udseende; den
kortere og tykkere streg træder efter våbenlæren ofte
istedenfor den oprindelige delingslinje, og den har da givet anledning
til de senere forvanskninger, idet den først er bleven opfattet
som en gren, medens denne igen efterhånden har udviklet sig
til en stub og tilsidst til en lige stamme. Men det er da
tillige umiskendeligt, at dette våbenmærke i sin oprindelige form
har forestillet et virkeligt „søblad“, d. e. en åkande med rod,
stilke og blade, medens tværlinjen utvivlsomt har skullet
forestille vandlinjen. Dette er for så vidt også senere bibeholdt,
som adelslexikonet endnu deler feltet på tværs, rødt forneden
og hvidt foroven.

Som allerede fremhævet kalder vidissen fra året 1306
søbladet for en „blomst“; dette udtryk har sit tilsvarende i
den kendsgerning, at „hjerterne“ i forskellige våbenmærker
ombyttes med blomster, en vilkårlighed, der kun da har en
fornuftig mening, når hjertet i virkeligheden er et søblad, så
blomst og hjerte kun er forskellige dele af samme tænkte
plante (eller „blomst“).

I det nuværende svenske rigsvåben ses der som bekendt
to forskellige krydsstillede skjolde, øverst til højre og nede til
venstre de tre kroner, øverst til venstre og nede til højre en
springende løve på en baggrund med 3 skråbjælker; hint
holdtes i den tidligere almindelige fortolkning for Sveernes,
dette for Gøternes mærke. Imidlertid er de tre kroner i
virkeligheden kongedømmets, derefter rigets mærke, medens løven
er Folkungernes slægtvåben. Figurerne 4 og 5 viser os
således Birger Jarls og hans søn kong Magnus's sigiller; det vil
let ses, at det er væsenlig samme fremstilling, kun at sønnen
har givet løven en krone på hovedet, ligesom han har omgivet
skjoldet med de tre kroner, hvorhos han har forandret
baggrundens blomster til søblade (hjerter)Vi vil senere få at se, hvorledes denne baggrund aldeles opgives efter
Folkungeættens udslukning.. Denne sidste
forandring er nu muligvis fremkaldt ved den mellemliggende konge
Valdemar Birgersøns sigil, der er nøjagtig det samme som de
danske kongers, hvad nu end grunden dertil har væretDet oplyses ikke nærmere i „Sveriges historia“, der meddeler dette
våbenmærke, fra hvilken tid det er bevaret, om det er efter Valdemars ægteskab med den
danske kongedatter Sofie eller før. I sidste tilfælde hidrører det vel nærmest fra
Valdemars moder Ingeborg, der var en datter af Rikidse af Danmark. — [Senere
Tilføjelse:] Scr. VI 283: efter Eriks drab tænkte erkebispen på at sætte Ingeborgs sønner
over Danmark.; men
det er dog heller ikke under denne forudsætning sandsynligt,
at kong Magnus, når han overhoved vilde vende tilbage til
slægtens nedarvede mærke, vilde have foretaget denne
forandring, dersom ikke det havde ligget for den almindelige
bevidsthed, at begge fremstillinger i det væsenlige faldt sammen.

Også den norske løve med øxen fremstilles en enkelt
gang på en baggrund af blomster; den her meddelte tegning
(fig. 6) er tagen efter et seglaftryk fra året 1283, men om
dette er det eneste bevarede, kan ikke siges med sikkerhed.
Seglet tilhører kong Erik (Præstehader), men er fra en tid, da
han endnu i virkeligheden stod under sin kraftige moders, den
danske kongedatter Ingeborgs, formynderskab, og det ligger
nær at tilskrive hende den afvigelse, der finder sted mellem
det og de tidligere (og senere) kongemærker, da hun kan have
ment at måtte give sønnens slægtskab med det danske
kongehus et udtrykArne Magnussens diplomsamling, Norvegica I 5. Diplomet er trykt hos
Thorkelin II 96 f. Tab. I. II. sammesteds viser forskellige andre kongesegl..

I selve det danske kongevåben vil man vistnok forgæves
søge spor af denne substitution af blomster for blade, men
den møder os utvivlsomt i rigsmærkets overførelse på Ribe
stads sigil. Dette kan formentlig kun forklares af en almindelig
bevidsthed om de to tegns identitet. Ribe våbenmærke
forestiller i de nyere segl og afbildninger en gavl af domkirken
med det store tårn, og tre løver, som er ifærd med at springe
ud af dettes vinduer. Det samme meningsløse motiv genfindes
i Flensborg segl, kun at det her er et stadstårn og to løver.
Fremsøger vi derimod de ældre segl, så viser den oprindelige
mening hermed sig tydeligt nok. Det er et oprindelig tvedelt
skjold, hvis venstre felt forestiller stadens vartegn, det høje
domkirketårn, medens det højre er selve kongeskjoldet eller
rettere den højre halvdel af det; senere er de to felter
smeltede sammen til ét og de tre halve løver er derved skudte
ind i tårnet, som efterhånden har måttet åbne sine luger eller
vinduer for dem. På samme måde er det selvfølgelig gået
med Flensborg sigil: stadens mærke, et tårn på bølger, er sat
sammen med hertugens tvende løver for at betegne stadens
„herskab“, en skik, der er meget almindelig sydpå og som
jo da såre let kunde overføres på den nærmeste kongelige
købstad, netop for at betegne den som en kongelig by, skønt
den lå i Sønderjylland.

Det her afbildede store sigil (fig. 7) findes under et brev
fra året 1417 og forestiller tydeligt nok et felt af firebladede
blomster omkring løverne og herfra helt omkring domkirkens
tårn. Samme fremstilling har alt været fulgt i det langt ældre
(fig. 8), hvoraf kun et brudstykke fra 1295 er bevaret, kun
at blomsterne her mere bestemt ligner de forhen omtalte fra
samme århundrede; skjoldets tvedeling viser sig her aldeles
tydeligt[Senere Tilføjelse:] Heimreich I 184 f.: Das Siegel dieser Kirche (Pilworm) ist
kupfern, und ist eine Kirche mit zwei Spitzen, in welchem an der Thüren ein
Marienbild, an einem Ende ein Kreuz, und oben darüber drei Löwen, und darunter Sterne
stehen..

Muligvis kunde det på dette sted fremkalde en indsigelse,
at baggrunden her skal svare til kongeskjoldets; men en sådan
tvivl vilde dog neppe kunne holde stand overfor den
kendsgerning, at stadens mindre segl, det såkaldte sekret, indeholder
de samme motiver i en aldeles umiskendelig form. Til dette
sekret, hvis ældste bekendte aftryk findes under et brev fra
året 1413Ribe stiftsbreve nr. 156., findes endnu selve signetet i det oldnordiske
museum, således som det her er fremstillet (fig. 9). Det
forestiller vor frue siddende i et rigt forsiret højsæde, medens en
løve ses under hendes fødder og søblade ved siderne. Vor
frue svarer her til selve domkirken, der var indviet til hendes
ære, i sigillet, og løven og søbladene til de tre løver og
baggrundens blomster i dette. Et yderligere bevis for denne
fortolknings rigtighed kan endvidere hentes af hosstående segl
(fig. 10), tilhørende Erik af Langelands hustru Sofie af
Rosenburg (1296); thi her er hertugslægtens våbenskjold fordelt på
samme måde: hertuginden ses knælende for vor frue, under
hendes fødder ses løverne og i baggrundens tavlede væg en
rigdom af søblade. Det må dog udtrykkeligt bemærkes, at en
lignende baggrund som den, vi her ser, også findes
andensteds, således på grev Gerts sigil, kun at der her findes
blomster for søblade; men forbindelsen med løverne, såvel
som parallelen med Ribe sekret, viser dog, at motiverne her
er tagne af selve våbenskjoldet: løverne og hjerterne.

De her fremdragne vidnesbyrd ligger alle omkring året
1300, men de fleste peger dog tilbage til en noget ældre tid.
Ribe bys sigil er tilfældigvis bevaret fra året 1295, men det
kan jo være adskillige år ældre; Magnus Ladelås blev konge
1276; dersom blomsterne i kong Eriks norske sigil hidrører
fra dronning Ingeborg, da har hun selvfølgelig tænkt på at
efterligne sin fader Erik Plovpennings og ikke de senere
kongers våbenmærke. Vidissen af 1306 svarer hertil ved at
give mærket sit navn hos samtiden: de blomster som kaldes
søblade. Med dette for øje vil vi ej heller mangle vidnesbyrd
om den samme opfattelse fra skjoldets første tid.

Medens vi ikke kender nogen egenlig variation af
kongeskjoldet fra den ældste tid, så fremtræder det i friere former
hos kong Valdemars søstersøn og lensmand Albert af
Orlamünde; hos ham træffer vi for første gang på de to løver,
som senere betegner hertugdømmet i Jylland, på samme måde
som Normandiet har to leoparder mod de tre i England.

Der haves to forskellige segl med grev Alberts navn,
begge i flere aftryk; det ene er fra den tid, da hans morbroder
kong Valdemar sad fangen i Mecklenburg, det andet fra de
tidligere år. Det første af disse (fig. 11) forestiller på den
ene side en rytter med fane og skjold, begge med to leoparder,
på den anden side er det helt bedækket med hjerter og på
denne baggrund ses grevens ridderlige våben, grupperede om
det omvendte skjold: sværdet, fanen og hjelmen; de to
leoparder fremstilles såvel på fanen som på skjoldet og en
lignende figur ses stående på hjelmen. Det er her af underordnet
betydning, om denne fremstilling står i forbindelse med kongens
fangenskab, således som det synes at være forudsatDet omvendte skjold synes at betegne sorg, død eller strid. Det er vistnok
dette, som i vore love kaldes „avug skjold“ („ført på riget“) og nu burde gengives
ved „aved skjold“, ikke, som det sker, ved „avind skjold“. — [Senere Tilføjelse:] „Cid“
ved Düttenhofen s. 261: til ridderes sørgedragt hører, at skjold hænger aved ved
saddel. De sønderjydske løver var komne aved på stangen ved Odense 1580; det
varslede Hans's død: gleich wie man die Trauer Wappen an die Leiche zubezeigen
und anzuschlagen pfleget (Krüger, fol. M).; det er
derimod af vigtighed her at lægge mærke til adskillelsen af
våbendyrene og baggrundens hjerter, idet kun hine findes
optagne i skjoldet. Det samme er tilfældet i broderen Hermans
samtidige segl, der af arkivaren Lisch beskrives således: „Ein
mit Herzén eingefasster Schild mit 2 rechts gekehrten Löwen,
mit Köpfen in Profil und mit über dem Rücken
zurückgeschlagenen Schwänzen. Die Wappenthiere sind klar und gut
gezeichnet: Löwen (nicht Leoparden)“ Mecklenburgisches Urkundenbuch I 310..

Det ældre segl fører os endnu et skridt længere tilbage i
fremstillingen; det viser os de to løver eller leoparder
omgivne af stilkede blade, og der synes ingen tvivl at kunne
være om, at disse jo svarer til de senere hjerter (fig. 12)Efter Lappenberg, Hamburgisches Urkundenbuch, I 342 (Tab. III 11) fra år
1212. I fortalen p. XXXVI udtaler L. sin tak til løjtn. Gaedechen for den utrættelige
omhu og nøjagtighed, hvormed han har tegnet sigillerne, og i sin Deutsch-dänische
Geschichte omtaler Usinger grevens segl af år 1217, der efter meddelelse af arkivaren
Grotefend er „genau dasselbe“ (s. 123). Herefter er det indlysende, at den i M. G. F.
Loebers bog „De burggraviis Orlamundanis“ (1741. 4.) meddelte afbildning, der foruden
bladene viser en mængde små hjerter, er et falskneri for at godtgøre det senere
grevevåbens ælde. Også andre træk i billedet gør det i høj grad mistænkeligt..
Disse blade har man antaget for nældeblade, men helt bortset
fra den ringe lighed i fremstillingen foreligger der ingen
somhelst grund til at nære denne formodning. Det er selvfølgelig
de senere grever af Holstens formentlige våbenmærke, som
har fremkaldt en sådan tanke; men det er nu uomtvistelig
godtgjort, at dette våben først langt ned i tiden har fået dette
navn („nældebladet“), medens det oprindelig forestiller en takket
skjolderandH. v. Weissenbach, Das Wappen der Grafen von Schauenburg und Holstein
(1877). (Tanken er først fremsat af F. K. v. Hohenlohe-Waldenburg-Schillingsfürst,
Über das heraldische Pelzwerk, 1868.) — [Senere Tilføjelse:] Navnet „nældeblad“
forekommer dog ikke først i Erik af Pomerns tid, men alt i Sællandske krønike til 1328
(Scr, VI 523)., og enhver forbindelse med grev Alberts
våbenmærke svigter altså fuldstændig.

Der vil derimod intet være til hinder for i disse blade
og stængler at genfinde den vandplante, hvis blade senere
omgiver de danske løver; fremstillingen er jo også for løvernes
vedkommende så ufuldkommen, at man ikke kan vente at
finde nogen skuffende lighed med søbladet, men valget af
denne plantedekoration står dog utvivlsomt i den nærmeste
forbindelse med det kongelige våbenmærke.

Et ikke uvæsenligt spørgsmål, som påtrænger sig, før
man fra en undersøgelse af mærkernes rette betegnelse kan
vende sig til deres mulige betydning, er dette: om begge
mærker er lige væsenlige, eller om det ene, søbladene, kun
har en dekorativ og altså underordnet betydning for
baggrunden?

Imod denne sidste betragtning, der kunde synes at finde
en støtte i de ældre våbenskjoldes gennemgående simpelhed,
strider imidlertid alle de faktiske omstændigheder, som er os
bekendte fra den ældre tids heraldik. Dobbelte mærker i samme
skjold er ganske vist ikke hyppige, men de forekommer dog
oftere, som f. ex. hos Folkungerne, der endog (med
blomsterne) har tre mærker i samme skjold. Også andre skjolde,
som ved første øjekast synes kun at have ét mærke, er i
virkeligheden dobbelte, som når f. ex. et billed ligger over et
dobbelt felt; thi dette er ofte et selvstændigt våbenskjold. Den
tyske heraldik har en hel række konstudtryk, som betegner
slige dobbelte fremstillinger. Således kaldes en figur „ledsaget“
(begleitet) af andre, når disse findes i et vist antal omkring
eller ved siden af den, f. ex. et træ med 3 stjerner
(Humboldt), to sparrer med 3 spydblade (Malortie), en bjælke med
3 røde liljer (Hacfurth), et vand med en stjerne over (Juel).
Er hovedfiguren kun lidet større end de andre, kaldes den
„nedsænket“ (versenkt), f. ex. 3 røde roser og i midten en
„nedsænket“ stjerne (Wenkstern) osv. „Besat“ eller „bestrøet“
kaldes et skjold, „når det enten er helt opfyldt med mindre
figurer i et vilkårligt antal, eller dette finder sted ved siden
af en større hovedfigur“, som f. ex. en guldløve i blåt skjold,
sået med gyldne skråtstillede tegl (Nassau); en sølvtrane i
blåt, sået med guldkors (Löwen v. Steinfurth) o. l. Endvidere
„belegt“, „beseitet“, „besetzt“ o. s. v.Querfurth, Wörterbuch, s. 13—18. 165 f.

Ej heller gælder den regel, at heraldiken ikke tåler større
tomme flader, selv om denne overhoved kunde anvendes på
vort våben med de tre løver. Lembækkernes våben forestiller
to skråbjælker i det øverste hjørne, medens resten af skjoldet
er tom o. s. fr. Et hyppig anvendt middel til at bringe nogen
afvexling i tegningen er derimod den såkaldte damascering af
større flader, ligesom der anvendes en vilkårlig skravering af
bjælker, sparrer o. s. v. Søbladene kan derimod ikke anvendes
til at dekorere med på denne måde, ligeså lidt som de hyppig
forekommende liljer og roser; de forekommer enkeltvis eller i
et antal af tre eller „såede“, „strøede“, og er da hver gang
et bestemt slægtmærke; sammenstillingen med løverne i det
danske kongevåben er vistnok aldeles enestående.

At der i dette tilfælde også historisk er bleven tillagt
søbladene en selvstændig betydning, er vi så heldige at kunne
påvise. Det er en almindelig iagttagelse i heraldiken, at der
foretages en eller anden forandring i våbenskjoldet, hvergang
der foregår et brud i slægtfølgen eller den nedarvede stilling:
en ridderslægt, som kommer på tronen; yngre sønner, som
kommer til at indtage en selvstændig, men lavere stilling;
uægte linjer; nye mænd, som kommer i besiddelse af uddøde
slægters ]ande o. s. v., tilføjer nye særtegn eller formindsker på
en eller anden måde det tidligere mærkeQuerfurth, Wörterbuch, s. 14: Beizeichen.. Vi har alt
iagttaget det hos vort kongehus: de sønderjydske hertuger nøjes
ligesom Albert af Orlamünde med to løver, greverne af
Halland og deres slægt med énValdemar Sejrs søn Knud efterlod sønnen Erik af Sønder Halland, de
ligesom hans frænde grev Jakob af Nørre Halland førte én løve og ti søblade i sit våben;
hans søn Barnum derimod nøjedes med syv søblade, medens atter dennes søn og
sønnesøn, begge Eriker, herrer til Skarsholm på Sælland, kun førte henholdsvis tre og
sex søblade. Se Thorkelins Diplomatarium I, tab. V. P. v. Möller, Bidrag till
Hallands historia, s. 38. Klevenfeldts samling af seglafbildninger i Gehejmearkivet, nr.
330 og 332: Sigillum Erici Barnums(øn) de Scarceholm, 1354 og 1359. Årbøger 1877,
s. 250. Scr. r. Dan. IV 491.. Den holstenske greveslægt
udelod, da den efter forleningen 1386 optog hertugernes våben,
søbladene, og således fremstilles som bekendt hertugdømmets
mærke endnu den dag idag. For kongerigets vedkommende
fandt det samme tildels sted i de første Oldenborgeres tid,
indtil der atter optoges 9 søblade af Kristjern II. På samme
måde udelod kong Valdemar Birgersøns slægt senere såvel
kronerne som søbladene af det danske kongeskjold, som han
havde gjort til sit mærke. I de senere svenske kongers våben
holdt søbladene sig, indtil Folkungerne uddøde; senere
fremstilledes løven alene med bjælkerne, ja Birger jarls datter
udelader endog disseSveriges Historia I 414. Svensk heraldik, s. 53 (sml. Kønigsfeldt, Nordiske
kongeslægter, s. 167). s. 51 (fig. 115). Den dansk fødte Sofie af Rostok har på samme
måde kun de tre løver, år 1237, se Mecklenburgisches Urkundenbuch I 462..

Denne skik at formindske det oprindelige våbenskjolds
mærker kaster et meget kærkomment lys over en sønderjydsk
adelsslægt. Vi træffer i Valdemar Atterdags tid to brødre,
Valdemar Sappe og Erik Rind, bl. a. som ivrige deltagere på
kongens side i kampen mod Friserne. Valdemar Sappe
forekommer fra året 1351 og Erik fra omtrent samme tid, begge
som ejere af jordegods på Sønderjyllands vestkyst mellem
Tønder og Ribe. I året 1359 er Valdemar kongens Staller i
de frisiske herreder, i det følgende år får Erik tilskødet jord
på Vesterland Før til den borg, som han dér har opført
tilligemed en ladegård, udgangspunktet for Valdemars og de senere
kongers magt over dette land langt ned i tiden. I året 1364
overdrager Erik Rind „sin broder Valdemar Zappi“, ridder,
jordegods i Slogs herred ved Tønder, og heraf ses da deres
slægtskabsforholdÆldste danske arkivregistraturer I 5. Scr. r. D. VIII 82. Staatsbürgerliches
Magazin VIII 644. 645. Michelsen, Urkunden, II 403. 489.. Men det samme fremgår af deres segl.
Efter adelslexikonet førte Valdemar Sappe 7 „hjerter“ i sit
våben, medens Eriks sønner Valdemar og Abel (hans eget
haves neppe mere) på samme måde har hver 8 (stillede: 4
og 3 og 1) i deresRibe stiftsbreve nr. 111, i Gehejmearkivet, udstedt af Katrine, enke efter Erik
Rynd, forseglet af sønnerne Valdemar og Abel Eriksønner.. Under det bekendte thingsvidne fra
Urnehoved, 1397, hænger endvidere et segl med 5 søblade,
tilhørende „Peder Eriksøn på Solvig“, og da denne hovedgård
lå i samme sogn som det af Erik Rind solgte gods, ligger
det nær at antage, at den har været i hans eje, og at Peder
Eriksøn med de 5 søblade er hans sønGemeinschaftliches Archiv XVII 5 (i Gehejmearkivet).. Ved samme tid
(1395) forekommer der endelig efter adelslexikonet en Peder
Abelsøn med 13 søblade („hjerter“), altså uden al tvivl en
søn af Abel Eriksøn.

Længere nedad synes denne slægt ikke at kunne følges,
med mindre den Valdemar Sappe, som Hvidtfeldt nævner i
året 1419, skulde tilhøre den. Derimod kan den følges tilbage
i tiden til sit udspring. I året 1349 pantsætter nemlig Erik
Abelsøn gården Tørnskov i Løgum sogn, som han har fået
efter sin fader, den afdøde ridder Abel, og her har vi da
uden al tvivl igen Erik Rind, blandt hvis sønner vi træffer
en Abel, der på den tid var et aldeles ualmindeligt
mandsnavn. Men faderen, ridder AbelScr. r. Dan. VIII 24 f., er da den tidligere
forekommende Abel Valdemarsøn, ridder, der spillede en vis rolle
i første halvdel af det 14. århundrede i Sønderjylland. Således
er han alt efter Hvidtfeldt tilstede ved forliget i Horsens 1313,
medens han sidste gang forekommer i årene 1338—39. Han
hører strax til den unge hertug Valdemars nærmeste
omgivelser, og af to breve fra året 1326 ser vi, at han var
dennes farbroder, altså en søn af hertug Valdemar IV (Erik
Menveds samtidige)Mecklenburgisches Urkundenbuch VII 341 (V. dux Jucie, — Abel patruus
noster dilectus). Ribe stiftsbreve 135; supplement 11 (Abel avunculus noster
dilectus).. Som sådan nævnes han også i den
berømte klagesang over Danmarks ulykkelige stilling under den
unge konge-hertug, hvor dog Hvidtfeldt har misforstået
sammenhængen og gjort ham til en broder af kong KristofferA. Hvidtfeldt, Chronologiæ 2. del. s. 397 fl. vers 18:
firmabatur, augebatur,
Gottrup in obsidiis,
regis tamen patruus,
Abel, miles strenuus,
resistebat etc.

Det er Gottorps belejring 1329 af Jyderne.  Sml. Hvidtfeldts fejlagtige fortolkning s. 377.. Den
9. Sept. 1338 deltager han med hertugen i indstiftelsen af en
mindehøjtid for denne selv, hans fader Erik og farfader
Valdemar i Slesvig domkirke; året efter nævnes han som eventuel
voldgiftsdommer i et forlig mellem hertugen og grev GertCypræus, Annales, p. 325 f. Michelsen, Urkunden, II 191..

Vi har da her en uægte sidelinje af den sønderjydske
hertugslægt: Valdemars søn Abel, dennes sønner Valdemar og
Erik, den sidstes sønner Valdemar, Abel og Peder, og endelig
en Peder Abelsøn, af hvilke alle de, hvis segl er bevarede
eller kendte, fører et større eller mindre (vilkårligt) antal
søblade i deres våben.

Men denne selvstændige anvendelse af søbladene som
slægtmærke viser formentlig to ting: først, at man ikke i
middelalderen har tænkt sig muligheden af en misforståelse af
selve mærket som identisk med det i kongeskjoldet; man har
ikke kendt forskellige opfattelser af denne figur i dette eller
andre skjolde, i hvilke det stod ene, det var overalt og skulde
overalt være søblade; dernæst, at det er blevet opfattet som
et selvstændigt mærke, ligeberettiget med løverne, om end
selvfølgelig brugt som baggrund for disse. Men dette resultat
stemmer fuldstændig overens med hvad også andre
betragtninger måtte føre til som det ene sandsynlige.

Det står nu kun tilbage med få ord at omtale det danske
kongevåbens sandsynlige oprindelse, den tanke som ligger til
grund for mærkernes første valg. Vi møder her strax to
modsatte opfattelser, den heraldisk-videnskabelige og den
populærpoetiske; efter hin er der ikke uden i enkelte tilfælde forbunden
nogen bevidst tanke med valget af skjoldmærkerne, efter denne
er de udelukkende et symbolsk udtryk for en eller anden,
helst dyb og vidtrækkende tanke. Fremsatte således i
almindelighed er imidlertid begge opfattelser afgjort forhastede; det
må i hvert enkelt tilfælde afgøres efter de foreliggende
vidnesbyrd, om en fortolkning af mærkernes betydning er tilstedelig
eller vel endog nødvendig, eller de snarere må betragtes som
tilfældige eller dog valgte af grunde, som nu unddrager sig
enhver granskning. At der ikke altid kan have været
forbundet en symbolsk tanke med de valgte mærker, er ligefrem
indlysende, når man kaster et blik på hin tids segl; derimod
kan jo selvfølgelig ethvert sådant have en bestemt historisk
tilknytning, som nu er tabt, men som i og for sig indeholdt
en lige så dyb tanke som et hvilket somhelst symbol. På
den anden side er det sikkert nok, at man i middelalderen
havde et stærkt hæng til at symbolisere; man behøver kun at
kaste et blik i „Lucidarius„“ eller en homiliebog, for at se
hvad fortolkernes kløgt har fået ud af kirketjenestens,
bygningernes og skrudets mest tilfældige enkeltheder. At samme
åndsretning har kastet sig over våbenskjoldenes billeder, måtte
man forlods være overbevist om, men der foreligger desuden
et udtrykkeligt vidnesbyrd derom i den efter nordtyske kilder
i det 13. århundrede sammenskrevne „Didriks saga“. Her
opregnes der nemlig en række riddere og høvdinger med deres
skjoldmærker og der opgives en bestemt historisk eller
symbolsk grund for hvert enkelt. Didrik, siges der, havde et rødt
skjold med en oprejst gylden løve; efterat han var bleven
konge i Bern, satte han en krone over dens hoved; løvens
betydning var denne, at vedkommende aldrig vilde fly.
Hildebrand den gamle havde et rødt skjold med en hvid borg og
gyldne tårne, efter Berns udseende; det betød, at han var
Didriks tro mand. Hejmer havde et blåt skjold med en lys
hest; den blå farve betegner et koldt bryst og et hårdt
(mandhaftigt) hjerte, hesten at han var en god ridder. Vidge
Velentsøn havde et hvidt skjold med rød hammer og tang, efter sin
faders idræt. Hornboge jarls skjold var sort (brún) med en
gylden høg, som forfulgte to fugle; farven betegnede hans høje
byrd og ridderlighed, høgen hans snarhed og sejrlykke.
Sintram havde et grønt skjold med en drage, sort foroven og rød
forneden; det var et minde om at han var udreven af dragens
mund, farven hidrørte fra hans bedste sværd, som var grønt.
Detlev den danske havde et mørkeblåt skjold med et gyldent
fildyr (elefant), det kom af at han overvandt Sigurd, som
plejede at ride på et sådant; det var af guld, fordi hans moder
var af kongebyrd. Herbrand den vidførle havde en gylden
lynstråle i rødt for at betegne sin ustadighed. O. s. v.Saga Diðriks konungs af Bern, udg. af C. R. Unger (1853), k. 172—85. Sml.
G. Storms afhandlinger om sagaens tilblivelse: Sagnkredsene om Karl d. store og
Didrik af Bern (1874) og i Årbøgerne 1877.

Dette er nu tilvisse fri digtning, men det viser dog, at
man følte trang til at forbinde en fornuftig tanke med disse
fremstillinger, ja endog anså det for det ideale forhold, at
hvert våbenskjold kunde gøre rede for sin oprindelse og
betydning. Når videnskaben for øjeblikket synes helt at have
opgivet denne forståelse, da er grunden vistnok nærmest den
samme som den, der engang bragte topograferne til at opgive
al fortolkning af stednavne; misbrugene havde her vist sig at
være så store, vilkårligheden syntes så aldeles at have
bemægtiget sig dette område, at al forståelse blev Opgiven som
uoverkommelig. Senere har man imidlertid fundet en ny nøgle
til forståelsen af et overvejende antal af disse navne, og der
vil nu neppe være nogen tvivl om, at den i såre mange
tilfælde kan vindes med fuldkommen sikkerhed. Slet så heldigt
vil det neppe nogensinde stille sig for heraldiken, men man
må dog ikke opgive håbet om at nå idetmindste nogle
resultater.

Der gives da først en række våbenskjolde, om hvilke alle
indrømmer, at de har en bestemt betydning, det er de
såkaldte arma loquentia (armes parlantes), der ligesom giver et
billed for slægtens navn. Hos os forekommer de dog kun i ringe
omfang, da vore adelsslægter kun undtagelsesvis førte slige
slægtnavne, disse dannedes tværtimod senere ofte af mærket,
som Ulfeldt, Gyldenstjerne, Lindenov o. l. Dog kan forbindelsen
med navnet i enkelte tilfælde vistnok efterspores ved at
supplere et tabt mellemled. Når således slægten Juel fører en
stjerne over et hav i sit våben, ligger det nær at antage, at
der herved er tænkt på julestjernen, og at det altså er et
„talende mærke“ i videre betydning.

Andre mærker skylder vistnok stedlige forhold deres
oprindelse og peger derved hen på slægternes hjemstavn eller
deres stammefaders personlige forhold. Således førte den
holstenske slægt van der Wisch en ulv, snarest vistnok som
betegnelse for sin oprindelse fra og sit navn efter „de Wisch“,
en stor vildmose i egnen af Kiel. På samme måde ligger det
nær at henføre Urnernes ørneklo til den temmelig vildsomme
egn på Urne, hvorfra den stammede.

Vender vi os herefter til kong Valdemars tvende
våbenmærker, så vil det neppe kunne negtes, at der må tillægges
hans valg af løver og søblade nogen betydning. At han og
hans nærmeste ikke har været fremmede for mærkernes
symbolske betydning, synes jo alt at fremgå deraf, at grev Albert
efter hin ulykkelige dag på Lyø bruger et nyt segl, i hvilket
hans skjold er aved. Men hvorledes skal det fortolkes?

Det er en gammel tradition, at de tre blå løver skal
betyde rigets tre hovedsunde (Øre-, Beltes- og Medelfarsund, som
de fordum kaldtes), Terpager omtaler dette som en bekendt
sag og anfører ældre forfatteres vidnesbyrd om, at dette
yderligere anvendtes på Ribe stads segl, hvis tre løver antoges
for symbol på åens tredobbelte løbTerpager, Ripæ Cimbricæ descriptio (1736), p. 21—22: Solenne enim fuit
nostratibus, per leones præsertim cæruleos flumina et alveos significare, quod vei prisca
Daniæ insignia demonstrant, in quibus tres leones tria freta — designare perhibentur.
Henvisning til Jonas Koldingensis, Descriptio Daniæ, 1594 (p. 86).. Det er vistnok den
eneste tradition, som overhoved knytter sig til vort våben, og
den bør neppe helt forkastes. Vistnok er det en vilkårlighed
at henføre de tre løver til tre sunde, thi de er vistnok
simpelthen overførte fra andre samtidige mærker som udtryk for den
kongelige magt og værdighed; men traditionen kan meget vel
have ret i at henføre deres blå farve, der er ejendommelig for
det danske våben, til havets strømme, der overalt omgiver
Danmark og er dets naturlige værn, ligesom hele rigets
ledingshær dengang var en søhær. Men under denne forudsætning
forklarer det andet mærke, søbladene, sig selv. Vi ser dem
på Alberts og hans broders sigil danne baggrunden for det
egenlige våbenskjold med løverne; det må være en billedlig
fremstilling af selve riget efter dettes ejendommelige natur, de
lave svømmende øer, som også nyere digtere har sammenlignet
med åkandeblade. Løverne er deres skjold, havet er deres
værn, selv ligger de spredte over havets flade som gyngende
søblade, fæstede til en lønlig rod i dybet. Det er den
selvsamme tanke, som vi finder udtrykt i vor ældste nationalsang:
„Danmark, dejligst vang og vænge, lukt med bølgen blå“, idet
havet også her betegnes som det sted, hvor de danske drenge
kan gå i leding.


UNDERSØGELSER VEDRØRENDE
DANEBROGE OG DET DANSKE KONGEVÅBEN.

(11887.)

[Historisk Tidsskrift 6. R. 1. Bd. S. 148—93. — Her med enkelte Tilføjelser af
Forfatteren.]

Siden jeg for godt en halv snes år siden i dette
tidsskrift offenliggjorde en studie over „Danebroges oprindelse“ og
et par år senere en lignende over „det gamle danske
kongevåben“ i Årbøger for nordisk oldkyndighed og historieHist. tidsskr. 4. række V 415 ff. [ovfr. s. 5 ff.]. Årbøger 1879, s. 19 ff. [ovfr. s. 52 ff.]., er
der fremkommen forskellige andre bidrag til belysning af de
nævnte emner, dels indeholdende et nyt værdifuldt stof — „et
dansk flag fra unionstiden“ —, dels kritiske bemærkninger til
de af mig fremsatte anskuelser. Som det vil være bekendt,
skyldes begge dele hr. Dr. H. Petersen. Denne forfatter har
således udtalt sig stærkt imod antagelsen af en oprindelig
selvstændig tanke i valget af kongeskjoldets mærker; han
polemiserer imod den tradition, at kong Hans skulde have ført
det oprindelige Danebrogs-flag med sig til Ditmarsken — det
må efter hans mening være gået til grunde langt tidligere —,
og han har senest udtalt sig imod vor fanes identitet med
JohanniternesÅrbøger 1882, s. 1 ff. (31. 50). Danske gejstlige (d. e. kirkelige) sigiller (1886),
s. XIV.. Selv har jeg i de forløbne år havt anledning
til, om end ikke i videnskabelig form, at fremkomme med nye
oplysninger vedrørende Danebroges undergang i Slesvig
domkirke, med en kritik af den tidligere fremsatte påstand om en
flytning til Kiel m. m. „Dansk folkeblad“, nr. 50 og 61 (Kolding 1881) [ovfr. s. 45 ff.] Sml. „Vort
forsvar“, nr. 105 (1884). Der vil således være god anledning
til at komme tilbage til alle de spørgsmål, som med nogen
føje kan rejses vedrørende disse vore nationale symboler, og
jeg skal derfor i det følgende søge at samle og kritisk at
sammenstille, hvad der formentlig kan sluttes af de forskellige
kilders oplysninger om dem.



1. Danebroge og Johanniternes mærke.

I min før nævnte afhandling om Danebroges oprindelse
havde jeg fremsat en, som det forekommer mig, rimelig
formodning om denne fanes tilblivelse. At sagnet knyttede
omslaget i kampens gang ved Reval til Danebroge, må vel have
sin grund i, at denne fane, som det så ofte var tilfældet i
middelalderens slag, havde været genstand for en hård strid,
ligesom det af dens kors fremgår, at den ikke kan have været
et bytte fra de hedenske Ester, men må have været de Danskes
mærke. Nu fortælles der, at Esterne, efter at være brudte ind
i den danske lejr, strax vendte sig mod det telt, i hvilket de
formodede kongen fandtes; her trængte de ind og dræbte
biskop Theodrik. Min tanke var da den, at det var hærens
hovedbanner, plantet foran biskoppens telt, som her havde vist
dem vej, og at vi altså måtte tillægge ham det korsbanner,
som derefter blev kampens midpunkt. Nu var det så, at
samme biskop Theodrik som munk i Livland havde fået
sværdriddernes orden oprettet, til kamp mod hedningerne, og
jeg sluttede da, at han muligvis havde havt til hensigt på
samme måde at oprette en dansk ridderorden i Estland. Denne
skulde da bære Johanniternes mærke, om end rimeligvis med
nogen modifikation, ligesom sværdridderne havde fået
tempelherrernes røde kors, forøget med et sværdDer oprettedes i de tider jævnlig nye ridderordener i de forskellige lande,
hvor kampen for korset førtes. Således især på den spanske halvø: Kalatravaordenen
(1158. 1164), Aviz- (1162), Alkantara- (1156. 1177), st. Jagoordenen (1171) o. a.. Det er en
selvfølge, at jeg ikke gav dette ud for andet end hvad det var,
en hypothes, hvis sandsynlighed senere undersøgelser muligvis
kunde styrke eller svække.

Allerede i sin afhandling om „et dansk flag fra
unionstiden“ fremkom Dr. Petersen med en kritisk bemærkning
hertil, idet han lagde hovedvægten på den omstændighed, at jeg
havde henpeget på de danske Johannitere i Andvorskov, der
alt i mange år havde kæmpet under det samme mærke. Han
siger i den anledning: „Når J. udleder Danebroges oprindelse
af Andvorskovs st. Hansbrødres korsbanner, turde det være
berettiget at henvise til, at dette klosters korsmærke, således
som det ses i Andvorskovs ældste segl . . (1288) . . til begge
sider for st. Hans' billede, er et dobbeltkors — “ (anf. skr. s.
48). Stærkere fremhæves dette dog i den nylig udkomne
fortale til sigilværket. Efter at have nævnt, at Danebrogskorset
efter år 1400 kommer frem i de danske st. Hans klostres
segl, siges der nemlig: „Men det må hævdes, at Danebroge
har tjent som forbilledet for Johanniternes korsskjold og ikke
omvendt, — netop Johanniterridderne kunde med mere
berettigelse end andre optage det hellige nationale mærke . . . .
Imod at Danebroge skulde være optaget fra Johanniternes fælles
ordensmærke, taler desuden i almindelighed, at dette
ordensmærke som anført er det splitarmede kors, og imod at det
skulde være optaget fra et særligt mærke for Andvorskovs
Johanniterriddere, af dem ført i slaget ved Lyndanisse, taler
konventseglet fra samme århundrede, der af korsmærker, som
kunde være konventet særegne, kun viser dobbeltkorset.“

Man kan som bekendt i den grad fordybe sig i et lærd
studium, at man rent glemmer, hvad alle andre véd. Således
er det i dette tilfælde gået Dr. Petersen; det forunderlige er
kun, at denne forglemmelse har bredt sig over et længere
åremål. Hvad alle véd er, at Johanniterne havde et dobbelt
ordensmærke, det otteoddede (splitarmede) kors i deres sorte
ordensdragt, og det simple latinske kors i deres røde fane og
våbenskjold såvel som på deres røde våbenkjortel. For en
sikkerheds skyld havde jeg stærkt mindet herom i min
afhandling (ovfr. s. 22): „Medens Johanniternes dragt var sort som
Avgustinernes, hedder det, førte de et rødt banner; medens deres
ordenskors var ottespidset, var fanens et sædvanligt latinsk
kors, lagt på den røde dug . . .; i det gamle træsnit fra
Rhodus's belejring tror man at se Danebroge vaje i slotsgården.
I året 1259 fik ridderne tilladelse til at bære røde
våbenfrakker, tegnede med hvide kors, „således som det står i deres
banner“, altså uden spidser; som Malteserriddere afbildes de
endnu således med de mægtige kors over bryst og skuldre.“
Der henvises herved til billeder af de to stormestre L'Isle
Adam (1521—34) og Johan de la Valette (1557—68); den
førstnævnte har Danebrogskorset som våbenskjold på sin
baldakin ved det højtidelige indtog, både selvstændigt og kvadreret
med sit slægtvåben; den sidste fremstilles i kampen, klædt i
den røde våbenkjortel; både han og ridderne har de brede
hvide kors over bryst og ryg, såvel som på overarmenW. Porter, A history of the knights of Malta I—II, titelbilleder og træsnit af
Obsidio Rhodi, 1496. Alexanders bulle af 1259: Vobis . . . concedimus . . . qvod
fratres milites . . . chlamides nigras deferant, ut ab aliis ejusdem ordinis fratribus
discernantur: in bellis autem sive in præliis utantur jupellis, et aliis super insignibus
militaribus, qvæ sint coloris rubri, et in qvibus etiam crux albi coloris sit, in vestri vexilli
moduni assuta etc. Vertot I 584..
Endvidere henvises til forordningen af 25. Marts 1757, ved hvilken
det bestemtes, at danske skibe, for at kunne skelnes fra
Maltesernes, i Middelhavet skulde føre kongens navnetræk midt
på det hvide kors.

Som bekendt har huset Savojen lige fra middelalderen af
ført det samme våbenmærke, således som det nu findes optaget
i Italiens orlogsflag. Det var til sin tid en almindelig
antagelse, at dette stammede fra grev Amadeo V's tid, og at
han havde optaget Johanniternes mærke i sit skjold til
erindring om den hjælp, han havde ydet dem på Rhodus i året
1310. Således fremstilles sagen endnu af W. Porter i hans
ordenshistorie (I 208, til år 1315). Imidlertid blev det alt
eftervist af Vertot, i hans bekendte Histoire des chevaliers de
St. Jean (i 4 dele, 1726), at dette måtte bero på en fejltagelse,
da korset forekom som slægtens mærke forud for dette
tidspunkt. Undersøgelser fra den nyere tid har da også
godtgjort, at Amadeo allerede i året 1287 førte „Savojens kors“,
hans søster Eleonore 1273, og deres farbroder, grev Peter II's
hustru Agnes endog alt i året 1263. Slægtens ældre våben,
ørnen, førtes dog endnu af grev Filip indtil hans død 1285.
Det må antages, at det er den mægtige grev Peter II († 1268),
som først har optaget det nye mærke som personligt
våbenskjold, ved siden af slægtens; men det er ikke lykkedes at
påvise nogen antagelig grund eller anledning dertil. Kun
derom er alle enige, at Savojens kors er lig Johanniternes, og
det samme er tilfældet med vort DanebrogeL. Cibrario & D. C. Promis, Sigilli de' principi di Savoia, s. 36 f. 40. 42 (fig.
9. 26—28. 19. 34. 36; s. 43 om det hvide kors i rødt: la medesim' arme levarono non
solo i cavalieri Gerosolimitani, må eziando varié famiglie nobili, e singolarmente la
parte del popolo d'alcune cittadi italiane. Det udførlige skrift af L. Wurstemberger:
„Peter II von Savoyen“ (1856 ff., 4 bind), kommer ikke ind på spørgsmålet..

Det er da selvfølgelig uden al betydning, hvilket særligt
mærke Johanniternes prior i Andvorskov har ført i sit segl; i
den henseende indrømmede ordenen, som jeg har gjort
opmærksom på, fuld frihed. Seglet har intet som helst med
ordensfanen at gøre, denne er ens for alle med sit hvide
latinske kors. At dette efter 1400 ligeledes bliver almindeligt
i priorernes segl, fremgår af Dr. Petersens sigilværk, men at
det her skulde være Danebroge, og ikke ordenens kors, som
gør sig gældende, er vel mere end tvivlsomt.



2. Efterretninger om Danebroge i det 15. århundrede.

I et stridsskrift fra året 1424 forsvarer kong Erik af
Pomern sit hærtog til Femern få år tilforn med en henvisning
til indbyggernes frafald fra kronen og riget. De svor os
troskab, siger han, men overgav ikke des mindre deres ø og
borg til Holstenerne, dræbte vore folk og undersåtter „og
opgav kronen, som de plejede at føre i deres lands segl, og
rigets banner, således som de var pligtige til at føre det, og
antog nældebladet, som er de holstenske herrers mærke og
våben“Scr. VII 300: . . abrenunciaverunt corone, qua consveverunt uti in sigillis terre
eorum solerit (!), et banderium regni, sicut de jure habere tenebantur, et receperunt
folium urtice, qvod est signum et de armis dominorum de Holsten, et illo utebantur
tam in eorum sigillis qvam banderio.. Som det vil ses, skelnes der også her mellem to
ting: våbenmærket og fanen; greverne fører nældebladet i dem
begge, men Femringerne havde forhen havt forskellige mærker,
kronen og rigets banner. Disse tillægges der da også et
forskelligt værd: kronen „plejede“ de at føre i deres segl; det
var et særmærke, som de rimeligvis selv havde valgt, eller
som dog efter analogier anden steds fra beroede på egen fri
vilje. „Rigets banner“ derimod var de „pligtige at føre“ (de
jure habere tenebantur); det er et fælles mærke for alle kongens
undersåtter.

Hvad man dengang forstod ved „rigets banner“, fremgår
heldigvis med fuld tydelighed af et kun få år senere af samme
konge udstedt brev for Vadstena kloster. Da dronning Filippa
nemlig var død i dette kloster, 5. Jan. 1430, kom Erik kort
efter tilstede og oprettede en evig messetjeneste af 12 klerke
(10 præster med forstander og klokker); de skulde kaldes
„kongens kapellaner“ og „hwar klærk hafui vppa sit røklinn
rykens baner, swasom ær eth røt kors vppa eth gulth fiæld“Diplomatariet i Geh. ark. 15. Febr. 1430..
Rigets banner er altså hvad vi vilde kalde dets farver, ikke
noget våbenskjold; Sveriges banner var, som det senere vil
ses, det samme som st. Eriks banner i Upsala. At Danebroge
samtidig var Danmarks riges banner, fremgår tilstrækkeligt af
kongens majestæts-segl, i hvilket korsflaget bæres af de tre
løver, medens selve skjoldet deles af et mægtigt kors. Det
store orlogsflag, som endnu er bevaret i Lybek og uden al
tvivl hidrører fra kampen i Øresund 1427, deles da også i fire
felter ved et hvidt kors. Et sådant må altså efter kongens
ord i stridsskriftet antages at have været påbudt som et
almindeligt og fælles mærke for alle Danske.

At det nu atter er dette mærke, som dengang kaldtes
Danebroge, fremgår af den bekendte optegnelse om denne fanes
oprindelse, som er bevaret på to forskellige steder i Peder
Olsens historiske samlinger. At denne optegnelse er ældre
end fra samlerens tid, har jeg alt tidligere henledet
opmærksomheden på; det fremgår alene deraf, at han retter dens
fejlagtige årstal i en tilføjet parenthes, medens han beholder dens
lige så fejlagtige stedsangivelser i strid med sin egen
efterretning. På det ene sted siger han endog ligefrem: „anden
steds haves (den efterretning), at i hin Valdemar II's tid“
osv.Scr. r. D, I 182: Alibi habetur, qvod tempore istius Valdemari II a. d. 1208,
cum Dam fideles in Livonia etc. VIII 499: Hoc contigit in Livonia tempore V. II et in
loco, qvi dicitur Felin, cum Dani fideles a. d. 1208 (rect. 1219) bellarent contra
Livones etc.

Medens årbogsoptegnelsen er uden tidsangivelse,
indeholder stykket om „Danmarks tolv udmærkelser“ årstallet 1527;
ved denne tid har Peder Olsen øjensynligt nedskrevet det.
Men det er vistnok ældre. Titlen, som det har fået i
udgaven, er vildledende, det kalder sig selv „Nordens tolv
udmærkelser,“ nemlig „den danske klosterprovinses“, ikke det
danske riges. At dette ikke blot findes således i den
oprindelige overskrift, men også svarer til indholdet, ses af så godt
som hvert afsnit; det er hele Nordens natur og oldtidshistorie,
som her fremføres i sine hovedtræk. Slutningen, der henviser
til det sørgelige i de indre krige i dette land, er derfor også
misforstået af udgiverne, når den udtydes på grevefejden; det
er unionskrigene, som der sigtes til. Dette, såvel som den
anførte literatur, der tilhører de sidste 20 år af det 15.
århundrede, peger tilbage til en tidligere affattelse end 1527; en
afskriver måtte på det pågældende sted næsten med
nødvendighed komme til at sætte det løbende års tal ind, hvilket
ældre der så end stod i originalenScr. VIII 494: 12 excellentie particulares, ex qvibus provincia Dacie pre
ceteris citra mare probatur singulariter prerogata. (Udgiverne kalder stykket 12
excellentiæ regni Daciæ.) Årstallet forekommer i 3. afsnit: der er kongerækker i
uoverskuelige tidsrum, usqve ad præsentem regem anno dni 1527 sceptra tenentem Danica..

Men stykket om Danebroge er utvivlsomt endnu ældre
end selve helheden; thi det passer kun dårligt ind i den. Det
var aldrig, så vidt vides, påtænkt eller forsøgt at påtvinge de
andre riger det danske banner; selv Erik af Pomern taler i
Sverige, som vi har set, om et andet rigsbanner som en
selvfølgelig sag. Hvad der da end kunde siges til ære for
Danebroge, vilde det vel neppe være falden nogen ind at forfatte
en optegnelse om det på dette sted, hvis ikke en sådan alt
havde foreligget og fristet til optagelse. Stilen i dette lille
stykke er da også forskellig fra den i de andre, langt mere
kortfattet og ædruelig til trods for sit overnaturlige indhold.
Dette henviser den da nærmest til første halvdel af det 15.
århundrede, da Estlands navn var trådt aldeles i baggrunden
som en del af Livland, så traditionen talte om en kamp i
Livland og særlig nævnte Felin, hvis blodige erobring og
generobring levede i erindringen i Riga, medens Reval og de
danske kampe deromkring var glemte. Senere genoplivedes
mindet herom og kong Kristian I antog endog for en kort tid
titlen „hertug af Estland“ (1456 f.), hvorefter fordringen på
denne del af ordensstaten aldrig helt opgavesW. Mollerup, Danmarks forhold til Livland, s. 3 ff. 22..

Men hidrører optegnelsen om Danebroge således formentlig
fra en betydelig ældre tid end det håndskrift, i hvilket den er
opbevaret, — og det samme fremgår jo alt af den respekt,
Peder Olsen viser den, — så kan vi med rette sammenstille
den med Erik af Pomerns anklage mod Femringerne: det rigets
banner, der er tale om, er Danebroge med sit hvide kors, det
samme, som sagdes at stamme fra kampen i Livland.
Paludan-Müller rejste i sit lille skrift om „sagnet om den
himmelfaldne Danebrogsfane“ tvivl om, hvorvidt bunden i den
oprindelige fane havde været rød, idet han gjorde gældende,
at efterretningen herom først stammede fra Svanings krønike
af 1560, medens Hvidtfeld endog senere kaldte den „grå“ (s.
8 ff.). Imod dette fremhævede jeg i min afhandling, at man
i den henseende måtte respektere den monumentale tradition
ligeså vel som den skriftlige, ligesom det måtte indrømmes,
at Svanings vidnesbyrd var utvivlsomt for sin tid, medens
Hvidtfeld på dette punkt modsiger sig selv, hvis ikke grå
snarest er en trykfejl for grov (graaff), således som Resen
påstårOvfr. s. 7 ff.. Jeg er imidlertid senere bleven opmærksom på et ældre
vidnesbyrd af stor betydning, som mærkeligt nok hidtil helt
er undgået de forfattere, der har syslet med dette spørgsmål.
Det er Kristen Pedersen, som i sin fortsættelse af Saxe,
forfattet i årene 1520—23, siger følgende: „Somme mene og
sige, at samme kong Valdemar skulde fange(t) Danebroggi
ned af himlen samme tid, som er en hvidt kors i et rødt
fjeld“ Danske skrifter, V 443. Tiden for krønikens affattelse kan indskrænkes til
årene 1520—23, idet forf. s. 444 citerer Krantz's Vandalia, som udkom 1519, medens
han ikke kan antages at have havt tid efter 1522, da han blev erkebispeiis kansler,
eller lyst efter 1523, da Kr. II blev fordreven og han selv mistænkt og forfulgt..

Som orlogsflag findes Danebroge nu også afbildet flere
gange i det 15. århundrede; således i Roskilde domkirke 1498
på det skib, der fører Lucius's hoved til landet, og i et
sønderjydsk herredssegl fra århundredets begyndelse; begge steder er
det et splitflagÅrbøger 1874, s. 423. 1882, s. 56. Johanniternes korsbanner på Rhodus, 1496, har
en lang flig ud fra flagets øverste felt. På billedet af Københavns belejring 1536 har
hær og skibe korsflaget (O. Nielsen, Kbhvn., II 152).. På samme måde findes navnet i folkevisen
om kong Hans's bryllup (1478); skibet, som henter hans brud,
har „Danebroge i fremmerstavn“ Svend Grundtvigs danske folkeviser, III 620: „Danmark-brage“, 633:
„Danebroge“.. Hertil hører også navnet
„Danebrogsskibe“, der tillagdes en samling af stensætninger i
skibsform, som for et par hundred år siden fandtes ved Genner
i Sønderjylland og af sagnet henførtes til kong Valdemars
Estlandstog. Oprindelsen til navnet var snarere den, at danske
orlogsskibe efter flaget kaldtes Danebrogsskibe Arnkiel, Cimbrische Heidenthümer, VI 340..

Med disse oplysninger for øje vil det da også være let
at få den rigtige forståelse af de svenske krønikers brug af
navnet Danebroge i det 15. århundrede. Således fortæller
rimkrøniken med den største forargelse, at Nils Stensen, en svensk
mand, i året 1439 drog ind i Østergøtland „med Danebroge
udslagen“, og navnet gentages mange gange som betegnelse
snart for banneret, snart for de danske tropper. At der
herved kun er tænkt på det bekendte danske bannermærke, ikke
på noget enkelt flag, er en selvfølge; Nils Stensen har, som
rådet siger, „ført her ind i riget med hærskjold og ulovlighed
Danebroge, . . . at nedertrykke Sveriges tre kroner“. Dette
sidste mærke fandtes dengang i alle svenske faner, ligesom
Danebrogskorset i de danske Svenska medeltidens rimkrøniker, II v. 5980. 5995. 6027. Sml. v. 8609 fl.:
ok huat i baneren malat äre,
3 cronor skulle joo mädhen wäre.
Hadorphs udgave II 133.. Til et mere bestemt enkelt
flag sigtes der i senere efterretninger. Således siger Olaus
Petri, at bønderne i året 1464 overfaldt kong Kristian I i
Steksund; de tog et af hans 24 skibe og fik her fat i „et
banner, som de kaldte Danebroge“; det sendtes som trofæ til
lejren på Nørre Malm. Hertil må dog bemærkes, at den
samtidige rimkrønike intet har at fortælle herom, ligesom denne
efterretning mangler i forfatterens første redaktion af krøniken;
han har først senere fået fat i den. Fortællingen har således
sit sidestykke i rimkrønikens yngre redaktion fra efter 1520,
når den fortæller, at de Svenske 1471 på Brunkebjerg tog
kongens hovedbanner, der kaldtes Danebroge. Derom véd den
ældre samtidige rimkrønike intet, skønt den også giver
hovedbanneret samme navn og taler om det store mandefald
omkring detOm 1464: G. E. Klemming, Olai Petri Svenska krönika, s. 232. 343. Sv.
medeltidens rimkrönikor III v. 1097 fl. — Om 1471: Sst. v. 2302: „nu drager danabroka af
bergit nider“ osv. v. 2318 fl.:
„bloden måtte øver hænder flyta,
før end Svenske kunde danabroke slita,
striden var svår med alla,
så måtte danabrok niderfalla,
hard strid måg valla,
thi kan her Strange danabrok ej halla —.“
2340 f.: „svenske mænd sankes fjerde sinde, akter det banner åter vinde“ osv. Sml.
v. 4833 ff. Side 302, sml. s. 290. 293. Olai Petri. s. 272 (her intet om fanens tab).. Fortællingerne om Danebroges tab ved disse
lejligheder er da vel snarest fremkaldt af efterretningen om,
hvad der var sket i Ditmarsken i året 1500, idet man i Sverige
ønskede at have tilføjet unionskongerne den samme forsmædelse.
— De svenske kilder stadfæster da kun, hvad de danske
meddeler: at Danebroge var det danske rigsbanners navn, at det
bestod i et hvidt kors, i rød bund, når ingen våbenmærker
brugtes, og at det var et fælles mærke for danske stridsmænd
til lands og til vands.

Det må herved endnu særlig fremhæves, at Danebroge er
et „rigets banner“ i langt strængere forstand end f. ex. hellig
Eriks banner i Upsala. Også dette kaldes vel rigets banner
og det forudsattes, at rigets indbyggere vilde kunne drage
erkebispen til ansvar, hvis det forkom; men det er dog ganske
særligt Upsala kirkes fane, ja det siges endog 1495, at det
aldrig har været fra kirken, siden det først kom til den.
Derfor kan det svenske rigsråd 1439 modsætte Danebroge „de
tre kroner“, ikke korsbanneret, og dette sidste optages i
erkebispernes, medens Danebroge optages i rigets segl. Dette
sidste bør der formentlig også tillægges en vis vægt; hvor
korset første gang fremtræder som skjoldmærke, i Valdemar
Atterdags tid, er det i rigens kanslers segl, medens kongens
kansler fører en krone. Danebrogsseglet har udtrykkelig
påskriften „til Danelov“. Korset er endnu i rigens kanslers segl
i det 17. århundrede.

Således fremtræder fanen ikke blot som et rigsbanner i
kong Eriks klageskrift, men også ved kongehyldingen i 1448.
Efterretningen herom er bevaret i erkebispekrøniken fra Lund,
den såkaldte erkebiskop Tues krønike. Efter dens beretning
kom den foreløbigt udvalgte konge Kristian af Oldenborg den
28. Sept. 1448 til Lund, hvor han da blev valgt og hyldet
på st. Libberts høj, idet erkebiskop Tue her overrakte ham
rigets banner. Året efter kronede han ham i København.

Som det alt tidligere er bemærket i Wegeners fortale til
Kristian I's diplomatarium, har der dog i denne efterretning
indsneget sig en fejltagelse; det ses nemlig af kongeeden, at
hyldingen på den nævnte dag foretoges i Viborg. Men
hermed synes da også krønikens overskrift, efter hvilken Tue selv
skulde have forfattet den, at måtte forkastes som uefterrettelig.
At den imidlertid virkelig hidrører fra hans tid og nærmeste
kreds, bliver ikke des mindre så godt som vist, når man ser,
at den stadig for hver ny erkebiskop fulgte overgang: „cui
successit N. N.“ pludselig for hans vedkommende forandres
til: „cui successit reverendissimus pater dominus T.“,
hvorefter fortsættelsen atter vender tilbage til den tidligere form.

Fejlen i den pågældende opgivelse kan have en
nærliggende grund. Da Kristoffer d. 9. April 1440 aflagde sin
kongeed på Viborg landsting, tog den tilstedeværende
erkebiskop Johannes samme dag en retsgyldig afskrift af den, for
at originalen, som det hedder i hans bekræftelse, skulde kunne
nedlægges i Roskilde kirkes arkiv, hvor dengang uden al tvivl
de ældre håndfæstninger opbevaredes. Erkebiskoppen skulde
da som rigsrådets formand have en gyldig afskrift, for at ikke
originalens tab ved en ulykkelig hændelse eller ved svig skulde
ligesom kunne løse kongen fra hans forpligtelse.

Ved valget i Viborg d. 28. Sept. 1448 udstedte nu kong
Kristian en omtrent lige lydende ed, og der kan da vel ingen
tvivl være om, at jo erkebispen også denne gang tog en
tilsvarende afskrift til opbevaring ved sin kirkeG. A. årsberetninger II 40. Diplomatarium Chr. I. p. XIII. Scr. r. D. VI 633.. Men et
sådant aktstykke måtte let ved sin datering kunne vildlede en
krønikeskriver, selv fra den nærmeste samtid, så han bragte
hyldingen i Lund i umiddelbar forbindelse med det
erkebiskoppelige diplom. Den nævnte fejl i krønikens beretning er derfor
ikke skikket til at svække dens troværdighed i andre
henseender.

Aftalen om grev Kristians valg fandt som bekendt sted i
Haderslev, den 1. Septbr. 1448. Det højtidelige kongevalg på
Viborg landsting blev dog opsat i 4 uger, dels for at de
nødvendige forberedelser kunde træffes, dels vel også for at
tillysningen på landstinget kunde finde sted enten tre løverdage i
træk eller på det af adelen så stærkt søgte ting ved
Movridsmesse, den 22. Sept.Danske atlas IV 644. Udvælgelsen i Viborg og aflæggelsen
af kongeeden her gjaldt selvfølgelig for hele riget, selv om
hyldingen måtte gentages på de andre landsting. Man skulde
da også synes, at overrækkelsen af rigets banner naturligst
måtte have fundet sted her; men krønikens beretning om, at
det var ved Lund, kan dog neppe underkastes tvivl. Man er
da måske gået ud fra, at det ikke var rimeligt at udsætte
banneret for farerne ved en længere transport tilsøs ved
jævndøgnstid, eller at det mere stemmede med rigsbannerets
værdighed, at den udvalgte konge opsøgte det, hvor det for tiden
opbevaredes.

Hvorom alting er, synes det afgjort, at erkebiskoppen ved
hyldingen i Lund overrakte den udvalgte konge rigets banner
og dermed den faktiske regering. Det var altså en symbolsk
handling, aldeles uafhængig af kroningen, som først fandt sted
året efter og bestod i overdragelsen af de fire såkaldte
regalier: krone og spir, sværd og rigsæble.

Det ved første øjekast mærkelige ved denne handling er,
at den ikke er overleveret fra noget andet kongevalg. Hvad
de tidligere angår, kan man endda forstå, at kildernes magerhed
er skyld i denne tavshed, men hvad skal man tænke om
Kristians efterfølgere? Det ligger dog nær herved at mindes den
særegne situation i året 1448. Kristoffer var død strax efter
nyår og først ved Mikkelsdagstider hyldes den nye konge.
Hvad der var skyld i denne opsættelse, siges ikke, men det
ligger ikke fjernt at antage, at enkedronningen har været
frugtsommelig og at man har villet afvente barnets fødselW. Mollerup, En hidtil ukendt dansk prinsesse, i Hist. tidsskr. 5. række, V
88. 97..
Men i denne lange mellemtid var regeringen hos rigets råd og
da først og fremmest hos dettes formand erkebiskoppen. At
dette var efter den faktisk bestående ret, ses af kong Kristian
III's klageskrift mod biskopperne; her hedder det nemlig i den
særlige klage mod erkebiskoppen: „Efterdi at alle vel
vitterligt er, at det haver været gammel sædvane her udi riget, at
når kongen er død og afgangen, at erkebispen da strax af Gud
og hans embede haver været pligtig at forskrive rigens råd
og holde, tvinge og formå dennem dertil, at de strax vilde
udvælge en konge, på det at riget, den stund det var uden
hoved, ikke skulde blive adskilt og adsplit, som nu sket er“
. . . og senere: „efterdi at samme erkebiskop er det største
og principale hoved for rigens råd og alt regimentet, og rigens
handel haver mest hængt ind på hannem . . .“ Rørdam, Kildeskrifter, I 161. 163 f. På samme måde forholdt det sig i
middelalderen i Tyskland med erkebispen af Mainz. Waitz, Verfassung d. deutschen Reichs,
II 147 f. 151. 154. 161 ff..

Det var da en selvfølge, at erkebiskoppen 1448 måtte
optræde som rigsforstander, og det er i denne egenskab han
overrækker den udvalgte konge rigets banner, symbolet på den
højeste myndighed til at samle riget og folket indad og udad
til. Men deraf følger da også, at en sådan handling ikke
kunde gentages ved de følgende kongeskifter, hvor valget var
afgjort længe iforvejen og magten umiddelbart gik over fra
fader til sønDr. H. P. henfører uden hjemmel bannerets overrækkelse til kroningen, men
forfejler derved aldeles det rette moment (s. 49). — [Senere Tilføjelse:] D. mag. 3. r.
III 23: W. Uttenhof fortæller, at da Fredrik I kom til hylding udenfor Viborg, hyldes
han med ed — — „darnach sie des Reichs paner vber anthwordt, vnder welchem or
vor sich vnd sie sicklichenn streiten solte“ (dette er lykønskningsformel, som følger
med overrækkelsen); han modtog det og holdt dermed indtog i Viborg..
Der er endnu en efterretning fra det 15. århundrede, som
på grund af forfatterens avtoritet på andre områder med en
vis vægt er bleven draget ind i diskussionen og som derfor
fortjener en særskilt omtale. Det er Kristen Pedersens
fortælling, at kong Erik af Pomern skulde have bortført rigets
banner tillige med dets andre skatte og klenodjer.

Hvad selve det formentlige historiske faktum angår, da
er det ikke vanskeligt at få rede på. Kristen Pedersens
fremstilling af kong Erik er så aldeles gennemvævet af de mest
hadefulde beskyldninger, at den ikke fortjener den mindste
tiltro, om hans kilder end desværre i århundreder har givet
opfattelsen af denne konge sit præg. Hvad der særlig fortælles
om bortførelsen af rigets klenodjer bærer afgjort sagnets præg.
Kongen tog flugten, siger han, fordi Oluf Axelsen på Højbro
havde mødt hans frille Cæcilia, slået hende på bagen og bedt
hende fortælle Erik, at denne legemsdel skulde drive ham af
Danmark. Han „gjorde sig da hemmelig rede og for til
Kalundborg og tog der Danmarks ypperste klenodjer, som var
12 apostle, støbte af nobel-guld, og kaldedes Dan(!), som
danske mænd hulde i fordum tid for deres afgud(er), før de
blev kristne. Han tog der en bannere, som kaldes Danebroge,
hvilken Gud sendte danske mænd ned af himmelen ved sin
hellige engel, at de skulde føre hannem i krig mellem dem og
deres fjender, som de og ofte gjorde og vunde derved stor
pris og ære osv.“ . . . „Somme mente, at den skib, som 12.
apostle og Danebroge var på, skulde forganget under Pomern
og alle som der var på.“ Senere fortæller han igen under
kong Kristian I, at det var en aftale mellem denne og kong
Erik, at han skulde have Låland og Falster imod at genafstå
Danmarks „dressel“ og „de 12 apostle af nobel-guld, hvilke
Danske hulde for deres afgud(er) i fordom tid, og andre rigens
dyrebare klenodje, som han før tog af Folen på Kalundborg“.
Men skibet gik til grundeK. Pedersens danske skrifter, V 488 f. 495..
De samtidige kilder véd intet om et sådant ran, der i
sig selv er aldeles usandsynligt. Kong Erik forlod landet i
foråret 1438 og gik til Gulland; først i den næstfølgende
sommer blev han undsagt og hans søstersøn Kristoffer
indkaldt. I undsigelsesbrevet fremføres der ganske vist en klage
over, at han har ført rigets skat bort, men den lyder kun på
„rigens skat og klenodje, som i løbet af en lang årrække før
hans tid var bleven samlet af konger og rigets forstandere på
rigets vegne og til dets nytte og behov“. Denne bortførelse
knyttes ikke til noget bestemt tidspunkt, men omtales før den
sidste rigsdag i Vordingborg, på hvilken han havde været
tilstede. Kongen svarede med et tilbud om at lade fire
navngivne mænd, som han formodede havde kendt dronning
Margretes klenodjer, komme til ham for at forvisse sig om, at alt
hvad han havde hos sig af klenodjer, var anskaffet af ham
selv eller arvet efter hans afdøde dronning. Hvad
pengeskatten angik, da kunde de gennemgå rigets regnskaber for at
overbevise sig om, at han i fuldeste mål havde brugt rigets
indtægter til dets eget tarvDanske mag., 3. række, I 224. 233.. Som det vil ses, er der her slet
ikke tænkt på andet end penge og penges værd; ingen
beskylder ham for at have bortført rigets banner eller dets breve,
således som det også senere berettedes både om ham og kong
Kristian II Allen, Breve og aktstykker, s. XI..

Tilbage bliver da kun det mærkelige faktum, at Kristen
Pedersen, der jo var kanik i Lund, kunde være uvidende om,
at Danebroge først i hans egen tid var gået tabt i Ditmarsken,
hvis dette virkelig havde været tilfældet. Dette forekommer
da også Dr. Petersen så utroligt, at han væsenlig herpå støtter
sin påstand om, at hin originale fane alt dengang forlængst
havde været tabt eller opslidt: „thi hvorledes kunde en sådan
begivenhed være gået hans øre forbi?“ (s. 52). Hertil må
dog bemærkes, at det ikke så sjelden kan være utroligt, hvad
ellers kyndige folk er uvidende om, men at man ofte nødes
til at tro det alligevel. Og hvad Kristen Pedersen angår, da
var han ikke nogen særlig kyndig mand. Hans store
betydning som folkelig dansk forfatter ufortalt, må det siges, at
han som historiker er noget af det mest uefterrettelige og
lettroende, vor litteratur kender, og at hans fortsættelse af Saxe
for det meste er en stor fabelbunke. Nogle få prøver, grebne
på må og få, kan vise det. Når ældre årbøger sigter Abels
dronning („en tysk kvinde“) for at have ødelagt kongernes
adkomstbreve på de nordtyske lande, så bliver det hos Kr.
Pedersen til en fortælling om, hvorledes hun tog brevene for
at få fat i de gyldne seglkapsler, som hun rev af — „hun
gemte guldet, for det var dejligt og rødt“ —, medens hun
brændte brevene. Han drager heraf den slutning, at man ikke
bør give kvinder nøgle og gang til sådanne breve, efterdi „de
er gerne løsagtige i hu og hjerte, når de se noget, som dem
behager“ (s. 446). Om Margrete fortæller han, at hun blev
kronet til dronning i alle tre riger; den falske Olav fremstiller
sig for hende i Danmark, medens den rette er i Sverige og
vender tilbage hertil, efterat den anden er bleven brændt osv.
Unionen bliver sluttet på Sælland. Om Erik Glipping og Erik
Menvæt fortælles der de vildeste eventyr o. s. fr. Blivende
værd har denne krønike på grund af forskellige småtræk af
samtidens tradition og da også som bevis på, hvor sørgelig
uvidende selv dannede folk dengang var m. h. t. deres
fædrelands fortid. Men ved at læse blot nogle få sider i den får
man et overvældende indtryk af, hvor umuligt det er at slutte
noget af denne forfatters tavshed.

Det var ikke i og for sig at undres over, at særlig
Danebroge var gået noget i glemme i de to slægtsaldre, som fulgte
efter hyldingen 1448, Kong Erik havde havt sit kancelli og
skatkammer på Kalundborg, og i et fast tårn ved dette slot,
Folen, gemtes endnu rigets breve; men alt Kristoffer havde
flyttet selve regeringens sæde til København. Folen blev
derved i over 100 år et afsides, lidet kendt oplagssted for det
ældre rigsarkiv og hvad der fra ældre tid var bleven gemt i
forening med det; endnu kong Hans måtte udtrykkelig love
bestandig at lade „rigets dressel og breve“ forblive her under
fire råders varetægt. Herfra var da også efter den af Kr.
Pedersen optegnede tradition Danebroge bleven bortført af kong
Erik. Et andet vidnesbyrd om det rygte, der gik om det
hemmelighedsfulde tårn, findes i pavebreve af 1517 og 1526 til
kongerne Kristian II og Fredrik I, i hvilke disse anmodes om at
overlade pavernes sendebud de håndskrifter af romerske
historieskrivere og Pavli breve, som findes i tårnet på Kalundborg
under kongens omhyggelige bevogtningPontoppidan, Annales, I, fortale s. 10 f. Norsk diplomatarium VI 736..

Antages det nu, hvad der vel i alle måder er det
sandsynligste, at Danebroge virkelig har været gemt på dette sted[Senere Tilføjelse:] Madvig, Den rom. stats forfatning og forvaltning, I 365: i
Rom opbevares arkivet og fanerne i skatkamret. Livius 3, 69. 6, 22. 7, 23.,
under kongens og rådets lås, uden at der i mange år var
anledning til at bruge det, så kunde jo både dets existens og
dets tab i Ditmarsken gå forholdsvis sporløst hen over
samtiden. Det kan ikke her komme an på, hvad en meget
optagen forfatter fra hin tid, som blandt andet har skrevet en
skødesløs krønike, har hørt eller ikke hørt; vi må, for at få
rede på begivenhederne i Ditmarsken, henvende
opmærksomheden på de forfattere, som omtaler dem og viser sig at vide
besked om dem.



3. Danebroges tab år 1500.

Efterretningen om, at Danebroge gik tabt på kong Hans's
tog til Ditmarsken, skyldes to indbyrdes uafhængige forfattere
fra midten af det 16. århundrede. Den kongelige historiograf
Hans Svaning skrev 1558—59 en fremstilling af kong Hans's
historie, og heri forekommer den oplysning, at „rigets banner,
delt af hvidt og rødt i form af et kors, og nedfalden fra
himlen til kong Valdemar II, som der fortælles, da han førte
krig mod Livlænderne, som dengang var kristendommens
fjender,“ her gik tabt. Fra Svaning er denne efterretning gået
over til HvidtfeldSvaning, Refutatio calumniarum etc., Y 3: vexillum regni, albo ae rubro in
formam crucis discretum, ac cælitus missum Valdemaro II uti ferunt, qvum bellum
contra Livones religionis christianæ id temporis hostes gereret, D. Joh. de Aluelde
pnmario signifero cæso, signa præterea alia, item tormenta nostris erepta sunt omnia.
Hvidtfeld, s. 1033 f. 184. Sml. Rørdam, Historieskrivningen siden reformationen, s. 78 fl..

Uafhængigt heraf fortæller Joh. Rantzov i sin fremstilling
af den sidste Ditmarskerkrigs historie, at blandt de
tilbageerobrede faner var også „et stykke af det banner, som man
siger til sin tid ved et mirakel blev givet en dansk konge
imod Russerne og som fordum kong Hans havde taget med i
håb om derved at stride heldigt imod Ditmarskerne“. Hans
søn, den lærde statholder Henrik Rantzov, kalder fanen „det
ældgamle, af Danmarks fordums konger som helligt i ære
holdte banner“. Ditmarskernes historieskriver Neocorus
gentager Rantzovernes fortælling og viser derved, at den stemte
med den tradition, som han havde havt lejlighed til at høreWahrhaftige und kurtze Verzeichniss des Krieges 1559 etc (1569), L iij. . . .
tinter welchen ein stück von dem banner ware, welches man sagt dasz es vorzeiten
einem dänischen könig durch mirakel wider die Russen gegeben, und das vormals
könig Johan in hoffnung dadurch gegen die Ditmarschen glücklich zu streiten,
mitgenommen und verloren. — Belli Dithmarsici vera descriptio (1570), p. 246. — Neocorus,
Chronik des Landes Ditmarschen, II 232..

At nu disse to efterretninger er indbyrdes uafhængige,
fremgår noksom af deres hele indhold; Rantzov nævner
Russerne, Svaning Livlænderne som vore modstandere i den
pågældende kamp; Svaning har hørt det rette kongenavn, medens
Rantzov ikke kender det. Der kan ikke rejses tvivl om, at
det jo ved Ditmarskens undertvingelse 1559, da de gamle
faner leveredes tilbage og traditionerne fra den tidligere kamp
fremdroges både i Danmark, Holsten og Ditmarsken, var den
enstemmige mening, at det oprindelige korsbanner, originalen
af det danske rigsbanner, endnu var til som en skrøbelig
levning fra hin kamp.

Hvorpå støttes da den tvivl, som er rejst imod hin tids
enstemmige vidnesbyrd?

For det første på usandsynligheden af, at et flag skulde
have kunnet holde sig gennem århundreder „i regn og i slud“,
— „hvorlænge holder vel nutidens regimentsfaner?!“Dr. H. Petersen, anf. skr., s. 50 f. Dette
er vistnok meget forskelligt efter de forhold, under hvilke de
lever; på tøjhuse og i gravkirker kan de hænge længe, på
exercerpladsen gar det hurtigere ned ad bakke; den fane, som
har givet Dr. Petersen anledning til sine studier over
Danebroge, er således i god behold efter henved et halvt årtusind.
Spørgsmålet er nu, hvorledes vi skal tænke os Danebroge
opbevaret. Mon det er brugt ved våbenøvelser og til hverdag;
eller skal vi dog ikke snarere tænke os det behandlet med en
vis ærbødighed? — Den indvending, der hentes fra bannerets
slid og vanrøgt, kan vi formentlig se bort fra som aldeles
betydningsløs.

En anden tvivl har rejst sig af efterretningerne om
Danebroge i Sverige: „I 1439 hører vi „D.“ ført af marsken Nils
Stensen i Sverige. „D.“ erobres 1464 af Svenskerne ved
overfaldet på kong Kristian i Steksund. „D.“ bliver på
valpladsen på Brunkebjerget 1471. „D.“ tabes i Ditmarskerkrigen
1500. Allerede det, at „Danebroge“ historisk kan påvises
tabt tre gange, gør det mere end sandsynligt, at det originale
Danebroge som anerkendt rigs emblem har været
mangfoldiggjort ved mange efterligninger.“ Anf. skr. s. 51 f.

Som i det foregående omtalt, beror denne påstand om et
tre gange tabt Danebroge på en fejltagelse; først længe efter
fanens tab i Ditmarsken fremkommer de svenske beretninger
om et lignende tab i Sverige; én kilde lader det ske 1464,
en anden 1471; men de samtidige véd hverken om det ene
eller det andet. Derimod forholder det sig rigtigt, at
„Danebroge“ alt i det 15. århundrede er blevet navn også på enhver
efterligning af dets mærke, netop som vi ser kong Erik tale
om, at hans „kapellaner“ i Vadstena skal have „rigets banner“
på messekåben, og at Femringerne var forpligtede til at føre
„rigets banner“. Når det da siges, at Kristian I's hovedbanner
på Brunkebjerg 1471 var et Danebroge, får vi lade det stå
ved sit værd, om det var originalfanen eller ej, siden det end
ikke antydes i kilderne; men at man ikke betroede den svenske
marsk Nils Stensen denne helligdom på toget i Østergøtland,
er vel en selvfølge.

Hvad der betegner den store forskel på de svenske
krønikers omtale af Danebroge i Sverige og de danske og
holstenske krønikers omtale af det i Ditmarsken, er dette, at de
sidste, uden at nævne navnet, betegner banneret som det
himmelfaldne, som en historisk relikvie, en lykkebringende
helligdom; noget sådant nævnes ikke i Sverige.

Hvad kunde nu give kong Hans anledning til at
fremdrage det gamle flag af den forglemmelse, som tilsyneladende
hvilede over det i de tider? Er der ikke noget påfaldende i
pludselig at se det dukke op, uden at man har hørt tale om
det i 50 år og uden at dets tab gør et stærkt og almindeligt
indtryk?

Anledningen lå imidlertid meget nær i en umiddelbart
forudgående begivenhed i Sverige, der nødvendigvis måtte
komme til kongens kundskab. Da Russerne i året 1495
hærgede Finland, henvendte rigsforstanderen Sten Sture sig til
erkebiskop Jakob Ulfson i Upsala med bøn om at måtte låne
st. Eriks banner på sit forestående tog: „det skulde være vore
venner til en ganske stor trøst og vore og kristendommens fjender
til en stor vantrøst, der rygtet deraf udkomme —“. Tilladelsen
blev given, men ikke uden betænkelighed: rigsforstanderen og
rådet måtte indgå en skriftlig forpligtelse til at tilbagelevere
banneret uskadt, så snart toget var til ende, såvel som at
svare til „al eftertale, som kunde komme deraf af Sveriges
indbyggere“. Endvidere lovede de aldrig oftere at æske og
begære banneret „uden mod Ryssen og den hellige kristne
tros fjender, efterdi at det nævnte banner haver aldrig kommet
fra Upsala domkirke, siden det var der først indkommen“.
Dette måtte de stadfæste med deres ed på helligdommen.

Samme dag, som dette brev udstedtes, modtog
rigsforstanderen banneret; den samtidige rimkrønike skildrer det
således:

„I det udsendte de gode herrer, i Upsala bo,
alle Svenske til hugned og ro,
erkebiskop Jakob og kapitlet også,
sankti Eriks banér i Klara kloster at slå.
så måtte mange at høre,
hure sankti Eriks baner lods af Upsala føre,
stor processio af Stokholm udgik,
da ridder Sten dette baner undfik,
jeg så der så underlig lad,
stor sorg og storen gråd,
både af kvinder og mand
tårer af deres øjen ud randt,
da ridder Sten dette banner tog,
hannem følger almuen som en skog,
både munke og præste,
ridder og svende jo de bedste
i bykirken ind,
mange med blege kind',
her degn Mattis, mester Erik og doktore to,
det banér sættes på sankti Jørgens alter da,
ridder Sten på både sine knæ nedfuld:
„Gud i himlen være alle Svenske huld!“

Dette foregik den 17. Nov. 1495; dagen efter afgik hæren
til Finland. Erkebiskoppen skrev til biskoppen og kapitlet i
Abo med bøn om at følge banneret med deres opmærksomhed,
for at det ikke skulde komme noget til, og at påskynde dets
hjemsendelse. Efter tilbagekomsten forhastede rigsforstanderen
sig imidlertid ikke med at opfylde sit løfte om tilbagegivelsen;
erkebiskoppen måtte gentagne gange minde ham derom. Der
er bevaret et brev af 18. Jan. 1497, i hvilket han beklager
sig herover og forlanger endeligt svar; han vil have banneret
til den forestående Eriksmesse, den 24. s. m., og spørger, om
rigsforstanderen vil sende nogle adelsmænd med det, eller om
han selv skal lade „helligdommen“ hente ved et par af
domkirkens prælaterHadorphs udg. af rimkrøniken, I 538. II 355. Svenska medeltidens rimkrönikor,
III v. 3655—76. Handlingar rör. Skand. hist. XVIII 54. 55. 65 ff. Styffe, Bidrag till
Skand. historia, IV 196. CXC. CXCVIII. CCV.. Det er rimeligt, at sagen nu bragtes i
orden, thi kort efter mødtes de høje herrer i Stokholm,
hvorpå der fulgte et afgørende brud, som da atter førte til kong
Hans's tronbestigelse samme sommer.

Det vil herefter ikke kunne forundre, at samme konge
kom i tanke om Danmarks gamle rigsbanner og tog det med
sig på toget til Ditmarsken for at knytte sejren desvissere til
sine våben. —

Vi kommer derpå til de samtidige kilder til
Ditmarskertogets historie og skal nu undersøge, om der i dem findes
tilknytningspunkter til Svanings og Rantzovernes beretninger.

De mest umiddelbare kilder til togets beskrivelse er de
viser, som strax efter i stort antal blev satte i omløb; i dem
omtales nu også kongens hovedbanner gentagne gange. Første
gang er det i anledning af Meldorfs indtagelse. Dette var en
hovedbegivenhed i krigen, dens højtidelige begyndelse. Meldorf
var fra gammel tid af landets hovedstad, kirken en stor og
prægtig bygning fra begyndelsen af det 13. århundrede,
opbevaringssted for folkets ældste frihedsbreve. Byen ligger højt,
synlig til alle sider, det svære kirketårn ragede op over hele
landet. — Da Meldorf var indtaget i det første stormløb, tog
kongen herfra ligesom hele landet i besiddelse: han lod
korsbanneret plante op på tårnets høje tag og hæren bringe det
sin hyldest i livlige tilråb; det skulde være et varsel om
landets snarlige undertvingelse, idet man mindedes Konstantins
drøm om korset: i dette tegn skal du sejre! Det samme ord
havde jo efter sagnet lydt over Danebroge ved Reval.

At dette er meningen med visernes fremstilling, vil let
ses, når deres udtryk sammenstilles. Mest betegnende er det,
først for nylig fremdragne, latinske distikon af Henrik Boger:

„prominet a turri labarum victoris, ovatur
undiqve spes belli faustior inde venit“,
„sejrherrens banner rager op fra tårnet, det tiljubles alle vegne
fra, håbet om sejr er voxet derved“; eller som det oversættes
på plattysk:

. . . . „vort de banner uth,
hopen me to der volghe droch“,

„strax ud med banneret, — man bar håb til udgangen“.

Samme betydning ligger der nu i andre vendinger;
således i det ofte fremdragne:

„tor slund is de torne geziret mit einem teken,
ein kruze mit golde und parlen besteken,
also der keiser Konstantinus ehr heft gebaden,
up dat ehn gott desto luklicher wolde raden.“

Det er det eneste sted, hvor der hentydes til bannerets
ydre: det var prydet med guld og ædle stene. Også dette
tyder på, at det er en kostelig relikvie, der her er tale om,
og ikke et almindeligt banner.

Atter i en anden sang gives der den nærliggende
modsatte fortolkning af symbolet: det er et tegn på landets skænsel,
men det spår sine ophavsmænd fordærv:

„se steken ehren banner thom hogen thoren uth,
den Ditmarschen dar thor schande,
se hengen ehren schild woll aver de muren,
daraver is it en nicht wol ergangen!“

Endnu længe efter mindedes dette træk, at Danebroge
skulde sikre kongens hær sejren; det udtales af Johan Rantzov,
der dengang var 8 år gammel og levede i landets
umiddelbare nærhed, medens hans ældre broder Brejde fulgte hæren
og fandt sin død på valpladsen. Intet kunde være mere
selvfølgeligt end denne opfattelse, når hint banner var det gamle
Danebroge fra Estland; intet kunde være mere uhjemlet, når
det var et andet tilfældigt flag.

Dernæst omtales Danebroges tab ved Hemmingstedt. I
en som det synes aldeles samtidig, samme eller den følgende
dag, skreven tabsliste hedder det om dette ulykkelige slag:
„de konink hefft vorloren in dem stride LX gude manne.
Item dar tho sin houetbanre vnde noch XV klene banre“ etc.
Således hedder det ligeledes i en vise:

„he hadde sine banren dar upgericht,
de let he dar to pande.“

Bannerfører var ridderen Hans Alefeldt til Tørning, amtmand
på Segeberg; om ham siger samme vise:

„de bannervorer blef dasuluest doet,
her Hans van Alefelde rakde ein busse kloet . . .“;

„han blev truffen af en bøssekugle“; bøsse er den tids
feltskyts. Slægten føjede hertil en anden tradition. Hans
sønnesøns sønnesøns søn, storkansleren Fredrik Alefeldt, fortalte
Thomas Bartholin, at hans stammefader havde svøbt sig helt
ind i bannerets dug og tilligemed det var bleven hugget i
tusende stykker af fjendens sværd. Begge dele lader sig dog
ikke helt forene; blev Hans Alefeldt truffen af en bøssekugle,
så blev det tillige efter visens opfattelse hans bane, og han
kan da vel endnu have draget bannerets flige om sig for om
muligt at forhindre dets tab, men kampens hele karakter lader
på ingen måde forudsætte, at fjenden skulde have havt
anledning til yderligere at tilføje ham sår og hug. Ditmarskerne
kæmpede jo som bekendt i en snæver forsvarsstilling, og
hærens nederlag blev nok så meget hidført ved en almindelig
panik som ved egenlig kamp, mand imod mand. Danebroge
må da også efter alle beretninger antages at være falden i
Ditmarskernes hænder, i det væsenlige uskadt, om end med
spor af kampen og dens ofre Zeitschrift f. d. Gesch. der Herzogthümer XI 23. 17. 365. V 368. Jahrbücher
f. d. Gesch. der Herzth. IX 111 f. (v. 1. 9). Neocorus I 462. 499. II 564. R. Haupt,
Die Bau- und Kunstdenkmäler der Provinz Schl.-Holst., s. 121 ff. Acta medica IV 68:
. . eqvitem laudatum (Joh. Alef.) involvisse se totum huic labaro et in mille partes
hostili acinace utrumqve discerptum fuisse, fidem parenti meo fecit ex antiqvissimæ
suæ gentis genealogia . . Fr. comes de A.“ Sml. stamtavlerne 2 og 5 i Jahrbücher X..



4. Danebroges skæbne efter 1500.

Som skik og brug var, ophængtes de erobrede faner i
landets kirker; Danebroge kom til Wöhrden (Olden Wöhrden).
Denne kirke indtog en fremragende plads i landets historie.
Beliggende i marsken på en over 10 alen høj vold, efter
hvilken den havde navn (wurth), var kirken og byen en
naturlig fæstning med kun én adgang fra øst. Hertil havde
Ditmarskerne trukket sig tilbage, da de 1319 trængtes hårdt af
Holstenerne; de havde tilsidst taget deres tilflugt til den
mægtige kirkebygning. Da de imidlertid heller ikke havde udsigt
til at holde sig her og grev Gerhard lod lægge ved til kirken
for at indebrænde dem, bad de om fred og lovede
underkastelse. Greven vilde imidlertid intet høre herom, men
fortsatte ildspåsættelsen, indtil det smeltede bly fra taget begyndte
at flyde ned på de indespærrede. Med fortvivlelsens mod
gjorde de nu et udfald og tilintetgjorde den holstenske hær.
Kirken var bleven genopbygget, stor og prægtig efter landets
forhold, og da den yngre grev Gerhard, hertug i Sønderjylland,
1404 fandt sin død på et lignende tog mod det frie bondefolk,
blev det ene af hans hovedbannere ophængt i Wöhrden, „i
landets hjerte“, „fæstet til en lang stang, til skue for alle“,
medens det andet kom til MeldorfPresbyter Bremensis, s. 51. 109. Neocorus I 367 f. 559. J. A. Bolten,
Ditmarsische Geschichte, III 175 (note 169).. I året 1500 mistvivlede
man rimeligvis om, at det kostelige bytte kunde være sikkert
nok på det sidst nævnte sted, og Danebroge kom således til
Wöhrden.

At kirken i Wöhrden ikke var noget ringe gemmested,
ses af dets til nutiden bevarede arkivskab. I dette opbevares
der bl. a. en pergamentsbog, som efter en foran indført notis
stammer fra året 1527. Det blev dengang vedtaget, hedder
det, at der i denne bog skulde indføres årlige regnskaber over
visse memoriepenge, og at den skulde „have fuldkommen magt
ligesom sankt Nikolaus' hovedbog“. Endvidere bestemmes det,
at den skal gemmes i præsteskrinet („in der prester laden“)
under firedobbelt lås, de to nøgler hos præsterne og de to hos
lægfolk, og hensættes i sakristiet („gerkamer“). På samme
måde gemtes her i kirken flere af landets gamle frihedsbreve
(f. ex. fra 1447 og 1496)Michelsen, Ditm. Urkundenbuch, s. 104. VII. R. Haupt, anf. skr., s. 149 ff. Sml.
Mohr, Zur Verfassung Ditmarsens, s. 357 ff.. Når da Danebroge blev ophængt
her, kan det ingenlunde siges, at der vistes det ringeagt, eller
at man ikke satte pris på at bevare det.

Efterretningen om at det var her banneret fandtes
ophængt, skyldes landets bekendte historieskriver, præsten Johan
Neocorus, der fuldendte sin krønike i året 1598. Han måtte
særlig i dette tilfælde vide god besked, thi da hans fader døde
1580, havde han i 20 år været degn i Wöhrden, og her var
historieskriveren altså selv voxet op; han var alt en dreng,
da landet blev erobret 1559Dahlmanns udg. af Neocorus, I pag. IV ff. II 285. 249. 305. Endnu efter
delingen 1559 var Vilh. Dunker degn i W., og Neocorus var altså neppe født her, som
D. antager (Michelsen, Urkunden, s. 227). Hans omtrentlige alder ses af, at af de 11
præster fra 1556, som han havde kendt „som dreng“, var de 5 afgåede 1559 (Neoc. II
105 og Michelsen, anf. st.)..

Blandt de fredsbetingelser, som Ditmarskerne dengang
måtte indgå overfor kong Fredrik II og hans to farbrødre, var
også den „under ed at overantvorde de hovedbannere og faner,
som var bleven erobrede i salig kong Hans's og hertug Fredriks
nederlag, tilligemed alle de klenodjer, som var i deres behold“.
Efter Joh. Rantzovs beretning var der altså heriblandt „et
stykke af det banner“, som ved et under var givet en dansk
konge. Hans søn siger nærmere forklarende: „et stykke af
banneret . . ., som næsten var ødelagt af fugtighed og ælde“.
Men han tilføjer endvidere: „som nu ses ophængt i Slesvig
domkirke som et vidnesbyrd om denne sejr“Belli Ditmarsici descriptio, p. 246: Vexilli præterea pervetusti et a priscis
usqve Daniæ regibus antiqvitate religiosa venerabilis, qvod regi J. olim superato
ademptum caries situsqve pene ahsumpserant, fragmentum restitutum est: qvod nunc in æde
summa oppidi Slesvici in Holsatia suspensum, qvasi victoriæ hujus argumentum
conspicitur.. Ødelæggelsen
var altså dog ikke større, end at banneret kunde genkendes
på sin ophøjede plads.

Det spørgsmål må påtrænge sig enhver: hvorfor tog kong
Fredrik II ikke Danebroge med sig som tilhørende det danske
rige, men lod det blive i sin farbroders eje? Svaret har altid
med en vis bitterhed lydt på, at det var af ligegyldighed, af
den fuldstændigste mangel på sans for fædrenes minder. Dette
er imidlertid en aldeles utilstrækkelig og usandsynlig forklaring;
thi både den unge konge og hans rådgivere, først og fremmest
kansleren Johan Fris, havde megen sans for vor historie, og
det bliver derfor dobbelt påfaldende, at han ilede hjem fra
Ditmarsken til sin kroning, uden at tage denne ærværdige
levning, som en af hans formænd på tronen havde forkommet,
med sig.

Grunden synes snarest at måtte være den, at traditionen
om Danebroge stred mod „den rene lære“ og alt for meget
mindede om „papisteriet“. Det antoges, at fanen var sendt
fra selve paven, og dens tab i Ditmarsken havde ligesom givet
en støtte for tvivlen om, hvorvidt slige „helligdomme“ kunde
være Gud velbehagelige eller snarere måtte være ham til
forargelseSml. Den danske kæmpebog s. 299 nederst..

Hvad der synes at støtte en sådan antagelse, er andre
tiisvarende træk fra hin tid. Da Bugenhagen havde kronet
kong Kristian III og hans dronning, misbilligede Luther det
som et overgreb fra kirketjenerens side: indvielsen af en konge
tilkom Gud aleneWerlauff, Kr. III's kroning, s. 32.. Ved Fredrik II's kroning viste det sig
endvidere, at af de 18 adelsmænd, hvem ridderslaget blev
tilbudt, kun 7 vilde modtage det; det var en værdighed, som
tildelt på denne måde og ledsaget af riddereden alt for meget
mindede om katholicismenT. Becker, Herluf Trolle og Birgitte Giø, s. 15. Hist. tidsskr. 5. række VI 26.
Sml. 4. række IV 23..

Vi ser da også kong Gustav (Vasa) opgive det nationale
st. Eriks banner; første gang korsflaget atter fremtræder i
Sverige, er det blåt og gult efter rigets våben, således som
Gustav havde delt dets fire blå felterH. Petersen, s. 39.. Danebroge kunde nu
som gammelt rigsbanner ikke således opgives, da dets farver
var trængte alt for stærkt ind i den nationale bevidsthed; men
man kunde nok kaste ringeagt på den originale helligdom som
gammel genstand for overtro. Hvorom alting er, så fik
Danebroge sin plads i Slesvig domkirke; hertug Adolf var
fuldstændig fri for religiøse fordomme, han stod i sine stadige
felttog snart i katholikernes, snart i protestanternes rækker.

Spørgsmålet om, hvor Danebrogsfanen senere var bleven
af og hvor den omsider er gået til grunde, blev først fremsat
i programmet for det i året 1777 stiftede genealogiske og
heraldiske selskab. Som andet punkt nævnes her: „om den
store danske antikvitet „Danebrogsfanen“, dens oprindelse,
beskaffenhed, brug, indflydelse, skæbne og endelige undergang“Werlauff, Det kongl. danske selskab, s. 133..
Selskabet selv har neppe senere syslet med dette spørgsmål;
derimod blev det kort efter besvaret i to lærde værker, et
dansk og et tysk, men rigtignok i meget forskellig retning.

I den 1781 udkomne 7. del af „Den danske atlas“,
omfattende Sønderjylland, hedder det nemlig (s. 605) ved
beskrivelsen af koret i Slesvig domkirke: „I dette kor hængte
den berømte danske fane Danebrog . . . . og var at se, indtil
den ved 1660 af alder og forrådnelse aldeles forfaldt, da nogle
børn ved deres leg nedrev den af loftet og ingen bekymrede
sig om at samle dens levninger.“ Hvorfra udgiveren, Hans
de Hofman, har denne efterretning, siges ikke; den må efter
værkets tilblivelse antages at hidrøre fra en lokal
indberetning.

Få år efter, 1784, omtalte præsten i Altona J. A. Bolten
i sin „Ditmarsische Geschichte“, 3. bind, Danebrogsfanen som
undergået i Nikolaj kirke i Kiel: . . . „wovon solcher Rest
nachher in der Domkirche zu Schleswig, und zuletzt in der
Nikolai-Kirche zu Kiel, zu sehen gewesen“ (s. 406). Kilden
til denne efterretning er det store værk af Westphalen,
Monumenta inedita, III, i hvilket aktstykkerne fra Ditmarskens
erobring var aftrykte; her findes der nemlig til hin artikel om
fanernes tilbagelevering den anmærkning: „Levningerne af disse
faner bevares endnu, ophængte over alteret i Nikolajkirken i
Kiel“III 1881: Quorum reliquias suspensas servat altare templi s. Nicolai
Kiloniensis.. I henhold til disse oplysninger søgtes der ivrigt efter
ethvert spor af den tabte fane, dengang Danebrogsordenen
skulde udvides 1808, men uden resultat; levningerne af de
gamle faner, som oprindelig havde hængt over alteret, var
senere bleven bragte op på kirkeloftet, til det såkaldte
kirkekammer, hvor bl. a. landrettens arkiv havde sin plads; men
henimod slutningen af århundredet var der også her bleven
ryddet op og endel af det gamle skrammel var solgt på
avktion. I sin „Historie om Ditmarskerkrigen“ udtalte Molbech
da også 1813 om kirken i Kiel: „her skal denne relikvie
endnu have været at se i sidste halvdel af det 18. århundrede;
men når den, efterat man så lidet agtede på den, rent er
forsvunden, er mig ubekendt“ (s. 232).

Molbechs bog blev den nærmeste anledning til, at
spørgsmålet et par år efter fornyedes i tidsskriftet
„Provinzial-Berichte der Herzogthümer Sch. H.“ for 1816; her fremsattes
nemlig (s. 539) af en anonym, som havde læst ovenstående
ytring, en motiveret „Anfrage, betreffend die in Kiel bis in
die neuesten Zeiten aufbewahrt gewesen sein sollenden alten
Danebrogsfahnen“. I den næst følgende årgang (1818, s. 127)
fulgte svaret, som udbredte sig over alle de herhen hørende
spørgsmål og stadfæstede de tidligere fremkomne oplysninger.

Først adskillige år efter mødte denne opfattelse en
indsigelse, men den kom da også med des større kraft. G. W.
U. Wedel skrev nemlig i samme tidsskrifts årgang 1827 en
længere afhandling „vom Danebrog, nämlich den bisher
verbreiteten Fabeln seines Ursprungs, seines Verlustes und seiner
Wiedereroberung in Ditmarschen; desgleichen über die erste
Stiftung des Ordens vom Danebrog“ (s. 284. 426), og drog her
i de voldsomste udtryk til felts imod alt hvad der berettes om
den gamle fane. Denne kritik er nu vel aldeles forældet, da
den opererer med et meget ufuldkomment kendskab til vor
histories kilder, men den indeholder dog en såre berettiget
kritik af den hele tale om Danebroge i Kiel: „Der Unsinn
eines Transportes dieser Fahne vom Schleswiger Dome ist aber
um so auffallender, weil für eine solche Wanderung auch nicht
ein einziger vernünftiger Grund denkbar ist“ (s. 298).

Dette er da også i virkeligheden alt hvad der kan siges
om den ting. Når skulde denne flytning være foregået? Man
har svaret: da Gottorperne blev fordrevne fra Sønderjylland.
Men dette skete hver gang uden varsel, over hals og hoved,
og de flygtede ingen sinde til Kiel, men til Hamborg. Og
hvad i al verden skulde have bragt dem til at lade
Danebroge hente fra domkirken for at føre det med sig ud af
landet?

Det hele beror på en mistydning af Westphalens
anmærkning: fanerne fra Ditmarsken ses der levninger af i Kiel, siger
han; men der var jo mange faner foruden Danebroge. Dette
sidste førte Adolf til Slesvig domkirke, resten kan han jo have
sendt til Kiel. I og for sig var det jo dog naturligt, at den
gamle danske helligdom kom til en gammel dansk by og kirke,
— man var dengang ingenlunde uvidende om eller ligegyldig
for Slesvigs gamle berømmelse under de danske konger. I
Kiel har Danebroge aldrig været, og hvad der kan oplyses om
de derværende faners skæbne vedkommer ikke osStriden om „hvor blev Danebroge af?“ optoges som bekendt 1839 af Fr. Barfod
i „Brage og Idun“ og besvaredes af ham i de mest sårende og harmfulde udtryk,
medens A. Baggesen kritiserede hans fremstilling. N. Falck i Kiel stillede sig
imidlertid på Barfods side og fastholdt de ældre påstande. Endelig gentog B. dem 1881
i „Dansk folkeblad“, men blev her imødegået af mig, dels ved en kritik af de ældre
forfattere, dels ved fremdragelsen af det i det følgende nævnte vidnesbyrd af U.
Petersen (Nr. 49. 50. 59. 61 [ovfr. s. 45 ff.])..

Vi må da vende tilbage til den i „Danske atlas“
meddelte efterretning, at Danebroge gik til grunde i Slesvig
domkirke ved år 1660. Dette stemmer med den ældste og fuldt
pålidelige meddelelse, som er efterladt i Ulrik Petersens
håndskrevne Slesvig bys historie. Forfatteren af denne har som
bekendt efterladt sig uhyre samlinger til hertugdømmets og
særlig til sin fødebys historie; hver lille enkelthed er her
drøftet med den største omhyggelighed og en rigdom af
oplysninger bevarede fra en fjern fortid. Ulrik Petersen var født
1656 og levede til 1735, men hans store historiske værk er
affattet før 1713; han kalder nemlig byen for de gottorpske
hertugers residens. Han tilhørte en formuende og ansét slægt,
hans fader var købmand og rådmand og selv var han jurist
og havde uddannet sig ved mange års rejser i udlandet.
Ingen kunde altså være bedre underrettet om, hvad der var
foregået med det navnkundige flag end netop han, hos hvem
stedkyndighed og fordomsfri dannelse gik hånd i hånd med en
varm interesse for alle fortidsminder; hans studier over
Danevirke er bekendte i videnskaben.

Ulrik Petersen fortæller da, efter at have omtalt bannerets
hidkomst til kirken, at det hang her „bis sie endlich vor
Alterthum anno etwan 1660 niedergefallen und verloren gegangen,
vielleicht da das vorhin bunt bemalte Gewölbe repariret und
mit weissem Kalk ubertunget worden" Håndskriftet i Geh. ark.: Slesvig by, s. 352. Om U. Petersen se Staatsb.
Magazin, X 636. Danske samlinger, 2. række IV 339.. Fortællingen om
drengene, som skulde have revet det ned, må han endnu ikke
have hørt, og den er da ej heller ret sandsynlig; langt
rimeligere lyder det, at den sidste svage levning er bleven fjernet
som værdiløs, da hvælvingerne hvidtedes og de sidste minder
fra den katholske tid således forsvandt.

Det forekommer mig efter alt det her fremførte at være
utvivlsomt, at „Danebroge“ således kan følges gennem vor
historie i over 400 år. Ikke som et paveligt labarum, men
som et ridderligt stridsbanner dukker det op på korstoget i
Estland; som rigets symbol, et „Danebroge“, kendes det i de
følgende århundreder, og dets mærke bliver sat i alle flag og
faner; da erkebiskoppen i den kongeløse tid har ført rigets
styre, overdrager han med det den højeste magt til den
udvalgte konge. Så fremdrages det atter et halvt hundred år
efter af sin forglemmelse og føres til Ditmarsken for at lægge
dette frie land under kongens magt; men det fører ikke sejren
med sig og går tabt. Mange år efter hentes det tilbage med
våben i hånd og føres til sit sidste hvilested, i Danmarks
ældste bispekirke, nær Danevirke og alle de store minder fra
vort folks ældste tider. Her hænger det endnu i hundrede
år; omkring det færdes en slægt, som holder stedets
navnkundige fortid i ære, og under det jordfæstes kongehusets frænder,
det danske riges hertuger. Da dette siden forandredes og
Gottorp blev „en torn i Danmarks fod“, da havde det gamle
banner fyldt sine dages tal og var umærkelig hensmuldret og
forgået.




5. Danebroges navn.

Ordet brog (broge) bruges endnu i sproget om tøjstykker,
der er afskårne til særligt brug: rorbrog, pattebrog o. l., særlig
om benklæder (lårstykket, modsat „hoser“). At det dog alt
tidligere også særlig betegnede en fane, synes at fremgå af en
sammensætning, der vel kun forekommer en enkelt gang i
vore middelalders breve, men ikke desmindre kræver en sådan
forklaring. Det er som bekendt ikke det eneste ord eller
begreb, som kun er overleveret os på denne tilfældige måde.

Det hedder nemlig i et forlig, som 1318 oprettedes mellem
kong Erik Menvæt og hans forhenværende drost Nils Olavsøn,
at dennes venner skal have ret til at sælge deres jordegods,
om de vil det, undtagen „brogelen“ og „sådant gods, som er
givet dem for tjenester“ („ipsum (amicum N.) seqventur bona
sua preter broghelen et talia qve pro serviciis sunt concessa“ Michelsen, Urkimdeii, II 154.)
Udgiveren fremsætter det spørgsmål, om ordet ikke skulde
være fejlskrift for „borglehen“; men dels er der slet ingen
grund til at skyde en sådan rettelse ind i et vel bevaret
originalt dokument, dels vilde vi være lige nær, da borgelen vilde
stride mod vor sprogbrug i middelalderen.

Vi må da undersøge, hvad der skal forstås ved det nævnte
udtryk; hvad må det antages at være for gods, som de
pågældende ikke må sælge, altså betragte som deres fulde
ejendom? Vi har da uden al tvivl en parallel i Kristoffers løfte
til forskellige personer om at „måtte bruge“ deres rette
arvegods i Danmark („de scollen al eres rechten ervegodhes, dat
se hat hebben und noch hebben an Denemarken, bruken“, sst.
s. 177). De gode mænd kan altså sidde inde med tre slags
gods: arvegods, personlig erhvervet gods (gaver, sold o. l.) og
„brogelen“; købegods må vel i denne sammenhæng regnes for
arvegods. Brogelen vilde herefter omfatte ethvert personligt
len og navnet svare til det, også samtidig hos os om de
vendiske len brugte „fanelen“. Navnet har sin tilknytning i den
skik at overlevere lenet med en fane, eller større len med et
antal faner; således siges Sønderjylland 1386 at være
overdraget Gerhard „cum banderiis“, med faner. Men det kan
også have en ældre oprindelse. I Tyskland fandtes der nemlig
særlige forleninger, som lå til embedet som mærkesmand
(„beneficia ad regia vexilla pertinentia“, — „beneficium qvod ad
vexillum ferendum pertinet“ Waitz, Deutsche Reichsverfassung, II 32. IV 185.), og det samme kan for så vidt
også siges at have været tilfældet hos os, som jo endnu i
Valdemarernes tid høvdingerne selv fører deres banner. Da
Valdemar I drog mod Venderne og måtte opgive det skib, på
hvilket han var, sprang han over på et andet med sværdet i
sin højre og banneret i sin venstre hånd, og Saxe omtaler det
som en selvfølgelig sag, at hæren havde at følge banneret,
ikke skibet. I anledning af den bekendte fortælling om Tymme
Sællandsfar i England kommer det frem, at det er stridende
mod vedtagen skik, at en almuesmand fører mærket, det
tilkommer en „splendidissimus aqvilifer“ Saxo p. 746. 510.. Således bærer jo
også endnu 1500 en af landets ypperste riddere hovedbanneret
for kongen; 1404 føres grevens banner af hans marsk. Når
da en eller flere faner overrækkes lensmanden, er det
selvfølgelig tegn på hans lenspligt, og flertallet af faner tegn på,
at han skal møde med flere afdelinger. Navnet „brogelen“
må herefter antages at være en gammel dansk betegnelse for
et len, som blev givet mod forpligtelse til at yde hærfølge, at
føre en trop med særligt mærke, en clipeus (et skjold, et
mærke), som Saxe synes at kalde det Årbøger 1876, s. 73 [nærv. skr. I 296]..

Heraf synes da også tillægsordet broget, svensk brokig,
at måtte forklares, som afledet af brog i den særlige
betydning af mærke, banner. Ordet haves som bekendt også i
sammensætningen „danebroget“, „danbroget“, særligt om de
danske farver, men også om enhver stærk sammenstilling af
farver; alt Vedel har i visen om Svend Felding en
„danebroget hest“ S. Grundtvig, Folkeviser, I 409. 403 anm. 2. Molbech, Dialektlexikon (brokug
— broged, snil. avug — aved)..

Endnu må jeg komme tilbage til, at navnet Lodbroge bør
opfattes på samme måde som navn på en fane, der da giver
bestemte personer tilnavn: Regner Lodbroge, Lodbrogsønnerne,
Lodbrogsdøtre (der syr banneret). Det er en mistydning af
navnet i det islandske sagn, når det udledes af de lodne
benklæder, hvad så Saxe har optaget, idet han samtidig sætter
det islandske Lodbrog istedenfor det danske Lodbroge
(Lodbroki). På samme måde udledede man i Sverige Danebroge
af de danske vide benklæder.

Hvad det første led i sammen sætningen angår, da bliver
det mere tvivlsomt, om der derved skal tænkes på „lod“, en

Loccenius, Historia Sveciæ, lib. IV p. 152. — [Senere Tilføjelse:]
„Borgmesters-buxer“ kaldte man i Kiel den fane, der blev hængt ud fra kirketårnet for at betegne,
at markedsfreden var indtrådt (i omslaget). Holst. Idioticon III 333.
skindbræmme e. l.; eller jord, land (láð) i betydning af
kongens rige; eller om det er „lot”, skæbne, varsel, svarende til
den forestilling, som man havde om banneret og som gav det
betegnelsen „præsagiens vexillum” Sml. min af h. om Danebroge, ovfr. s. 9 f. Den danske kirkes grundlæggelse,
tillæg s. 108..



6. Det danske kongevåben.

I „Årbøgerne” for 1882, s. 31, siger Dr. H. Petersen
med henblik på min afhandling om det danske kongevåben
(ovfr. s. 79): „Det er alt for søgt endnu at ville antage, at
der i de (røde) søblade, flores, er nedlagt nogen somhelst tanke
om Danmarks svømmende (grønne) øer, og at tro, at løvernes
blå farve antyder havets strømme (!) som Danmarks naturlige
værn. En slig fortolkning tør med sikkerhed, for de tider her
er tale om, antages for heraldisk umulig; det er helt andre
grunde, som har havt indflydelse på våbenmærkerne og deres
farve.” Som sådanne grunde anføres derpå, at den engelske
konge havde valgt gyldne, den tyske kejser sorte (eller røde)
løver; den danske konges blev da af hensyn hertil „naturligt”
blå. Søbladene anvendtes som dekoration for bunden, især i
vævede tøjer. — Men er dette „grunde” for „valget” af den
danske konges mærker og deres farver?

Jeg skal villig indrømme, at min forklaring af mærkerne
i den før nævnte afhandling var holdt for snæver; opfattelsen
af søbladene som symbol på øriget, og af de blå løver som
symbol på havet, der omgiver det og ligesom er dets forsvar,
er rimeligvis for bestemt formuleret. Jeg har da også
forlængst selv givet tanken en anden og videre form: „En anden
overlevering siger, at der ved de blå løver var tænkt på rigets
strømme, og rigtigheden heraf bestyrkes i høj grad ved
søbladenes naturlige betydning. De konger, som valgte dette
dobbelte mærke, har uden al tvivl dermed villet betegne deres
rige som en havets datter og en havets dronning.”Fyrretyve fortællinger af fædrelandets historie (1882), s. 78 f. Denne
opfattelse må jeg på det bestemteste fastholde.

Dr. Petersen synes at antage, at „en slig fortolkning”,
d. e. en forståelse af mærkerne som symboler på den
pågældende konges rige, „for hin tid” er umulig. Af hvilken grund?
Er det, fordi hin tid var fremmed for symbolikkens
ejendommelige tiltrækning? Tværtimod. Dens åndfuldeste og
betydeligste mænd tænkte så at sige i symboler. Man læse f. ex.
Lucidarius med dens utallige udtydninger af messetjenestens
og kirkebygningens tilfældigste enkeltheder. Eller man gøre
sig bekendt med riddervæsenets betydningsfulde ceremonier og
ridderdigtningens symbolik; man tage lensvæsenets og
kongedømmets symbolske handlinger, eller de kirkelige og borgerlige
lags vedtægter. Overalt møder der os det mest udprægede
hæng til at symbolisere, at iklæde tankerne en billeddragt eller
en let forståelig billedskrift.

Særlig må det siges om våbenmærkerne[Senere Tilføjelse:] Om kendemærker fra hin tid se Saxo p. 979: Venderne
kender Absalon, der står ved masten på sit skib, „ex clypeis notis”.. Som jeg alt i
min første afhandling henviste til, findes der i Didrik af Berns
saga en række skjoldfortolkninger, således som de jo alt kendes
fra Grækernes tid. Det samme findes i samtidige tyske
heltedigte. Er det da for meget at gå ud fra, at mænd som
Absalon og hans konger, hvem af dem der nu først har optaget
vort våbenmærke, har kunnet og har villet lægge en tanke i
valget? Jeg skal til yderligere bestyrkelse for min antagelses
rigtighed anføre et sted af det omtrent samtidige tyske
heltedigt „Gudrun”, der som bekendt behandler et tildels nordisk
sagnstof. En hær fra Vesterhavets kystlande drager til
Normandi for at udfri Gudrun af kong Ludvigs fangenskab; den
lander og drager op imod borgen, og kongens søn Hartmut
opregner nu dens bannere. Foruden det hvide hovedbanner
nævnes således to andre kongeflag, der symbolsk betegner
dem, som fører dem. Det første er fra „Sølandet”:

Noch sihe ich hie bi weiben einen vanen, der ist breit,
von wolkenbläwen siden, daz si iu geseit,
den bringet uns her Herwic dâ ber von Sâlanden:
sêbleter swebent drinne: er wil hie vaste rechen sinen anden Kudrun, Übersetzung und Urtext, von W. v. Ploennies, s. 122..

Det er ordret:

„End ser jeg derhos flagre en fane, den er bred, af skyblå
silke, det være sagt eder, den bringer os her Hervig, herren
fra Sølandet: søblade svæver der i den: han vil her for sandt
hævne sin skam.“ Her tillægges der altså utvetydigt både
den blå farve og søbladene en symbolsk betydning; det er
sørigets konge, som sætter dem i sit banner[Senere Tilføjelse:] Der har været talt imod, at søbladene havde selvstændig
betydning. Det fremgår dog af hr. Eriks skjold til Halev, hvor de danner et
selvstændigt felt (Thorkelin)..

„Søbladet” har en gammel mythologisk betydning; det
siges i Tyskland at være en forvandlet jomfru, kaldes
„svaneblomsten”, eller antages at være bolig for en søvætte. Hos
os kaldes planten foruden søblad og søblomst for søfrue og
åkone (åkande); i Norge og Sverige nøkkeblomstSimrock, Deutsche Mythologie, s. 509. Jenssen-Tusch, Nordiske plantenavne,
s. 152 fl.: Nymphea alba..

Hvad løvernes blå farve angår, da har, som jeg alt
tidligere har fremhævet, opfattelsen af deres symbolske
betydning århundreders tradition for sig. Jeg henviste i så
henseende til Terpagers Ribe-beskrivelse (1736), der atter støtter
sig til Jon Kolding (1594); men det pågældende sted hos
denne forfatter (s. 86) omtaler dog kun Nipsåens tre arme
som anledning til de tre løver i Ribe segl. Kolding kommer
dog på et andet sted i sin Danmarks beskrivelse ind på en
omtale af selve rigets våben, og her stemmer hans tolkning
fuldstændig, endog i udtrykkene, med den forhen af mig
fremsatte. Ved skildringen af Kronborg kommer han nemlig ind
på at opregne de rigdomme, som alle vegne fra føres hertil
og her forbi, og han siger da, at de græske høvdinger som
skjoldmærke bar et gyldent vædder skind, at Franskmanden
fører tre liljer, „non sine mysterio”, og kejseren en ørn i sit
våben: „men for Danmarks og Nordens (d. e. Norges) konge
er der af det tredobbelte Bæltehav[Senere Tilføjelse:] Se O. Nielsen, Danske stednavne, s. 327: Bælt = Kattegat.
Resen, Samsø (1675), s. 75, digt af Kingo til Samsø: „tal til din broder Bælt, som med
de våde arme dig favner rundt omkring”; s. 77 om Samsø: „og hvor hun vender sig,
der har hun brødreland, som drikker hendes skål i Beltis salte vand”. — Adam 4,10
betegner tydeligt Bæltehavet som Østersøen helt ud til Skagen (hvor det grænser til
Vesterhavet). 2,15 har han navnet Østersø; han siger, at det går som et bælte (til
Grækenland)., der ad tre veje trænger
ind i disse lande og skiller Jylland fra Fyn, Fyn fra Sælland
og Sælland fra Skåne, opstået et berømmeligt våben, nemlig
de tre blå løver”. Ved sin vildhed, sin styrke, sin larm og
evindelige uro ligner havet dette forfærdelige dyr, og ligesom
løven langt overgår alle andre firføddede og fælder dem uden
møje, „således forfærder dette hav, sikkerlig det ypperste af
alle, som et værn for de danske, med sine udbredte arme og
sine dybe strømme hver den fjende, der beskuer det, og
omgiver rigets styrke, omgjorder dets mange øer, der er som
forbundne ved et bælte, og bevarer dem sikre for fjenders
indfald og hærværk, ret som en kærlig moder, der omfavner
sit barn, eller som et kosteligt bælte, der pryder en jomfru.
Derfor kaldes dette hav også Bæltehavet.” Jonas Koldingensis, Daniæ descriptio nova, p. 123 f.: „at Daniæ et
septentrionis regi ex trimari Balthico, in has terras se triplici incursu immittente et G. a F.,
F. a Sel., Sel. a Sc. dividente: qvædam suorum nobilissimorum insignium oriuntur:
tres nimirum cærulei coloris leones” . . . „Et ut fera hæc validissima . . . . cætera
bruta, maxime vero inimica, sine negotio prosternit, nobilemqve iram gerit: ita hoc
mare, facile omnium præstantissimum, Danis munimentum, brachiis extensis, alveisqve
suis profundissimis, hostes se intuentes terret, et regni vires circumdat: ejusqve
insulas qvamplurimas, qvasi cingulis redimitas cingit, tutasqve ab hostium incursionibus
et latrociniis conservat: haud secus ae pia mater infantulum ulnis suis amplectitur:
vel qvomodo virginem baltheus pretiosus condecorat. Unde et mare Balthicum
nuncupatum est.”

Som det vil ses, modstår Jon Kolding ikke den
nærliggende fristelse at lade de tre løver være de tre
hovedsunde; men hovedsagen for ham er dog selve havet, som
omgiver de danske lande. Og den tradition, at det netop
er havets farve, som er givet vort kongevåbens
hovedmærke, medens dets gyldne bund er prydet med søblade, vil
neppe heller i fremtiden nogen umotiveret kritik få til at
forstumme.


ERLAND KALV OG KONG VALDEMAR.
(1877.)

[Historisk Aarbog 1878, udg. af S. B. Thrige, S. 219—28.]

Fortællingen om „ridder Kalv” er ved Kristian Winthers
digt vistnok bleven en af de mest populære i den danske
historie. Kongens vittige indfald, som det er overleveret af
Arild Hvidtfeldt og findes hos alle senere historikere, er her
bleven fortrinlig fremhævet, såvel ved digtets hele tone som
ved den række allusioner til slægtnavnene, der sætter skæmten
med Erland Kalv i det rette lys.

Men det går denne fortælling som så mange andre, der
indeholder „historiske ord”, at den fra først af er fremgået af
en misforståelse af kildernes udsagn. Alle senere forfattere
har den på første eller anden hånd fra Hvidtfeldt, men denne
har her som så ofte brugt sin kilde skødesløst, og skønt
denne nu for længst har været tilgængelig for alle — (det er
den såkaldte holstenske krønike, presbyter Bremensis) — og
er bleven forøget med flere værdifulde aktstykker, synes dog
endnu ingen at have lagt tilbørlig mærke til Hvidtfeldts fejl.

Dette kunde nu endda være det samme, dersom hans
forandring var en forbedring af historien, dersom han f. ex.
havde pointeret vittigheden skarpere; men dette er så langt
fra tilfældet, at tværtimod det, som i hans gengivelse er bleven
en let spøg, i virkeligheden viser sig at have været en
ualmindelig træffende og bidende vittig revselse af den frafaldne
ridder. De forhold, under hvilke sammenstødet fandt sted, er
desuden så ejendommelige, medens det nu står som en
fuldstændig løsreven anekdot, at det vel lønner sig umagen et
øjeblik at dvæle ved det.

Hvidtfeldt fortæller i anledning af Valdemar Atterdags
kamp i Jylland i året 1359: „Udi dette oprør faldt Erland
Kalv fra hannem, som indehavde Ribe; han fik Møgeltønder
og Gram derfore udi forlening.” Og til det følgende år
fortælles: „Erland Kalv lod forsone sig på den tid med kong
Valdemar og faldt hannem til igen, med tre slotte, Ribe,
Møgeltønder og Gram. Derover sagde kong Valdemar om
hannem: Kalv er en god ko; ifjor gik han bort som en kalv,
nu er han som en ko kommen igen med to.” Det samme
findes så godt som ordret hos Holberg og Suhm og derefter
med små variationer hos de nyere forfattere.

Den lærde Hans Gram, som underkastede en hel række
punkter i Valdemar Atterdags historie en grundig kritik, gik
kun tildels ind på fortællingen om Erland Kalv; han tog den
på Hvidtfeldts avtoritet, men oplyste af aktstykker fra året
1372, at ridderen også i dette år måtte have tjent greverne,
og da han uimodsigeligt i mellemtiden var kongens
højtbetroede mand, måtte man altså antage et dobbelt frafald og en
dobbelt forsoning. Hvidtfeldts gengivelse af anekdoten gik han
ikke ind på.

Hertil må der nu først bemærkes, at der ikke er fjerneste
grund til at antage et dobbelt frafald under næsten de samme
omstændigheder; Hvidtfeldt henfører ofte sine begivenheder
med den største vilkårlighed til den tid, som forekommer ham
den mest passende, og særlig har han gjort sig skyldig i dette
ved den tid, der her er tale om. Der frembyder sig et meget
nærliggende exempel herpå i en fortælling, som han har taget
af samme kilde som den om Kalv og antedateret på lignende
måde. Den holstenske krønike fortæller nemlig, at det hændte
i grev Adolfs tid, at to af Henneke Lembeks tjenere blev grebne
og henrettede som stimænd i Kiel, hvorfor Henneke hævnede
sig ved at overfalde de købmænd, som drog hjem til Kiel fra
markedet i Ekernførde; følgen heraf var atter et almindeligt
fjendskab mellem Lembekkerne og hertug Henriks enke på den
ene og de holstenske grever på den anden side, og dette førte
til indtagelsen af slottene Haderslev og Tønder. Hvidtfeldt
henfører uden videre disse begivenheder til året 1357, og
således er de siden bleven fortalte efter ham, indtil udgiveren
af den holstenske krønike gjorde opmærksom på, at hertug
Henrik først døde i året 1375 og at Haderslev først flere år
efter kom i Holstenernes hænder.

Idet vi altså opgiver Hans Grams forsøg på at forene
Hvidtfeldts udsagn med de samtidige aktstykker, vender vi os
til disse for at finde et bestemt grundlag for Erland Kalvs
historie. Allerede i året 1360 forekommer han blandt kong
Valdemars betroede rådgivere; han underskriver et brev i Ribe,
hvorved der aftales et forlig eller en voldgiftskendelse mellem
Danmark og Sverige, og han kaldes her ridder ligesom Nils
Lembek og Borkard af Otzehude, mellem hvilke hans navn
findes, foran de tilstedeværende væbnere: Volrad Lytsov, Knud
Bugge, Thomas Nilsøn og Moltov Dus. Nogle år efter
forekommer han i de vigtige underhandlinger med Hansestæderne
og kaldes da „høvedsmand på Skanderborg”. I Hjerm herred,
Vejrum sogn (Ringkøbing amt) fandtes der endnu i begyndelsen
af det 17. århundrede en gård med dobbelte volde og grave,
kaldet Rovnborg, som sagdes at have været Erland Kalvs
sædegård.

Dette viser da, hvad også det senere vil stadfæste, at
denne ridder var en Jyde, medlem af den høje jydske adel.
Hvornår han er falden fra kongen, vides ikke; i det forbund,
som sluttedes mellem greverne Henrik og Klavs af Holsten,
Hansestæderne og den jydske adel, nævnes han ikke; af riddere
træffer vi her kun Stig Andersøn, Nils Lembek, Lyder Lembek,
Anders Ovesøn, Iver Nilsøn og Benedikt Alefeldt. Alligevel
må han bagefter have sluttet sig til oprøret; thi ved
fredslutningen mellem rigsrådet og rigets fjender i November 1369
nævnes han ikke blandt de danske herremænd, medens Kristen
Vendelbo nu forekommer som høvedsmand på Skanderborg.
Det kongelige slot, som han forrådte til Holstenerne, var ikke
Ribe, men Ålborghus, således som det ses af senere
aktstykker; men når kongen i sin spot, som vi vil få at se,
udtaler, at han løb med to borge, så kan vi ikke angive, hvilket
det andet har været; rimeligst er det vistnok at antage, at
det har været et mindre vigtigt, som har hørt til Ålborg len
og derfor ikke særlig nævnes i forhandlingerne.

I slutningen af året 1371 tog sagerne en betænkelig
vending for kongens fjender. Valdemar sluttede fred med
Hanse-stæderne i Stralsund og stadfæstede den midlertidige afståelse
af Skåne; nogen tid efter kom han hjem efter 3 års fraværelse
og beredte sig til at optage kampen med sine fjender på
halvøen. Under disse forhold var det, at greverne Henrik og
Klavs overdrog Erland Kalv og hans søn Jakob Kalv deres
borg Ribe med tilliggende len. Gram har efter originalen
meddelt deres forsikringsbrev, udstedt i Ribe den 26. Januar 1372,
der i oversættelse lyder således:

„Erland Kalv, ridder, og hans søn Jakob Kalv hilse
alle, som se dette brev, evindelig med Gud. Gøre vi
vitterligt både nærværende og tilkommende, at ihændehaverne af
dette, de højædle herrer, vore kære herrer brødrene Henrik
og Nikolaus, grever af Holsten og Stormarn, have overdraget
os og vore arvinger deres hus Ribe med tilliggende herreder,
kaldet len, til tro hånd, at styre det i deres og deres arvingers
navn. Derved er fastsat den betingelse, at så længe vi ere
de nævnte herrers lensmænd på det nævnte Riberhus, skulle
vi ikke beregne noget af det, vi måtte låne dem, på det eller
det tilliggende len, men alt på Ålborg og de andre pant, vi
have af dem, således som det formeldes i deres åbne brev
derom. Men når som helst de nævnte grever, Henrik og
Nikolaus, eller en af dem, eller deres arvinger kræve det nævnte
Riberhus af os eller af en af os eller af vore arvinger, skulle
vi ufortøvet, når de kræve det, levere de nævnte grever det
tilbage tilligemed herrederne, til dem, deres arvinger eller
hvem de ville overdrage det til, kvit og frit for os og vore
arvinger, alt uden nogen undskyldning eller udflugt; — hvis
da ikke, hvad Gud ville afvende, borgen er fravunden eller
fravristet os eller vore arvinger.”

Et andet oldbrev viser os Erland Kalv i fejde med borgen
Gram; det er det samme, som bragte Hans Gram til at
fremdrage spørgsmålet om Erlands frafald; det indeholder nemlig
det ældste vidnesbyrd om krudtets brug i Danmark. Dagen
efter st. Hans 1372 udstedte Erland Kalv nemlig et brev om
grunden til købmanden Nikolaus van Rijnes halshuggelse efter
bythingsdom i Ribe. Lørdagen den 29. Maj var der bleven
klaget på thinge over at folk fra Ribe tilførte deres fjender
på Gram penge og forskellige fornødenheder. Ridderen havde
da foreslået og borgerskabet vedtaget den bestemmelse, at
intet som helst måtte tilføres borgen. Ikke des mindre var
den nævnte Nikolaus van Rijne truffen på vejen til Gram den
følgende mandag og det med to beholdere (lagunculæ) med
svovl og salpeter, der kaldes „bøsse-krud”. Da han havde
tilstået sin brøde, blev han dømt til døde. — Erland Kalv
blev således af sin partistilling dreven til at straffe en dansk
mand på livet, fordi han vilde bringe kongens borg den hjælp,
han formåede.

Atter syv måneder frem i tiden fandt striden en afgørelse;
kong Valdemar tog Flensborg med storm og tvang greverne
til at følge Hansestædernes exempel, slutte fred og opgive de
frafaldne stormænd i Jylland; troløshed hørte til tidens mest
fremtrædende ejendommeligheder. Freden sluttedes den 24.
Januar 1373 ved hjælp af hertugerne af Meklenburgs mægling,
og greverne lovede „at vise alle riddere og svende og alle
borgere, som bo i Nørrejylland og have hyldet dem og ere
blevne deres mænd, til kongen. Hvad Sønderjyderne angår,
der tilbøre hertugen af Slesvig, da skulle de gøre hertugen
hvad de ere ham skyldige, og ere de kongen noget skyldige,
da skulle de gøre kongen det. — Hvad de Jyder angår, som
have hjulpet Holstenernes herrer, og deres folk, da skulle de
have en hel og bestandig sone med kongen eftersom den
sone lød, som blev vedtagen på Fænø kalv og i Kallundborg. —“

Særligt fremhæves de enkelte førere for oprøret og først
og fremmest Erland Kalv. „Endvidere skal greve Klavs”,
hedder det, „vise hr. Erland Kalv med Ålborghus og staden
og hvad der ligger dertil, til kongen. Og dersom hr. Erland
vil rejse søgsmål mod Holstenernes herrer for et eller andet,
da skulle de yde ham, hvad vi hertug Albrecht og hertug
Henrik sige at de med rette skylde ham. Skulde Holstenernes
herrer derimod rejse sag mod ham, skal han ligeledes lide
som vi fornævnte hertuger sige i rette. Valget skal stå til
hr. Erland, om han vil tage og gøre dette.”

Kort efter drog kong Valdemar selv til Nørrejylland for
at ordne landets styrelse; Hans Gram, der ikke kendte
fredslutningen i Flensborg, har derom følgende: „Anno 1373 var
kongen om vinteren, efter kyndelmisse, i Nørrejylland. Til
Lemvig, i første ugen efter fastelavn, har han taget forpligt af
hr. Nigels Eriksøn, ridder, at han skulde igen opbygge det
slot og fæste Aggersborg samt den udenfor liggende by
Vorborg og dets barfrede med planker, broer, grave og volde, alt
lige så godt og fuldkomment som det havde været før end
det blev afbrændt i sidste oprør og fejdetid, og skulde han
skaffe det istand og færdigt inden år og dag, hvilket han,
med sin broder og trende andre herremænd til forlovere, indgik
og beseglede. Sidst i fasten og til påske var kongen i Ålborg
og iblandt andet tog en ligedan forpligt af en adelsmand ved
navn Magnus Mathisøn, at han inden næstkommende pinsedag
skulde igen opbygge og fuldkommen reparere Ørum slot og
gøre det lige så godt igen med bygninger, huse, grave, volde,
barfred og planker i alle måder som det var tilforne, før end
han og hans stalbrødre brøde det ned i sidste fejde; og
desforuden skulde han forsjune det med så megen forråd af våben
og værge, proviant og inventarii-gods, som i brevet specificeres.
Samme tid købte kongen Egholm i Himmer-syssel ved Ålborg
af hr. Iver Lykke og gjorde det til et kronens slot. —” Hans Gram, Forbedringer til kong Voldemar Kristoffersøns historie, i
Københavnske selskabs skrifter IV 183 f. 219. Om bøsse-krudt, sammesteds I 254. 304.
Michelsen, Urkundensammlung, II 289 ff.

Ved denne lejlighed var det da uden tvivl, at kongen
traf sammen med sin forrige betroede mand, Erland Kalv, og
straffede ham med sin skæmt. Frafaldet var ikke så
uskyldigt, som digteren fremstiller det, og det var ikke følgen af
anger, at han kom tilbage; han var tværtimod falden fra i
et farligt øjeblik, og han åbnede kun borgens porte for sin
sejrrige konge, fordi hans nye venner havde ladet ham i stikken
og kun havde udvirket „en fuld sone” for ham. Det kunde
da ikke forudsættes, at kongen var tilbøjelig til at slå det
hele hen i en spøg; men han viste sin overlegenhed ved at
revse den ydmygede lensmand, der nu selvfølgelig fjernedes
fra enhver tillidspost, med sit bidende vid istedenfor til
ingen nytte at overfuse ham med bebrejdelser.

Den holstenske krønike fortæller dette således: „En ridder
ved navn Kalv havde med to af rigets borge overgivet sig til
grev Klavs og var bleven hans mand. Samme Klavs gav ham
derpå en anden borg at tage vare til tro hånd. Da voxede
kong Valdemars magt i Danmark, idet han efterhånden fik
rigets borge i sin hånd; nu vendte nævnte Kalv kåben og
overleverede kong Valdemar de tre borge. Da sagde kongen
skæmtende: „Atterdage! det er en god „kalv”! med to huse
stak den af, som en „stud” kommer den igen med tre!” Presbyter Bremensis, ved Lappenberg, p. 71; Atterdaghe! bonus vitulus est;
cum duobus castris abibat, ut bos cum tribus rediit.

Ordspillet ligger her altså ikke i modsætningen kalv og
ko (der rimeligvis har gjort det nødvendigt for Hvidtfeldt at
lade det være én og tre borge!), men i de to slægtnavne Kalv
og Stud: han gik som en „Kalv” og kommer igen som en
„Stud” — (der nævnes i de samme år en Olav Stud) —, og
i den tvetydighed, der ligger i billedet både af kalven, der løber
sin vej, og studen, der kommer igen, ikke af sig selv, men
udleveret af sine opdrættere.

Før vi forlader denne historiske anekdot, turde det dog
være på sit sted at knytte endnu en anden bemærkning til
kongens udbrud. Texten lader ham sige „Atterdage!” og dette
er bleven forklaret som hans mundhæld, ligesom samme
forfatter strax efter kalder ham Valdemar Atterdage. Mærkeligt
nok forekommer dette tilnavn imidlertid, så vidt vides, ikke
før Hvidtfeldts tid, og der kan neppe være nogen tvivl om,
at han jo har taget det af den her nævnte kilde. Men det er
da en såre uheldig omstændighed, at samme kilde i
virkeligheden slet ikke har dette navn, men kun skylder udgiverens
velvilje det, som rettelse i håndskriftet efter den af Hvidtfeldt
dannede tradition om tilnavnet! I håndskriftet, som det er
overleveret os, og som det ligeledes har foreligget for
Hvidtfeldt, står der det ene sted: Tertaghe, og det andet: Tergage,
og der kan neppe være nogen tvivl om, at det er Hvidtfeldt,
som har troet at burde forklare det for ham meningsløse ord
på den angivne måde. Og skønt det jo må indrømmes, at
forklaringen er god, især således som vi nu forstår den om
hele kongens gerning, så er det dog ikke den oprindelige og
naturlige.

Af de to læsemåder må selvfølgelig den første foretrækkes
for den sidste, fordi denne er en meningsløs afskriverfejl.
Tertage derimod er neppe andet end Plattyskerens skrivemåde
af det højtyske „der Tage”, flertallets ejeform af der Tag.
Dette stadfæstes ved den samtidige latinske årbog fra
Danmark, opbevaret i Thomas Gheysmers håndskrift, som giver
ham tilnavnet: Valdemar „des Dages”, samme form i
enkelttal og på plattysk. Det er da klart, at kongen har fået sit
tilnavn, fordi han brugte dette tyske udbrud, uden tvivl også
i sin danske tale, som en vane, han førte med sig fra
Tyskland. Meningen med dette er vistnok kun at udtrykke stærk
forbavselse: hvad må vi opleve! hvilken tid vi lever i! eller
lignende; og da det i sådanne udtryk ikke kommer an på,
hvad de oprindelig betyder, men hvorledes de kommer i brug
og bliver til enkeltmands mundhæld, bør man ikke tillægge
det en særlig karakteristisk betydning; det er et tysk
forundringsudbrud og intet andet. Men der er jo intet til hinder
for, at vi vedblivende giver kong Valdemar sit betydningsfulde
tilnavn „Atterdag” som den, der atter bragte dag over land
og rige; kun må der ikke tænkes på en formentlig tilbøjelighed
til at se tiden på og opsætte sine planer; thi meget tyder på,
at han netop sejrede ved at handle rask og gribe øjeblikket.


STRIDEN MELLEM BISKOP TYGE OG ØM
KLOSTER.
(1879.)

[Aarbøger for nordisk Oldkyndighed og Historie 1879, S. 111—53. — Her med et Par
Tilføjelser af Forfatteren.]

I det sidst udkomne (8.) bind af „Zeitschrift der
Gesellschaft für Schleswig-Holstein-Lauenburgische Geschichte” (1878)
har Dr. G. v. Buchwald meddelt en udførlig monografi over
Øm klosters krønike og særlig den bekendte gæsteri-strid med
biskop Tyge af Århus („Die Gründungsgeschiehte von Øm und
die dänischen Cistercienser”, side 1—121 Exordium Caræ Insulæ, Codex pergam. 4. 135 på Universitetsbibliotheket.
Trykt i Scriptores rerum Danicarum V 231—302.). Den lærdom, som
her på mange punkter lægges for dagen, den levende interesse
for vor middelalders historie, som afhandlingen bærer vidne
om, og særlig den Sympathi, den viser kongehusets sag
overfor prælaterne og den sønderjydske hertug, vil utvivlsomt
tildrage den opmærksomhed blandt nordiske læsere, ligesom den
omstændighed, at forfatteren helt igennem støtter sig til
Paludan-Müllers berømte navn, strax fra første færd vil indtage
videnskabsmanden for det af ham hævdede standpunkt i opfattelsen
af de talrige aktstykker. Det vil derfor være nødvendigt,
at dette indlæg ikke kommer til at stå som det sidste ord
i sagen, men snarest muligt møder en kraftig indsigelse;
thi ved nærmere eftersyn vil det snart vise sig ikke at
være et arbejde, som er båret af en fordomsfri granskning,
støttet til overbevisende kendsgerninger, men et stridsskrift,
fuldt af lidenskabelig polemik, fuldt af fejlgreb i stort og småt,
og derfor forfejlet i hele sit anlæg og i så godt som alle sine
resultater. Forfatteren sigter den ene gang efter den anden
Øm klosters krønike og dens forskellige forfattere for det
laveste bedrageri og det med en uforbeholdenhed og sikkerhed,
der tilvisse måtte støttes til vægtige indicier, dersom den skulde
godkendes af uhildede læsere; han fremsætter beskyldninger
for en perfidi i fortællingen og en dristighed i forfalskningen
af aktstykker, der vilde være en plet på vor middelalders
historieskrivning, dersom den var sand, men for hvilken han
ikke fremfører et eneste antageligt bevis. Forfatteren vilde i
sandhed være dårlig tjent med, om nogen vilde behandle hans
afhandling på samme hensynsløse måde og drage slutninger
om hans sandhedskærlighed af den måde, hvorpå han her
gengiver den kritiserede forfatters ord og tankegang.

Skønt det selvfølgelig ikke er meningen her at gå ind på
en udførlig påvisning af de misgreb, Dr. Buchwald gør sig
skyldig i, men derimod at oplyse selve det historiske emne,
så vil det dog være nødvendigt at imødegå hovedpunkterne i
hans fremstilling, da den må antages at have tiltalt ikke få
læsere. Her skal foreløbig kun et par småting fremdrages for
at vise, hvor skødesløst forfatteren behandler kilderne og hvor
dristige de slutninger er, som han drager af sine
misforståelser.

Side 44 omtales de første sammenstød mellem biskop
Tyge og Øm kloster; man venter her biskoppens besøg og er
bestemt på ikke at yde ham gæsteri: „Nun erwartet man im
Kloster den bischöflichen Besuch bis zu Mariæ Reinigung. An
einem gewissen Sonntag vor diesem Fest meldet Domherr
Peter Åby den Bischof auf den nåchsten Dienstag an. — Hier
stellt sich der Mönch, als ob er nicht mehr die Namen der
Sonntage kenne, um nicht sagen zu müssen, dass die
Ereignisse kurz vor das caput jejuniorum fallen. Und doch lässt
sich aus der Zeitbestimmung die Sachlage unschwer erkennen;
— wiewohl der schlaue Mönch den Besuch Tyges als zufällig
hinzustellen bemuht ist, er verräth die Wahrheit dennoch. —
— So sehr der Mönch sich krummt und windet osv.” — Og
hvad ligger der så til grund for denne beskyldning? Krøniken
siger: Quodam sabbato ante purificationem venit quidam
canonicus suus (episcopi) nomine P. A. et dixit: Proxima sequenti
secunda feria veniet dominus meus episcopus — (p. 268).
Der er altså slet ikke tale om nogen søndag eller tirsdag,
men om lørdag og mandag og forfatteren har intet fortiet og
ingen Ukyndighed hyklet; det hele er fremsat i sin naturlige
sammenhæng.

Side 58 f. omtaler Dr. B. krønikens måde at fremhæve
enkelte ord med rød skrift; også et enkelt punktum er helt
skrevet med rødt: „Dieses Rubrum von p. 271 Iterum secundo
— verba priora enthält die Angabe, Tyge habe zum zweiten
und dritten Male wie oben (p. 270) an den Abt geschrieben.
Der håbe aber keine Copie dieser Briefe bekommen können,
dårum seien diese nicht in das Exordium eingeschaltet. — Die
Unwahrheit und ihr Zweck liegen auf der Hand: Tyge stellt
als kirchlicher Vorgesetzter einfach die bekannte dreimalige
Aufforderung des canonischen Rechtes, um wegen Contumaz
mit dem Sequester vorgehen zu können. Das darf der Mönch
nicht eingestehen —”. Dette rubrum lyder i sin helhed
således: Iterum secundo et tercio misit nobis litteras episcopus
secundum tenorem priorum litterarum; sed quia copiam illarum
duarum litterarum sequentium habere non potuimus, noluit
abbas ei rescribere, sed renunciavit ei verbotenus secundum
verba priora. Der er altså ikke tale om nogen indførelse i
krøniken, men om et skriftligt svar fra abbedens side, og der
er heller ikke her tale om nogen somhelst fortielse eller
forvanskning.

Side 84 omtales krønikens efterretning om, at Jakob
Erlandsøn var landflygtigScr. V 272: J. qui et ipse expulsus fuit a regno propter guerram, que
vertebatur inter illum et regem Chr., quia noluit ecclesiæ sue pati injuriam., dengang han valgte Arnfast til biskop
i Århus, nemlig i året 1260: „Wie Paludan-Müller p. 10
bereits bemerkt hat, ist die Angabe, Jacob sei damals landflüchtig
gewesen, falsch. Ein Irrthum kann nicht vorliegen, denn der
Erzähler steht im engsten Connex zu Jacob, die Angabe ist
also eine absichtliche Entstellung der Wahrheit.” På det
anførte sted siger P.-M.: „Exordium Garæ Insulæ siger, at
erkebiskoppen dengang var uddreven af riget formedelst krigen
imellem ham og k. Kristoffer. Heri er en slem anakronisme.
K. Kristoffer var jo død et årstid førend Århus bispestol blev
vakant ved biskop Peders død. Der var heller ingen fejde
mellem erkebiskoppen og regeringen i det første år efter dennes
løsladelse; og i 1261 bevægede han sig ganske frit i
Danmark. — Klosterbroderen fra Øm, der skrev mindst otte år
efter Arnfasts indvielse, er overhoved ikke så sikker i sine
tidsbestemmelser, at et løst ord af ham kan sætte et nyt
faktum ind i historien.” Dr. Buchwald kunde have lært meget
af Paludan-Müller, som han ikke har lært, således her at give
en naturlig forklaring af en formentlig urigtig opgivelse. Men
med hensyn til selve det foreliggende tilfælde vilde han dog
have gjort vel i at undersøge sagen nøjere, før han gjorde en
notis, der for P.-M. havde underordnet betydning, til
udgangspunkt for en moralsk domfældelse. Thi P.-M. har på dette
sted mærkværdig nok overset et dokument, som han selv
meddeler i oversættelse på den følgende side og som giver
krønikeforfatteren ret; Dr. B. meddeler samme dokument i original,
lægger fortrinlig vægt på det og — oversér det også. Ribe
kapitel vidner nemlig den 13. Maj 1261, at dets biskop den
21. Oktober 1260 på en synode appellerede mod Jakob
Erlandsøn, „der da var udenfor rigets grænser og mistænkt for
højforræderi” (P.-M. s. 11): „cum tamen esset extra regni
terminos constitutus et de crimine perduellionis suspectus”
(Dr. Buchwald, s. 118). Man bør tilvisse være varsom, når
man vil kaste sten og selv bor i et glashus!



I. Hovedpunktet i striden, efter aktstykkerne.

For at få et fast grundlag for undersøgelsen af krønikens
fortælling vil det være nødvendigt først at fremdrage
aktstykkerne i striden, de forskellige breve, som blev vexlede,
klageskrifterne og voldgiftskendelsen. De vil være
tilstrækkelige til at vurdere krønikeforfatternes sandhedskærlighed og
gennemskue deres partistandpunkt med dets mangel på fuld
forståelse af stridens udvikling og rette betydning.

En af de sidste dage i Januar måned 1263 bringer to
kaniker fra Århus et brev til Øm kloster, indeholdende det
pålæg til dem (kanikerne), at tilsige klosteret til gæsteri den
første søndag i fasten; da skal det gæsteri på tre uger, som
skyldes ham, være rede (ut procurationes trium septimanarum
nobis debitas habeant preparatas). Det vil ikke kunne nytte
dem noget at søge udflugter, tilføjer biskop Tyge, „da det er
alle vitterligt, at selve klosteret er grundlagt af hans formand
biskop Eskil og rigt udstyret af dennes efterfølger biskop
Sven, som udbetingede sig og sine efterfølgere det nævnte
gæsteri for de ejendomme, som han overdrog dem i Djurs,
ejendomme, som de endnu den dag idag har i tryg og fredelig
besiddelse” (cum constat omnibus, monasterium ipsum a
venerabili fratre nostro dom. Eskillo predecessore nostro fundatum
et a domino Suenone successore suo dotatum et ditatum, qui
ratione possessionum, quas eis Djursæ contulit, predictas
procurationes sibi et successoribns suis retinuit, in quarum
possessione fuerant actenus pacifica et quieta; p. 270).

Herpå svarede abbeden Bo med en indsigelse. „Eftersom
eders formand biskop Peder, salig ihukommelse, på synoden i
Århus i overværelse af sit kapitel og præsteskabet uden nogens
indsigelse fritog os for dette gæsteri mod at få sin oppebørsel
og gave (d. e. helgbrud og biskopsgave), der var overdraget
og indrømmet os af hans formand, tilbage, og desuden på
grund af den store fattigdom og mangel, som er en følge af
hvad der i rnange retninger er overgået os af forurettelser og
krænkelser, nødes vi til, om end ugerne, indtil videre at negte
dette gæsteri — (dictas procurationes compellimur licet inuiti
ad presens denegare). Abbeden vil ikke negte, at Øm kloster
er stiftet af Eskil og doteret af Sven; „men det var ikke, som
I siger, på grund af de ejendomme, han overdrog os i Djurs,
at han forbeholdt sig det omtalte gæsteri; thi dem efterlod
han os helt og holdent af sit arvegods og til sin sjæls frelse
og det med samtykke af alle Danmarks stormænd. Og det er
ingenlunde noget tomt påskud, vi i den henseende skyder os
ind under, men det er den nævnte herre Svens testamente og
de pavelige legaters stadfæstelser og to kongers og lige så
mange erkebiskoppers frihedsbreve vi væbner os med; derfor
er vi ingenlunde forpligtede til at yde dette gæsteri.” Brevet
ender med en henvendelse til biskoppens retfærdigheds- og
billighedsfølelse (p. 270 f.).

Originalerne af de her nævnte breve synes nu at være
tabte, de fandtes endnu i året 1554 på Skanderborg (Ældste
danske arkivregistraturer I 219). Derimod haves de i afskrift
i selve klosterkrøniken og deres indhold stemmer med hvad
abbed Bo her opgiver: der knyttes ingen betingelser til gaven
af jordegods i Djurs. Dr. Buchwald forkaster dem derfor som
forfalskede, idet han går ud fra, at Tyge har havt ret i sin
påstand.

Det vil ved en nærmere betragtning snart vise sig, hvor
urimelig denne påstand er. Var afskriften endda tagen af
samme forfatter, som fremstiller striden mellem biskop og
kloster, men den hidrører fra en langt ældre forfatter og fra
en tid, da ingen somhelst strid var rejst om denne sag.
Klosterkrøniken er nemlig skreven af flere forskellige forfattere og
Dr. B. har selv omhyggelig undersøgt og beskrevet håndskriftets
forskellige dele. Den sidste forfatter skrev herefter ved
1269—70 og behandler striden i årene 1257—67, den første derimod,
som skildrer klosterets grundlæggelse og fremvæxt i de første
42 år, ligesom han meddeler alle de vigtigste aktstykker fra
dets ældste tid, begyndte sit arbejde i året 1207 og fuldførte
det før 1216 (s. 10 f.). Hvad vil det nu sige, at denne
forfatter indfører et falsk testamente i sin krønike? 20—30 år
efter dets udstedelse, da endnu talrige vidner levede, da hvert
barn i Århus kapitelskole vidste, hvad der i den henseende
var foregået, da den mand, som havde sat sit segl under
testamentet og dets stadfæstelse, sad på Danmarks trone i sin
ypperste manddomskraft, — da skulde en klosterbroder have
udfærdiget et falsk testamente og indført det i krøniken? —
I alle tilfælde blev det da ikke brugt; thi endnu længe efter
ydedes dette gæsteri, som her svigagtig skulde være fortiet,
uden nogen indsigelse, først over en menneskealder senere
opstår spørgsmålet. Der må dog kunne påvises en vis
sandsynlighed for et bedrageri, en vis fornuftig om end forbrydersk
mening med det, når beskyldningen skal fremsættes; men hvor
er denne her at finde? Og hvor let er det på den anden side
ikke at forstå, at biskop Tyge 80 år efter testamentets
udstedelse kunde bringe det i en uhjemlet forbindelse med det
gæsteri, som rimeligvis stammede fra en lige så gammel tid.
Vi vil da også få at se, hvor fuldstændig hans påstand falder
til jorden overfor samtiden, den er først nu i vor tid lyst i
kuld og køn.

Vi kommer nu til de forskellige udtalelser af parternes
venner for endelig at stanse ved voldgiftsdommernes kendelse.

Dronning Margrete stiller sig ubetinget på biskop Tyges
side; han var hendes fuldtro mand i kirkekampen mod Jakob
Erlandsøn og indsat til midlertidig styrer af Sællands stift,
som var forladt af sin biskop. Dronningen skriver til
munkene i Øm, at hun nylig har hørt, at de har tilføjet biskop
Tyge en stor ubillighed ved „ubeføjet at negte ham det
gæsteri, som de af mange grunde og efter gammel skik fra
hans forgængeres tid er skyldige årlig at yde ham” (apparatum
suum, quem multis de rationibus et secundum antiquam
consvetudinem antecessorum suorum habere tenebatur annuatim,
eidem inhumaniter denegando). Hun pålægger dem derfor at
gøre hvad de er skyldige, under fortabelse af den kongelige
nåde (p. 290 f.).

Ligeoverfor denne tilkendegivelse står en række udtalelser
af de andre danske abbeder af Cisterciensernes orden; de tager
lige så afgjort parti for Bo af Øm. De synes først at have
henvendt sig til erkebiskop Jakob som deres nærmeste
overordnede; da han var afmægtig på grund af striden med kongen,
gik de til paven, kardinalerne og de fire første-abbeder i Frankrig.
Til erkebiskoppen skriver ikke mindre end 8 abbeder (af
Hervad, Esrom, Vidskøl, Sorø, Tvis, Holm, Løgum og Byd): de
har hørt for vist og overbevist sig om, at „magister Tyge,
der optræder som biskop i Århus, til trods for de apostoliske
friheder og privilegier, som er tilståede deres orden, overhænger
og plager abbeden og klosteret i Øm med forskellige
uretfærdige byrder og ydelser, og at han for at afnøde dem et
utilbørligt gæsteri har trængt ind i klosteret med væbnet hånd
osv.” (spretis apostolice sedis privilegiis ac libertatibus ordini
nostro indultis, diversis gravaminibus et exactionibus injustis
abbatem et conventum de Cara Insula inquietat et molestat,
atque procurationes indebitas exigendo, monasterium ipsum
armata manu intrans —; p. 277). De andre breve, som
kun er udstedte af 5 abbeder og daterede d. 6. Maj 1263,
siger det samme, tildels med de samme ord.

Til hvilke pavelige frihedsbreve sigtes der her? Krøniken
besvarer det ved at indføre tvende buller af Alexander IV,
henholdsvis af 18. Marts og 17. April 1255, ved hvilke
klostrene af Cisterciensernes orden for bestandig fritages for alt
gæsteri af deres biskopper, såvel som for at visiteres af dem:
det forbydes prælaterne at opfatte den gæstfrihed, som klostrene
måtte yde dem, som en forpligtelse eller som hævdet ved skik
og brug (ne quisquam prelatus id, quod sic gratiose inpenditis,
a vobis ex debito seu prescripta consvetudine presumat
exigere, auctoritate presentium districtius inhibemus). Det
apostoliske sæde har tilstået dem den ret ikke at visiteres af
nogen undtagen fædre-abbederne — (det var alt sket den 2.
Maj 1245, Dr. Buchwald s. 41) —; „men da der er visse
gæsterier, som er knyttede til bispevisitationen, så de kun skal
ydes i forbindelse med den, så byder og befaler vi, at ingen
biskop eller anden prælat må afnøde eder sligt gæsteri, lige
så lidt som I må yde det” (quia vero sic sunt procurationes
visitationi annexe, ut prelatis non sint, nisi visitent, exhibende,
auctoritate presencium, ne quisquam dyocesanus aut prelatus
alius a vobis procurationes hujusmodi exigere vel extorquere
presumat, nec vos eis exibeatis; p. 269). At disse
pavebreve ikke uden videre kan overføres på retsforhold i Danmark,
har alle parter havt en følelse af; til en tid, da erkebiskop
Jakob forgæves søgte at hævde de kanoniske bestemmelser om
biskoppernes uafhængighed af kongemagten, vilde det
selvfølgelig have været et alt for dristigt ønske at kunne frigøre
sig for en bestemt materiel forpligtelse, på hvilken biskoppen
havde mange tiders hævd; at det fremsættes af abbederne er
såre forklarligt, men overfor Tyge gøres det end ikke gældende
fra begyndelsen af, man ønsker kun en mindelig afløsning,
således som biskop Peder havde indrømmet den. Men hverken
biskop Tyge eller dronningen har isinde at tillægge disse
privilegier nogen betydning overfor gammel vane og god skik.

De følgende aktstykker i striden, pavens kommissorier
osv., indeholder intet bidrag til at belyse stridens indhold; des
større betydning må der tillægges den voldgiftskendelse, som
afsagdes af bisperne Esger og Nils, den 26. November 1264
i Århus; thi ved denne kendelse bliver stridens
hovedspørgsmål fuldstændig gennemskueligt for os. Før vi imidlertid går
over til at gengive dette aktstykke, må det bemærkes, at
begge disse mænd forlods må antages at stille sig væsenlig
på biskoppens side, og det er fuldt troværdigt, når krøniken
fortæller, at det var nødigt, at abbed Thure (Bos efterfølger)
indlod sig på deres voldgift. De hørte nemlig begge afgjort
til kongens parti i den store kirkestrid, Esger af Ribe
protesterede udtrykkeligt og gentagne gange mod Vejlekonstitutionen
som et overgreb mod kongen, ja et landsforræderi, og Nils af
Slesvig var ganske særlig genstand for Jakob Erlandsøns had
og forfølgelse; da han havde været så uheldig at falde i
fangenskab i slaget på Lohede, begav erkebiskoppen sig over til det
slot, på hvilket han sad, og foranledigede at han blev lagt i
lænker, og senere havde den sønderjydske hertug, som da var
forbunden med Jakob, endnu engang fængslet ham. Nu
opholdt han sig, landflygtig fra sit stift, i kongeriget, hvor han
året efter døde. Tyge tilhørte som den tredje dette
protestparti imod Jakob Erlandsøn, deres grundtanke var den, at
fædrelandets nedarvede lovgivning stod over enhver fremmed
ret, at troskaben mod kongen stod over ethvert hensyn til
paven og hans påbud. Når slige mænd skulde være
voldgiftsdommere istedenfor de af paven udnævnte abbeder og priorer,
kan det ikke antages, at der er bleven taget et uberettiget
hensyn til munkenes påstande, eller at man har ladet et
falskneri passere dér, hvor man ikke engang tog hensyn til
Alexanders utvetydige frihedsbreve.

De to biskopper gør vitterligt, „at efter vor mægling den
klostergivne mand abbed Thure af Øm kloster lovede vor
ærværdige broder biskop Tyge af Århus det gæsteri, som hans
formænd, de Århus biskopper, vides at have havt efter
anerkendt skik og brug (Thuro — promisit venerabili fratri n.
dom. Tukoni A. ep. procurationes, quas antecessores sui
Arusienses episcopi in dicto monasterio secundum approbatam
consvetudinem dinoscuntur habuisse). Hvis der nu skulde
blive strid om, hvad Gud forbyde, hvorledes denne skik og
brug var, med hensyn til det gæsteri der skal ydes biskoppen
i fasten, så vidner vi herved for alle og enhver, at vi til sin
tid, da vi indtog en mere underordnet plads og var hos den
ærværdige broder her Peder Elavsøn, biskop i Århus, har set
sådan skik: når han kom til klosteret askeonsdag, lod han
hele sit følge tage bort igen på 4 klerke og højst 5 lægmænd
nær, og således opholdt han sig i klosteret med et lille følge,
somme tider i tre uger, somme tider kortere. Dette har vi
vidst og dette véd vi, og vi selv personlig har tre gange været
i Øm kloster med ham i fasten. Endvidere véd vi og har
været tilstede ved og har set, at hver gang samme biskop
skulde have en sammenkomst med herremænd eller
almuesfolk, så forlod han klosteret og drog afsted, snart hist, snart
her hen, til lands eller vands, for ikke at falde klosteret til
besvær med sine gæster. Endvidere véd vi og vidner, at dette
samme kloster frit har havt den indtægt af biskop Peder
Elavsøn, som kaldes biskopsgave, og oppebørselen af helgbrud
overalt i Århus stift af sine bønder og bryder. Alle disse
friheder lovede vor ærværdige broder her Tyge, Århus biskop,
i begges vor og mange andre gode mænds nærværelse den
nævnte abbed og broderskab at lade dem frit og rolig i eje,
idet han aflagde en korporlig ed i vor hånd, at der for
fremtiden ikke herover skulde høres nogen klage fra abbedens og
broderskabets side, og biskoppen lovede endvidere med en ed,
at hvis der skulde rejses strid om andre ting, da at gøre og
mage alle ting således for klostret, som vi måtte anse det for
billigt: Sket i Århus St. Klemens kirke, i mange troværdige
mænds overværelse, 1264 dagen efter St. Katrine” (p. 287).

Det trænger vistnok ikke til nogen vidtløftig påvisning,
at der her er afsagt en kendelse, som i alt væsenligt giver
klosteret ret. Påstanden om at gæsteriet hidrører fra biskop
Svens testamente nævnes end ikke, den har selvfølgelig vist sig
at være aldeles uholdbar; de to biskopper holder derimod fast
ved, at gæsteriet er hævdet ved mange års skik og brug,
pavebrevene dérimod kommer heller ikke i betragtning. Biskoppen
får altså sin ret til gæsteri anerkendt, eftersom han ikke vil
gå ind på den afløsning, som Peder Ugedsøn indrømmede på
synoden i Århus, men han må da til gengæld afstå fra
indløsningssummen: bispegaven og helgbrud af klosterets
fæstebønder; og han må endvidere anerkende den grænse for
gæsteriet, der er givet ved skik og brug, nemlig forplejning af
biskoppen selvtiende i højst tre uger i fastetiden. Meningen
med dette ophold i klosteret skinner her tydeligt nok igennem;
biskoppen kommer ikke for at forstyrre klosterets fred, men
netop for at nyde godt af den; han kommer i fasten, i den
tid, da hver enkelt skal samle sig i åndelig og legemlig
beredelse for at betænke Kristi ophold i ørken, hans fristelse og
forberedelsen til hans lidelse og død. Det er altså ikke gæsteri
i almindelig betydning, forplejning for hele det brogede følge,
som slutter sig til biskoppens gård, men det er klosterlig
gæstfrihed i årets strængeste fastetid, og biskoppen optages kun
for en stund blandt klosterbrødrene for med dem at „sørge for
sine synder”.

Dette „gæsteri” er da heller ikke enestående for Øm
kloster. I året 1299 afløste abbeden Gunner i Løgum
klosterets forpligtelse til at yde biskoppen af Ribe tre ugers gæsteri,
„da de af erfaring vidste, at det virkede i høj grad forstyrrende
på broderskabets stille liv på grund af den store tilstrømning
af folk”; der gaves i afløsning både jordegods og bispegave
af fire herreder. (Scriptores r. D. VIII 107 f.: expensas
trium septimanarum, quas reverendis patribus, dom. episcopis
Rip., nomine suæ ecclesiæ consvevimus exhibere —.) 12/5 1322 frafalder Viborgbispen sin procuratio af Vitskøl (Suhm XII 60).

Hvor forbavset bliver man da ikke, når man efter at
have gjort bekendskab med disse aktstykker vender tilbage til
Dr. Buchwalds fremstilling af dem. Her mærker man ret,
hvad det vil sige ved siden af de almindelige videnskabelige
forudsætninger og megen god vilje at mangle det tilbørlige
kendskab til det folks nationale udvikling, hvis historie man
vil behandle. Dr. Buchwald går ud fra, at det var
„weltbekannt”, at pave Alexander havde forandret
Cistercienserklostrenes retsforhold overfor bisperne, det falder ham slet ikke
ind, at der må føres bevis for disse bullers anerkendelse her
i Norden, at al analogi taler imod den og at selve det emne,
han behandler, fra først til sidst er et håndgribeligt bevis for,
at de ikke blev anerkendte uden videre. Og dog følger han
Paludan-Müller i sin Sympathi for kongedømmets kamp imod
langt ældre og langt mere grundfæstede sætninger i kirkens
retssystem, og han véd meget vel, at sætningerne om tienden
og præsternes ugifte stand aldrig trængte fuldstændig igennem
her i Norden, hvor „weltbekannte” de end var og er.

Dr. Buchwald tager sit udgangspunkt fra voldgiftskendelsen;
den godtgør bispens ret til gæsteri, siger han; „die Consvetudo
durch Verjährung ist verboten, jene Consvetudo, von welcher
der Vertrag in der Clemenskirche als Rechtsgrund spricht, kann
also nur durch einen Privatvertrag zwischen Kloster und
Episcopat entstanden sein; als solcher ist aber nur der, den Tyge
angiebt, möglich. — Das Recht der Procuration, ihre Existenz
ist festgestellt durch den Vertrag; — was also von Øm aus
dagegen vorgebracht wird, fällt in das Reich der Unwahrheit,
und Urkunden, die das Gegentheil erweisen sollen, sind
mindestens verfälscht” (s. 46 f.). Dr. Buchwalds fejltagelse i dette
hovedpunkt er forklarlig af hans mangel på fortrolighed med
vor middelalders historie, men den er vanskelig at undskylde,
når han tror at måtte drage så vidtgående konsekvenser af
sin opfattelse.




II. Krøniken om årene 1246—57.

Der vilde ikke være nogen grund til at gå nærmere ind
på den forfatter i klosterhåndskriftet, som har gjort optegnelser
fra årene 1246—57, dersom ikke Dr. Buchwald havde draget
ham ind i den almindelige malstrøm af underfundighed og
perfidi. Der er da så meget mere grund til at gennemgå
hans fortælling, som den i høj grad taler for den gode tro, i
hvilken munkene tog sig på at fortsætte det første håndskrift
og give efterverdenen nogen kundskab om de lidelser, som de
hårde tider i århundredets midte påførte dem.

Denne forfatters optegnelser fylder kun få blade (Scr. p.
259—63) og fortællingen er spredt og uden ro og helhed.
Der meddeles en del værdifulde oplysninger om klosterets
lidelser i den ulykkelige tid før og efter Erik Plovpennings
mord, men henvises iøvrigt i den henseende til „cronica
nostra et acta temporum” (p. 262); der omtales endvidere en
flytning af klosterkirken med et tilhørende aktstykke (år 1257),
og mellem disse to partier får vi underretning om de
forurettelser, som biskoppen Peder Ugedsøn tilføjede klosteret. Dr.
Buchwald synes forlods at have været overbevist om, at
forfatteren her må have lagt an på at bedrage os. Han finder
det i højeste grad mistænkeligt, at han så ubetinget fordømmer
hertug Abel og roser kong Erik, og spørger man, hvorfor det
netop her er så påfaldende, da dog alle andre kilder heri er
enige med krøniken, så får vi den oplysning, at der her er
lagt an på at vinde læsernes Sympathi for bedre at kunne få
sine senere påfund til at vinde indgang. Mærkeligt nok er
derimod efterretningerne om den nye kirkebygning ikke bragte
i forbindelse med hovedsagen; skulde det være Dr. Buchwalds
mening, at vi trygt kan stole på sandheden af denne fortælling
og det meddelte aktstykkes ægthed? Så vilde vi dog få noget
godt ud af dette sørgelige håndskrift!

Nu vil forfatteren meddele os noget om klosterets
ejendom i Sødringholm (dicam nunc de Sythring aliqua), — denne
naive indledning er meget mistænkelig. Tingen er den at
klosteret har fået de to tredjedele af Sødring af biskop Peder
Elavsøn, den ene som gave, den anden ved køb; den tredje
er mageskiftet fra Johannes Judesøn for Hørningtorp; det
havde biskoppens brev og segl på det hele, stadfæstet med
mange vidner. Således stod det i 5 år og derover før Peder
Elavsøns død (1246). Derpå var bispestolen ledig i 3 år på
grund af indre stridigheder i kapitlet. Den nye biskop Peder
Ugedsøn havde altid forhen vist sig fjendsk mod klosteret og
det viste sig snart, at han vilde optræde anderledes imod det
end Peder Elavsøn. Særlig vendte han sig mod Sødringholm,
og det ender med at brødrene må lade mageskiftet med
Johannes gå tilbage og betale biskoppen 80 mark for at få fred
for hans og kapitlets påtale. Og dog har de intet andet ud
af det end store byrder og mangehånde gæsteri! Abbeden
Johannes tog sig dette meget nær og nedlagde 1249 sin
værdighed, træt af megen modgang.

Er der i og for sig noget påfaldende i denne fortælling?
Peder Elavsøn er meget venlig stemt overfor klosterbrødrene,
han søger sin grav i deres kirke og når han gæster dem i
fasten, er det med et ringe følge og meget stilfærdigt. Således
giver han dem også en rig gave i jordegods, andet sælger han
til dem, uden al tvivl for en billig penge. Hans efterfølger
anerkender ikke dette salg, men gør påtale på Sødringholm;
munkene sætter sig selvfølgelig til modværge, men det ender
med deres nederlag, de må lægge 80 mark til købesummen.
Hvormange lignende tildragelser finder vi ikke omtalte i vore
oldbreve; er der noget, som kan kaldes konstant i disse, så
er det stridigheder med hensyn til afdøde mænds og kvinders
gaver og pro-forma salg til kirker og klostre; det gik meget
vanskeligt op for vore forfædre, at enkeltmand således kunde
lægge slægtens nedarvede jordegods til sin gravkirke. Disse
forhold er imidlertid ikke Dr. Buchwald nærværende, han aner
en dyb og skjult mening i de enkelte udtryk. „Warum war
P. U. „nobis ante contrarius”?” Dette spørgsmål og denne
stille tvivl om muligheden af et sådant fjendskab kommer
oftere igen, men bliver lige uforståelig. Hvad mærkeligt er
der i, at klosteret kender bispeemnerne i Århus? at det i
henseende til spørgsmålet Sødringholm deler dem i venlige og
fjendlige? Valget var uafgjort i 3 år (transactis tribus annis,
Dr. B. har fejlagtig: 3 Tage nach P. E.'s Tode, s. 40), der
var tid nok til at orientere sig. — „Was bedeutet das
unklare „nobis in contrarium disturbavit”? Worin besteht die
„querimonia episcopi vel canonicorum”? Der Grund der
Feindschaft, die Klage der Gegner und ihre Handlungen sind so
gut wie verschwiegen.” Ingenlunde! Querimonia er kæremål,
klage for retten, påtale, den de køber sig fri for ved de 80
mark. Det hedder foran i fortællingen: vore brødre sad i 5
år og derover på Sødringholm „sine querimonia, omnes
ususfructus percipientes”; dermed mener forfatteren, at de havde
laghævd på gården, de „trende halme” som det kaldes, og
han måtte tilføje, at de sad der uden kæremål, thi, siger
Andreas Sunesøn, nec prodesse poterit ista prescriptio, nisi in
pace continuata fuerit et quieta, non turbata querimoniis (lex
Scan. IV 12). Peder Ugedsøn derimod kærer på dem og
andet ligger der ikke i hans disturbare.

Så kommer abbeden Olav og hans tilskikkelser
(1249—55). Kong Abel afnøder ham 300 mark for at få klosterets
friheder stadfæstede, ligesom han plagede rigets andre kirker
og klostre. „Men også Peder Ugedsøn, som vi før har nævnt,
aftvang klosteret 150 mark, foruden andet ondt, som han
tilføjede klosteret, for de tre års gæsteri, som stod til rest fra
den tid, bispestolen var ubesat.” (Denne pludselige overgang
fra Abel til biskop Peder er mistænkelig: „Diese Malice
charakterisirt die Stellung des Autors zu seinem Stoffe.”) — „Senere
hen kom han til os som for at visitere, men på skrømt, som
det noksom viste sig. Han blev nemlig (efter visitationen) hos
os sålænge han havde lyst og gennemgik alle vore bøger i
samlingen; dér fandt han bøger, som havde tilhørt salig Peder
Elavsøn og som han dels havde givet os i sjælegave, dels
solgt os for penge; dem lod han bringe over i bispehuset (på
klosteret) efter at have gjort en ed på helligdommene og
evangeliet, at de strax skulde leveres tilbage. Men han brød sin
ed og tog bøgerne med sig.” Forfatteren knytter hårde
forbandelser til denne fortælling.

Også denne fortælling bærer for Dr. B. tydeligt præg af
underfundig forvanskning. Forfatteren véd godt, at visitationer
er forbudne biskoppen (1245), det er altså en skammelig
insinuation, at Peder kom i den anledning; han véd godt, at
biskoppen har ret til gæsteri, men han vil skjule det ved at
kalde det „apparatus” istedenfor „procurationes”: „Wir haben
also einen Schriftsteller vor Augen, der die Klagmotive, die
Klagen und die Handlungen seiner Gegner theils blos
verschweigt, theils absichtlich verhullt” (s. 42).
Men krønikeforfatteren lægger aldeles intet deri, at biskoppen
kommer for at visitere, tværtimod; var han kommen kun af
den grund, vilde der intet have været at sige på ham, men
det var kun et påskud, han kom for at hente de bøger, der
tilhørte klosteret med samme ret som Sødringholm, en ret, som
han ikke anerkendte. At apparatus var lig procurationes
vidste virkelig enhver dansk læser, som overhoved kunde
forstå klosterkrøniken, deri lå der ingen „Verhüllung” (sml. kong
Valdemars jordebog). — Nej, denne forfatter fortæller fra sit
standpunkt hvad der er sket og som det er sket, og det er
utilbørligt at gøre ham til genstand for en så aldeles ubeføjet
kritik, fordi man vil hans efterfølger tillivs.




III. Gæsteri-overenskomsten med Peder Ugedsøn.

Vi kommer nu til den forfatter, som fortæller om
gæsteristriden, og hvis fremstilling derfor særlig er genstand for Dr.
Buchwalds mistænksomme kritik. Dette afsnit af
Øm-håndskriftet er forfattet kort efter det tiår, hvis historie det
fremstiller (1257—67), Dr. B. antager ved 1269—70. Forfatteren
knytter sin fremstilling umiddelbart til den foregåendes, og
ligesom denne er han en samtidig og har selv oplevet hvad
han fortæller om. Hans skrift fylder to læg i håndskriftet,
hvert på 4 skindblade; i den trykte udgave udgør det 36
foliosider (p. 266—301), men den overvejende del består af
aktstykker.

Det første lille afsnit omhandler en overenskomst mellem
abbeden Asgåt og biskop Peder, som er af ikke ringe
betydning for stridens udvikling; vi skal derfor her gøre den til
genstand for en særlig omtale. „Da biskop Peder, således
begynder forfatteren, så, at abbeden var en godmodig mand,
så løftede han sit hovmods horn så meget des mere imod
ham, idet han kom til klosteret med et så stort følge, når
han kom for at nyde sit tre ugers gæsteri, at det forekom os
alle utåleligt. Brødrene rådslog da om denne ting og gik til
ham for at sige, at de ikke kunde evne disse udgifter. Han
svarede dem: I har meget mere af os end der behøves hertil.”
Dette fortolkes nærmere om helgbrud af deres bønder, som han
anslår til 40 mark penge, og bispegaven, der skulde beløbe
sig til 18 mark havre. Fra munkenes side benegtedes dette;
helgbrud havde de næsten intet af, i alle tilfælde kun den
fordel at deres bønder ikke blev flåede af bispens
ombudsmænd — (en snært til den biskoppelige rettergang i stiftet) —,
bispegaven var kun tildels indrømmet dem af biskop Peder —
(den anslås til 2 1/2 mark) —, resten havde de havt fra klosterets
første tid. Nu ønskede imidlertid biskoppen at få disse
oppebørsler tilbage og efter mange forhandlinger og efter mange
venners indtrængende råd gik klosteret endelig ind på en
overenskomst: biskoppen fik sit helgbrud og sin bispegave og
klosteret fritoges aldeles fra at yde gæsteri. Således holdtes
det i biskop Peders tre sidste år (i fasten 1257—59).
Derefter var der atter et par års strid om bispevalget.

Dr. Buchwald har kun det at indvende imod denne
fortælling, at overenskomsten savnes mellem aktstykkerne, og han
giver ikke utydeligt at forstå, at han for sit vedkommende tror,
at den er urigtig gengiven (s. 43. 46 f.); men enhver som
véd, at hele vort offenlige retsvæsen dengang hvilede på mundlig
vidnefast overenskomst, vil finde dette naturligt; det var ikke
en varig, men kun en personlig midlertidig overenskomst, den
var sket på synoden og altså absolut bindende for den tid,
for hvilken den var afsluttet.

Men fortællingen giver i sig selv vistnok anledning til
andre tvivlsmål. Forfatteren er partimand og lægger ikke
dølgsmål derpå, han skriver ud af flere års lidenskabelige
forbitrelse, han har følt sin og klosterets afmagt overfor vilkårlige
biskoppers overgreb, det forhen velhavende broderskab sidder
forskræmt på sin sidste gård og beråber sig forgæves på
biskoppernes voldgift og pavelige legaters domme. Det går
ham da som det er gået så mange både før og senere, at
han taber oversigten over de tidligere begivenheder. Han
mindes vel, at der har været kæmpet med forskellige grunde,
thi således går det jo i hver længere strid, som er rig på
omskiftelser, at der tyes til forskellige grunde, at der
fremsættes forskellige påstande og at hele sagen efterhånden vinder
et noget andet udseende. Men han kan ikke holde disse
forskellige standpunkter ude fra hverandre og pointere dem skarpt,
og han er desuden alt for meget partimand til at ville stå ved,
hvad der på tidligere trin af sagen har været indrømmet eller
kæmpet for. Dengang forfatteren nedskrev sin beretning, havde
Øm kloster fået dom for, at gæsteriet var et overgreb, og han
opfatter derfor enhver tidligere overenskomst som en afnødt
indrømmelse, eller finder det i det mindste i sin orden at
fremstille den således.

Her er der i virkeligheden et punkt, på hvilket kritiken
bør henvende sin opmærksomhed, men dette har Dr. Buchwald
ikke fået øje på. Forfatteren kan have eller har vistnok ret
i, at Peder Ugedsøn krævede større gæsteri end Peder Elavsøn,
der kom for at faste i klosteret, og det er rimeligt nok, at han
gjorde gældende, at det kunde munkene nok yde som vederlag
for de indtægter, der umiddelbart hidrørte fra bispedømmet —
(man lægge mærke til, at der her endnu slet ikke er tale om
biskop Svens gave af sit arvegods) —; men stødet til at
gæsteriet afløstes kom vistnok snarest fra munkene, der netop
dengang må have modtaget Alexanders buller om gæstenets
afskaffelse. Det kunde da vistnok neppe noget øjeblik falde
dem ind uden videre at opnå en eftergivelse af en materiel
byrde, som havde mange års hævd og sikkert stod i det
nærmeste forhold til de indtægter, som bispestolen havde afstået
til dem, men det var dog et bekvemt og velkomment
udgangspunkt for en underhandling om afløsning. Og om det jo end
hører til god politik at undervurdere det man vil opnå,
sålænge underhandlingerne er svævende, kan der dog neppe være
nogen tvivl om, at det jo er den rette opfattelse, som noget
senere kommer frem i samtaler og breve, hvorefter Peder
Ugedsøns forlig er en indrømmelse og et bevis på hans
fredelige og venlige sindelag overfor klosteret. Og var hans
efterfølger uden videre gået ind på det samme, vilde der vel heller
aldrig være bleven opstillet videregående fordringer fra klosterets
side. Som det nu udviklede sig, tog det ene ord det andet
og den ene påstand fremkaldte den anden, indtil man stod
overfor to uforligelige opfattelser og appellerede til den rå
magt og til de pavelige afsendinge.




IV. Abbeden Bo og biskop Tyge.

Efter biskop Peders død opstod der som alt omtalt igen
en heftig strid om bispevalget. Efterat alle de kanoniske
valgmåder var komne til anvendelse uden at føre til noget
resultat, udnævnte erkebiskoppen Jakob Erlandsøn abbeden
Arnfast i Ryd kloster i Sønderjylland, men hans valg
forkastedes af dronningen, da han var mistænkt for kongemord,
og marsken Johannes Kalv søgte ivrigt efter ham i stiftet; på
Øm kloster var han ikke mindre end syv gange, idet han
åbent udtalte, at han vilde gribe og fængsle Arnfast, om han
så fandt ham foran højalteret. Krøniken forsikrer, at han ikke
havde sin fod på Øm efter sin vielse, medens han dog
vistnok før den tid var kommen der eller vel endog havde havt
tilhold der under valget; thi senere anklagedes klosterbrødrene
for at huse ham. Da lykkedes det endelig en anden af
bispeemnerne i Rom at opnå udnævnelse og vielse af selve paven,
det var munkenes senere hensynsløse avindsmand Tyge; stiftet
måtte senere betale de 600 mark rent sølv, som valget havde
kostet ham.

Tyge kom til landet Vor frue dag i høst (d. 8. Sept.)
1262, et fjerdingår efterat abbeden Bo var tiltrådt i Øm
kloster. Samme efterår, siger krøniken, lærte man hans
sindelag imod dette at kende; munken Lage blev uden grund
overfalden og såret på Rødsmose klostergård, men biskoppen var
så langt fra at straffe dette, at han tværtimod tog sig af
drabsmændene, der var almuesmænd, og gjorde nogle af dem
til sine landboer, andre til bryder, hvorved de kom ind under
hans vårdned.

Det var forgæves at Bo søgte at få overenskomsten med
Peder Ugedsøn fornyet, Tyge stod på bispestolens gamle ret
og forlangte gæsteriet som det altid tilforn havde været skik;
Bo fremsatte da herimod sin påstand på, at gæsteriet i og for
sig beroede på klosterets gode vilje og ikke på nogen
forpligtelse. I den nærmest følgende langefaste kom det til et
sammenstød.

Lørdagen før kyndelmisse, den 27. Januar 1263, melder
et bud, at biskoppen ønsker at træffe abbeden hjemme den
følgende mandag; de modtager ham efter skik og brug med
procession og fører ham til bøn i kirken. Derefter spurgte
abbeden ham, om han ikke vilde træde indenfor i stuen, da
det var koldt, men han afslog det. Abbeden gik da ind for
at se til anretningen, men biskoppen fulgte strax bagefter og
fandt stuen mørk på en enkelt prås nær. Derover vrededes
han meget og fremførte det senere blandt sine klager til
kongen.

Næste morgen bad han om tilladelse til at overvære
kapitlet, og da abbeden tog ham med derind, begyndte han at
visitere: „jeg er kommen, sagde han, for at visitere og ønsker
at vide, om nogen har noget at fremføre imod nogen anden,
om I holder eders orden, om I giver almisse ved klosterdøren
og hvor meget.” Abbeden tilbageviste disse spørgsmål. „Herre,
sagde han, hvis I har noget andet at fremføre, da sig til;
men dette vedkommer ikke eder; vi har visitatorer i
fædreabbederne.” Dermed rejste han sig og istemmede salmen
Adjutorium nostrum.

Kort efter forlangte Tyge igen en samtale med
broderskabet; han sagde da, dirrende af vrede, at han var kommen
for at visitere og for at modtage sit gæsteri; men da de ikke
var rede til at modtage ham nu, vilde han komme igen i
fasten. Abbeden, som i forvejen havde overbevist sig om, at
alle munkene var enige i ikke at ville yde gæsteriet, gjorde
indsigelse herimod ved at henvise til overenskomsten med
biskop Peder, men Tyge henholder sig til hvad der er gammel
skik og brug (consvetudo). Da tager Bo de to pavebreve frem,
af hvilke klosteret ejede det ene i en original udfærdigelse,
det andet i en verificeret kopi fra Clairvaux, og gør indsigelse
imod, at gæsteri skulde kunne kræves efter gammel „skik og
brug”.

Biskoppen fremførte derefter sin anden påstand: „vil I
ikke yde efter skik og brug, så bør I yde det for ejendommene
i Djurs, og det vil I da ikke kunne negte”. Bo indvendte, at
på de ejendomme havde klosteret gavebreve med stadfæstelse
af paven, kongen og erkebiskoppen, men Tyge afbrød her
samtalen for at gå til bords.

Strax efter modtager Bo så det allerede tidligere omtalte
brev og svarer på det; tilsigelsen til gæsteri gentages to gange
skriftlig, uden at abbeden gentager sit skriftlige svar, da brevet
ikke leveres ham, men kun læses op som stævning.

Biskoppen kom derpå med sit følge på den i brevet
nævnte dag, siger krøniken. Her må der dog vistnok
foreligge en hukommelsesfejl, da det følgende bestemt forudsætter,
at scenen i klosteret foregik askeonsdag, på hvilken dag jo
også de tidligere biskopper siges at have indfundet sig, medens
brevet derimod bebuder hans ankomst til første søndag i fasten.
Der var sendt kokke i forvejen, men de var bleven afviste og
kom anden gang med ordre til at tage hvad man ikke
godvillig vilde give dem, men umiddelbart efter kom Tyge selv
til hest over søen fra Vor kloster med ridende følge. Abbeden
modtog ham med ærbødighed, men afviste strax hans fordring.
„Er vor mad til rede?” spurgte han, idet han sprang af hesten.
„Det antager jeg nok den er, svarede Bo, men ikke her.”
Bispen pegede op imod den bygning, som kaldtes bispehuset,
og sagde: „er det monstro ikke vort hus?” „Vore munke
siger, svarede abbeden, at det er deres hus, ikke eders.”
Derpå trak han et skrift frem og læste det op for biskoppen,
det var en appellation til paven, som han i forvejen havde
skrevet for strax at kunne gøre brug af den ved denne
forudsete lejlighed.

Forbitret herover trådte biskoppen et trin op til huset og
sagde: „vi må have hvad vi trænger til”; derefter sønderbrød
han døren ind til kapellet. Munkene talte nu om at sætte
magt mod magt og dette blev berettet biskoppen af en klerk
fra Ribe, Johannes Piper, som var blandt gæsterne; i det
samme lød klosterklokken, og Tyge fandt det nu at være
rådeligst at opgive slaget som tabt. Endnu engang lagde en
ven af begge parter, Ebbe Ugedsøn, sig imellem for at undgå
et fuldstændigt brud; men da abbeden kun vilde modtage
gæsterne på den betingelse, at biskop Tyge udstedte en
skriftlig tilståelse af, at det kun var gæstfrihed, ikke gæsteri,
som var ydet ham, vilde han ikke høre noget om forlig; han
satte sig til hest og forlod klosteret.

Næste torsdag, altså vistnok den følgende dag (15.
Februar), fremtrådte biskoppen på Åbo sysselthing med klage
over abbeden, han påstod at være dreven af gårde med kæp
og hug; munkene, sagde han, var bleven sammenkaldte ved
klokken for at sætte sig op imod ham. Endvidere påstod han,
at man i klosteret fjælede biskop Arnfast og andre kongens
fjender. Krønikens forfatter negter ikke blot dette sidste, men
også det med klokken; det var et rent tilfælde, påstår han,
at klokken kimede netop dengang, det var for at angive hvad
tid det var (secunda refectio).

Næste torsdag mødte abbeden sammesteds for at tage til
genmæle imod biskoppens sigtelser, men krøniken fortæller
ikke nærmere om hvad der foregik på thinge. Det fik heller
ingen betydning, thi dagen efter kom en ridder Johannes
Kanne, en ven af klosteret, til abbeden og bad ham om dagen
efter, som var tamperlørdag (d. 24. Februar), at følge med
ham til Århus, for at han og andre venner af klosteret kunde
prøve på at stifte forlig mellem ham og biskoppen.

Der var mange gode mænd kommen sammen i staden i
den anledning, men det lykkedes kun med stor møje at få
biskoppen til at møde til forlig. Endelig havde de en
sammenkomst i et kapel ved domkirken, og her fremsatte biskoppen
igen de samme beskyldninger, medens abbeden fralagde sig
dem. Da svor biskoppen ham dem på hånd, og alle vendte
sig nu imod ham med det spørgsmål, hvorfor han havde båret
sig således ad. Abbeden svor da også på, at han aldrig
havde set Arnfast, efterat han var bleven biskop, og at der
ikke var bleven kimet med klokken for at tilføje biskoppen
nogen overlast. Endvidere fremtog han sin stola, lagde den
om halsen og udtalte en forbandelse over den, der i dette
tilfælde fór med usandhed: over den, som først havde rejst
beskyldning mod ham, hvis den var falsk, eller over sig selv,
hvis den var sand. Herefter opstod der en heftig scene i
kapellet; biskoppen var rasende over, at nogen vovede at lyse
forbandelse over ham i hans egen kirke, og de tilstedeværende
adelsmænd måtte lægge sig imellem for at forklare ham, at
det gjaldt den, som først havde løjet abbeden på. Det endte
da med, at biskoppen stævnede sin modpart til møde næste
dag (søndagen) ved Dover kirke, hvor da aktstykkerne skulde
fremlægges og undersøges. Dermed erklærede de
tilstedeværende sig alle tilfredse, thi en fortsættelse af den forargelige
strid mellem de to kirker var efter alles mening utålelig,
retten måtte have sin gang.

Mødet ved Dover kirke var meget talrigt; klosterbrødrene
mødte ikke blot selv i stort antal, men havde sendt alle deres
læge arbejdsmænd i forvejen, ligesom de havde tilsagt alle
deres bønder og bryder til møde. Biskoppen kom med sit
sædvanlige følge og havde desuden sat alle provster og munke
af sit stift stævne, de „sorte” brødre (Benediktinerne) var
Cistercienser-brødrenes naturlige modstandere. Bo læste
testamentet og privilegierne op, og alle undredes over at høre,
hvor vel funderet klosterets ret i den henseende var. Biskoppen
tav hertil, men slog ind på en ny vej: „I har kirker i værn,
sagde han, dem tager jeg tilbage”. Strax trak abbeden et
paveligt stadfæstelsesbrev på Veng kirke frem og læste det
op. Biskoppen afbrød ham og sagde: „alle eders breve er
ikke en bønne værd”. Så tog han det på en anden led.
„Hvem har valgt dig til abbed, sagde han, hvem har
stadfæstet dit valg og hvem har indsat dig imod min vilje?“
Abbeden henviste til faderabbeden, hvis jurisdiktion han var
underkastet. Bispen svarer: „jeg bandlyser dig, fordi du
kalder dig abbed, og jeg bandlyser broderskabet, fordi det
kalder dig abbed, og jeg bandlyser alle og enhver, som kalder
dig så.” Abbeden rejser sig og siger: „lige så let som du
bandlyser mine undergivne, lige så let giver jeg dem
afløsning: de være løste fra bandet, nærværende og fraværende, i
vor herre Jesu Kristi navn”. Nu lagde hans venner sig atter
imellem og opfordrede ham til at give biskoppen gode ord,
det kunde umuligt gå an at tale således til sin biskop. Men
Bo var ubevægelig: „jeg har aldrig fornærmet ham, sagde han,
og min eneste forbrydelse er, at jeg ikke kan yde så meget
som han vil have”. — Dermed endte dette møde.

I den følgende uge blev alle klosterets bønder tilsagte til
møde for biskoppens bryder, således at de kom til at ulejlige
sig den længst mulige vej; fra Låsby kaldtes de til Grenå (10
mil i lige linje), fra Assens, syd for Horsens, til Randers, fra
Djurs til Virklund ved Silkeborg, steder der alle ligger
omtrent i samme urimelige afstand fra hverandre. Nu blev det
betydet klosterbønderne, at de foreløbig var under forbud, men
at dette snart vilde gå over til fuld bandsættelse, dersom de
vedblev at tjene munkene på Øm. Hylende og klagende kom
de så til abbeden, som forgæves søgte at berolige dem og få
dem til at vise tålmodighed; de kaldtes atter og atter til
stævne med biskoppens bryder, de måtte betale bøder og tåle
forbud og efterhånden faldt de næsten alle fra deres lovlige
herskab for at få fred.

Nu henvendte abbeden sig til biskop Nils af Viborg,
kongens kansler, og Johannes Kalv, kongens marsk, og andre
gode mænd for at opnå deres mægling; biskoppen svarede, at
han enten vilde have sit gæsteri eller selv tage det tifold. De
gjorde da hensynet til bønderne gældende, påsken stod for
døren og de ulykkelige våndede sig under forbudet, der vilde
udelukke dem fra herrens bord skærtorsdag. Endelig gav han
efter og der holdtes et nyt møde i fælles venners nærværelse.
Nu vilde abbeden igen komme frem med sine aktstykker, men
biskoppen tillod det ikke: „I véd alle, sagde han, at de Århus
bisper har havt for skik at gæste Øm kloster 3 uger i fasten,
hvorfor dette har sine ejendomme i Djurs. Jeg vil derfor sige
Jer, at det nu er min agt at sætte mig i besiddelse af disse
ejendomme, med mindre jeg får godtgjort gæsteriet for de 3
år, i hvilke bispestolen stod ledig, tilligemed en bøde, og så
for det indeværende år.” Abbeden gjorde et nyt forsøg på at
komme til orde med sit testamente, men Tyge tillod det ikke:
han betakkede sig for at få en forelæsning istedenfor gæsteri.
„Vi véd nok, sagde han, at I har dygtige skrivere, I kan
sagtens få breve efter Jert hoved.” —

Enhver som læser denne fremstilling uden forudfattede
meninger vil føle sig slået af den livfulde fortælling og den
indre sandhed, såvel i de enkelte træk som i den hele
udvikling. Man vil indrømme sandsynligheden af, at modparten
rimeligvis vilde kunnet fremføre adskilligt til at supplere disse
meddelelser, og at et og andet derved vilde komme til at stå
i et andet lys; men det er ikke des mindre et ypperligt stykke
historie, som her bydes os, dobbelt værdifuldt fordi det
hidrører fra en tid, som er så sørgelig fattig på historiske
optegnelser. Vi får her et indblik i en række forhold, som ellers
er os så godt som ubekendte, en kommentar til oldbreve, hvis
rette forståelse i forhold til tiden ofte er så vanskelig.

Der er noget pinligt i at skulle komme tilbage til et
forsvar for forfatterens sandhedskærlighed, men det vil på dette
punkt desuden være ufornødent; thi Dr. B. vilde vistnok være
den sidste til at angribe dette parti af krøniken, når
forudsætningen for hans opfattelse i dens helhed svigter. Sådanne
misforståelser, som at det skulde være „eine vortreffliche
reservatio”, d. e. en jesuitisk udflugt, når abbeden forbander
den, som først måtte have sagt ham dette på, „dersom han
har talt falsk”Side 61. Det hedder nemlig p. 273: cepit maledicere illum, qui hoc primitus
dixisset, si falsum dixerat, et se ipsum, si per se vel per suos factum fuisset etc., er aldeles urimelig og kan kun undskyldes,
når de så øjensynligt bærer præg af at være fremsatte
bona fide.

Vigtigere er det at komme på det rene med de forskellige
mæglingsforsøg og indblandinger af andre i striden, som den
udviklede sig før Bos fratrædelse i Juni måned. Mødet i
domkirken var lørdagen d. 24. Februar (p. 273: sabbato quatuor
temporum, ikke som Dr. B. s. 61 vil: søndagen d. 25.); ved
Dover kirke derimod søndagen den 25., selvfølgelig efter
gudstjenesten, til „kirkestævne”Dr. B. sætter aldeles umotiveret de to møder til d. 18. og 19. Marts (søndag
og mandag), efterat han selv andensteds har nævnt d. 25. Februar (s. 53). S. 51 sættes
de endelig til 17. og 18. Marts.. Den følgende søndag (4. Marts)
stævnes bønderne til møde med bispens ombudsmænd og
forbudet begynder; det nye forligsmøde falder da endnu før
skærtorsdag (29. Marts).

På dette møde må der rimeligvis være sket noget, som
forfatteren ikke på delte sted nævner, men som biskoppen
senere sigter til i et brev. Han siger nemlig, at abbeden har
„fæstet bøder“ til 4. Maj for de fornærmelser, som var
tilføjede ham i klosteret; forfatteren knytter hertil den oplysning,
at der ingenlunde fæstedes bøder, men kun afgaves et betinget
løfte om eftergivenhedPag. 278: emendam, qnam nobis — firmastis, que in sexta feria ante
ascensionem domini — solvi debuit. Dr. B. har ikke forstået udtrykket emendam firmare,
fæste bøder, udlove at betale bøder en vis dag, og tar derfor intet ud af denne
opgivelse (s. 63).. Hvorledes dette nu end forholder sig,
så kan vi måske deraf slutte, at dette møde fandt sted
fredagen d. 23. Marts, før påskeugen, nemlig 6 ugers dagen før
4. Maj, da dette tidsrum i slige tilfælde var en almindelig
retstermin. Det er da vel også det rimeligste, at der her
virkelig er bleven fæstet en bøde, som biskoppen påstår, men
at den kun ikke er bleven betalt, fordi imidlertid andre ting
kom ivejen eller biskoppen ikke opfyldte sine løfter.
For forfatteren havde denne sag tabt sin interesse og han
kommer kun ind på den, fordi den findes i det brev, han af
andre grunde vil indføre i sit skrift. For os har den derimod
meget at sige, thi den viser os et nyt led i den oprindelige
retsforfølgning, der ikke førte til noget resultat, men dog kaster
lys over tidens kirkelige retssædvaner. Biskoppen stævner
abbeden til sysselthinget, abbeden møder ugedagen efter for at
fralægge sig de gjorte beskyldninger; de gode mænd, hvis
egenlige værnething sysselthinget er, lægger sig imellem og
sagen går over til privat mægling, biskoppen anvender al
optænkelig retstvang, og det kommer til et forlig med
bødefæstning. — Derefter kommer det til en langvarig kirkelig
procedure, men efter en halvanden års lidelser og frugtesløse forsøg
på at opnå noget ad denne vej vender man tilbage til
mægling og voldgiftsdom på grundlag af de nationale retsvedtægter.

Imidlertid var de 6 uger gåede og den 4. Maj kommen;
sagen havde vistnok i flere henseender antaget en anden
skikkelse, ligesom den havde vakt manges interesse, der indfandt
sig 5 abbeder fra alle Danmarks hovedklostre for at tage del
i kampen for Gisterciensernes rettigheder. Hvad der foregik
om fredagen véd vi ikke, men om søndagen affattedes
abbedernes klageskrivelser til paven, kardinalerne og de fire
fædreabbeder, og om torsdagen, Kristi himmelfartsdag, udstedte 12
gode mænd, nemlig biskop Nils af Viborg, kongens kansler,
erkedegnen af Århus og viceerkedegnen af Ribe tilligemed 9
lægmænd, i Århus domkirke et brev, hvori de optog abbeden
Bos appellation imod biskop Tyge som retslig udført og af
denne uden grund tilbagevist.

Da heller ikke disse forhandlinger førte til noget resultat,
nedlagde Bo sin værdighed i nærværelse af abbederne af Tvis
og Vidskøl, og Thure, som forhen havde været abbed både i
Vidskøl og Esrom, udvalgtes i hans sted. Selv nævnes han
for fremtiden blandt munkene i Øm (10. Juni 1263).

Dr. Buchwald har gjort et meget stort nummer af dette
abbedskifte; han forkaster selvfølgelig hele fortællingen om,
hvorledes Bo tvang sin afgang igennem, skønt den er så
aldeles i stil med alt hvad der forhen er fortalt om ham:
„unbedingt wahr wird sein: Bischof Tyge erkannte den Bo
nicht als Abt an, dieser trat deswegen seine Stelle nach einer
Berathung mit seinen Obern an Thuro ab” (s. 53).

Ser vi imidlertid rolig på sagen, så stiller det sig en del
simplere; at abbederne nedlægger deres værdighed, ofte efter
ganske kort tids forløb, er ingenlunde så sjældent; Thure havde,
som vi så, alt to gange tilforn været abbed, og gennemgår vi
abbedlisten fra Øm, vil vi stadig møde samme fænomen. Den
første abbed, Brienus, nedlagde sin værdighed og døde mange
år efter i Sorø; den anden, Amilius, døde på samme måde i
Vidskøl; den tredje, Vilhelm, blev først abbed i Vidskøl, hvor
han nedlagde værdigheden, derpå blev han abbed i Øm, endelig
døde han i Vidskøl. Brandanus fulgte efter ham først i Øm,
dernæst i Vidskøl; Nikolaus nedlagde værdigheden og gik til
Vidskøl; disse 5 var abbeder ialt i 34 år. Af de følgende 10
abbeder før Bo døde de 3 i embedet, én blev biskop og de 6
nedlagde værdigheden. Den hele undersøgelse om Bos afgang,
der var så vel motiveret ved hans ubesindige optræden og
den skæve stilling, hvori han havde bragt sig, kunde altså
med fuld føje have været sparet, den hele række formodninger,
beskyldninger og opdagelser med hensyn til Cisterciensernes
planer om for fremtiden at undgå ethvert forhold til deres
biskopper vilde da være falden bort af sig selv, og intet andet
fænomen i vor historie vilde vistnok have givet anledning til
at fremsætte dem.




V. Abbeden Thure, Juni 1263—November 1266.

Den nye abbed, som tiltrådte den 11. Juni 1263,
begyndte med at sætte sig ind i stridens enkeltheder og dens
hidtidige forløb. Han trådte derpå i underhandling med biskop
Tyge, men forfatteren véd ikke i det enkelte at opgive, hvad
der er forefaldet under disse, eller hvilke forligstilbud der er
bleven gjorte. Kun det véd han, at alt var forgæves.
Hovedpunktet i striden er fra nu af klosterets præster og
bønder. I sit sidste brev til Bo havde Tyge forlangt, at de
munke, som var præster ved klosterets kirker, skulde kaldes
hjem senest i løbet af 14 dage, hvis ikke han kunde
fremlægge et ganske særligt privilegium, thi efter den kanoniske
ret var det utilstedeligt (vel etiam — coram nobis compareatis,
docturi quod id poteritis facere de privilegio speciali, cum
hoc jure canonum minime permittatur; p. 277 f.). Da dette
ikke toges til følge og de påbegyndte underhandlinger ikke
førte til noget resultat, skred biskoppen til anvendelsen af
magt. Søndagen den 7. Oktober lod han munken Skjalme,
der fungerede som præst ved Rødsmose (Rosmos) kirke, gribe
på fersk gerning og med en væbnet styrke føre i fængsel, et
par heste toges ved samme lejlighed og andre voldsomheder
fulgte efter i ugens løb. Dette førte til en ny appellation,
som foretoges den 21. Oktober af abbederne fra Esrom, Løgum
og Ryd, og hvori der særlig førtes klage over bøndernes
ulykkelige stilling, da de var prisgivne en hensynsløs retsforfølgelse
og belagte med forbud (p. 281 f.).

Denne fortælling om præsten Skjalme bringer Dr.
Buchwald til følgende udbrud: „Und einen Sieg erringt sich hier
die Wahrheit über die getrübte Darstellung, die in den
späteren Klagen und dem Libellus gipfelt. Lange genug mussten
wir durch das Glas des Mönches sehen, wir erblickten Kirchen
der Aarhus Diocese, wir schauten wie Weltliche, qui sunt de
foro proprio suo, vor dem Tribunal des Bischofs die
grauröckigen Conversen. Aber das Prisma brach die Strahlen —
jene schwebten in der Luft, diese standen auf dem Kopf. —
Jetzt plötzlich schlägt der Zwang der Thatsachen dem
Zauberer das Glas aus der Hand und wir sehen eine altbekannte
Gegend: Auf dem Kirchhof von Rözmose nehmen die
Bischöflichen den Priester Scalmi gefangen. Nun erst zeigt sich, was
mit den räthselhaften Landpfarren und den Gerichtssitzungen
gemeint ist — Nichts anderes, als die einfache Durchführung
des Sequesters über die Praedia in Diursö” (s. 64). Dersom
den lærde forfatter havde kendt noget til dansk ret, vilde han
have afholdt sig fra på dette sted at istemme en sådan
sejrssang. Der er aldeles intet „räthselhaft” i klosterbøndernes
retsforfølgelser, lige så lidt som i præsternes arrestation.
Biskoppen lader ved sine ombudsmænd alle og enhver i sit
stift stævne for helgbrud, og de udtrykkelige frihedsbreve, som
gives enkelte stæder på ikke at stævnes udenfor den nærmeste
egn, viser tilstrækkeligt hvad biskopperne i den henseende
tillod sigF. ex. Åbenrå skrå, k. 31: Dom. episcopus nullum civem citet ultra curiam
Hesel, pro quo de quolibet matskap duos cupreos denarios debet habere. Det ligger
alt heri at Jydske lovs simple bestemmelser i den henseende ikke er bleven overholdte.. Den nævnte „Libellus” udfører tydeligt nok billedet
af de trakasserier, som denne retsform tillod prælaterne. Alle
abbediets bønder stævnedes nemlig på samme dag til møde
på forskellige steder; der blev her givet dem sag for helgbrud
og den samme dag bestemtes til deres vedermål. Derved blev
det umuligt for dem at yde tylvtered og de lovfældedes derfor
alle — (eden skulde nemlig aflægges af naboerne, og de var
stævnede hver til sit) —; det stilledes dem nu frit for at
opgive tjenesteforholdet til klosteret eller betale høje bøder, eller
i andet tilfælde komme under forbud. Samme fremgangsmåde
gentoges oftere med hver af dem, og følgen heraf var
naturligvis et almindeligt frafald (p. 293). Der er altså i dette
slet ikke tale om klosterets gods som sådant, om bøndernes
landgilde e. l., hvad biskoppen gør, det gør han i dette
tilfælde som håndhæver af den kirkelige lovgivning, og det er
et misbrug af hans jurisdiktion i sager angående helgbrud, de
samme, hvis sagefald havde tilhørt klosteret, indtil det for en
tid overdroges til Peder Ugedsøn. Hvad derimod forfølgelsen
af præsterne angår, da har vi jo biskoppens egen forklaring
af dens betydning, han negter sit samtykke til fremtidig at
anerkende de af klosteret i sine egne kirker og af sin egen
midte beskikkede præster. Hele broderskabet er af ham
belagt med forbud og det er da, som han siger, in contemptum
clavium at de fortsætter sakramenternes forvaltning (p. 277),
Der ligger intet somhelst andet i hvad der fortælles om
Skjalmes fængsling end hvad her er fremdraget, og krønikens
forfatter har her intet røbet, intet indblik givet i noget, som
han ikke forhen vidtløftig har berettet om. Biskoppen
misbruger, eller bruger om man vil, sin rent kirkelige myndighed til
at forfølge og ødelægge klosterets bønder såvel som dets præster,
for munkene er der intet andet at gøre herimod end at søge
pavens beskyttelse, siden kirkeprovinsen ingen anerkendt
erkebiskop har. Om han samtidig har virkeliggjort sin trusel med
hensyn til klostergodsets fuldstændige beslaglæggelse, siges der
intet om, men det vilde selvfølgelig have været et endnu
yderligere gående skridt, så forfatteren vist neppe vilde have
fortiet det, om det var kommen så vidt.

Samme vinter sendtes derpå tvende brødre, Lavrentius og
den tidligere abbed Bo, til Rom for at føre klosterets sag;
deres fuldmagt er udstedt den 28. Januar 1264. Da tog pave
Urban sig endelig af sagen; den 22. Maj beskikkedes
abbederne i Ringsted og Nestved, og kort efter, da man rimeligvis
havde gjort paven opmærksom på, at disse mænd neppe kunde
kaldes uvildige dommere, siden de var Benediktinere („sorte
brødre”) og sorterede under Tyge som midlertidig biskop i
Roskilde, tillige prædkebrødrenes provincial i Danmark, til at
pådømme sagen. Domprovsten og erkedegnen i Slesvig
beskikkedes samtidig til at varetage klosterets interesser og
forsvare dets personer og gods mod vold og ødelæggelse. Da
denne afgørelse imidlertid blev uden resultat, skal vi ikke
nærmere indlade os på de derom udstedte forretningsmæssige
breve, lige så lidt som vi skal indlade os på den nye
voldsgerning, som biskoppen begik ved at lade 3 munke, som var på
vej til Vendland for at købe korn, gribe, mishandle og
udplyndre i Horsens. Noget bidrag til stridens gang giver
det ikke.

Så afsiger de tvende biskopper deres voldgiftskendelse,
den 26. November 1264; klosteret foretrak den for de sorte
abbeders dom. I fasten 1265 skal Tyge altså have gæsteri;
men, siger forfatteren, han kom med et så stort følge, at
klosteret neppe kunde yde hvad der krævedes; der var 100
ryttere og mange til fods og ikke en af dem forlod ham i de
3 uger. Tilmed vedblev ombudsmændene at forfølge klosterets
bønder. Det var derfor en glad dag for brødrene, da de hørte,
at Guido af Cisterciensernes orden var bleven udnævnt til
pavelig legat i Danmark (11. Juni 1265).

Strax skriver Cistercienser-abbederne til ham og fremfører
deres klager (p. 288); det fører imidlertid ikke til noget, før
legaten personlig er ankommen til riget, da må klagen være
gentagen, thi endelig den 21. Maj 1266 skriver Guido fra
Roskilde til biskop Tyge. I dette brev opregnes alle klagerne
i en lang række. Bøndernes helgbrud ser man bestod i, at de
hørte messe af de forbudne præster; klosterets avlsgårde, som
tillige var præstegårde, blev hærgede, riddere og høvdinger fik
anvisning på at fare frem mod bønderne som de syntes bedst.
Om gæsteriet siges: I afnøder dem hvert år 3 ugers gæsteri
for eder selv og et talrigt følge til hest (trium ebdomadarum
procurationes ab eis pro vobis magnaque caterva equitante
vobiscum annis singulis extorquetis). At alt dette strider mod
ordenens pavelige friheder, følger af sig selv (p. 289 f.). Da
dette brev ikke frugtede, gentog legaten noget senere sin
påmindelse, og dette brev er dateret Roskilde, men uden
opgivelse af dagen, det er da vistnok fra hans andet ophold i
denne by, i Avgust måned. Kort derpå finder vi ham i Ribe,
og herfra afgår det tredje brev til Tyge, i sidste halvdel af
Avgust, hvori han stævnes til personligt møde i denne stad.
Da biskoppen ej heller efterkom dette pålæg, skønt kongen
samtidig opholdt sig der, stævnedes han anden gang til Slesvig
(i September), tredje gang til Lybek, hvor Guido var i Oktober
og ind i November måned. Her fik abbeden Thure, som var
fulgt med ham, lejlighed til på en fuldtallig synode at læse et
klageskrift op, som indeholder hovedpunkterne af de sidste års
forfølgelser og efter forfatterens påstand fremkaldte stor
bevægelse blandt de tilstedeværende; for legaten var hele denne
sag dog af underordnet vigtighed, da han netop nu havde
foretaget sig et afgørende skridt i kirkestriden i Danmark ved
en betinget bandlysning over kongen og et almindeligt forbud
(den 30. September i Slesvig). Thure fulgte da med i det
store følge, da Guido drog til Bremen, her blev han syg og
måtte stanse, ligesom alt hans ledsager fra Øm havde måttet
lades tilbage i Stade. Imidlertid vedblev erkebiskoppen Jakob
Erlandsøn at følge med til Magdeburg, og herfra skrev da
legaten endelig til den udvalgte biskop Bonde i Slesvig (den
30. November 1266) og overdrog ham hele sin myndighed
som legat for denne sag mellem biskop Tyge og Øm kloster;
særlig pålægger han ham at tage sig af de forurettede bønder.

Dermed kom striden ind i et nyt spor; men før vi følger
den ind på dens sidste stadium, skal vi dog se endnu en
prøve på Dr. Buchwalds fantasirige kritik. Denne sygdom i
Bremen forekommer ham højst mistænkelig, noget sådant sker
ikke for ingen ting, netop i et afgørende øjeblik.
„Willkommener konnte dem Thuro nichts kommen, als gerade zu dieser
Zeit seine „corporis invalitudo”, denn sie wälzte die
Verantwortlichkeit für alles Folgende auf Jacobs Schultern. Nicht
Thuro ist es, der den Bannstrahl gegen Tyge schmiedet, will
das Exordium sagen, er ist nur ein leidender Mönch, es ist
Jacob, der das Geschoss richtet, es ist der Cardinallegat selber,
der es abdrückt. Deutlich genug verräth diese feine
Zeichnung den Geist, aus dem sie erwachsen ist. — — Der arme
Thuro war ja im entscheidenden Moment — krank gewesen!”
(S. 78 f.). Tillægger da krøniken denne omstændighed nogen
betydning? Ikke den ringeste; den fortæller begivenhederne,
som de udviklede sig i tiden, den omtaler de indtrufne
hændelser, hvorfor skulde den da ikke medtage også dette træk?
Forfatteren kommer ikke senere tilbage til det, det omtales
ikke i noget aktstykke, krøniken selv har sandelig ikke præg
af et sådant. Det siges jo ganske ligefrem, at Thure til det
yderste anstrænger sig for at opnå en afgørelse af legaten,
det siges, at han overdrog erkebiskoppen at føre sagen videre
på hans vegne; hvad betydning har da denne tilfældighed?
Hele denne mistanke er greben ud af luften.



VI. Biskop Bonde af Slesvig, 1267.

„Wir treten an eine der dunkelsten Partien des Exordium
heran, aber auch an die interessanteste.

Aus den Falten des künstlich gewobenen Vorhanges,
womit der Mönch von Øm die Scenen der Geschichte zu
ver-decken bemuht ist, schaut mit einem Male das Antlitz des
Mannes hervor, der die ganze Machinerie des Kirchenstreites
in Bewegung gesetzt hat und erhält. Herzog Erik Abelson
låsst auf dem Ting von Hiælmæzlof einen Schutzbrief fiir Øm
verlesen“. (Dr. Buchwald, s. 79.)

At dette krønikens sidste parti skulde være det
interessanteste, beror sikkert på en miskendelse af den betydning,
som må tillægges fortællingen om selve den hjemlige retstrætte
med alle dens forhandlinger og voldsomheder, og i henseende
til historisk fremstilling tåler det aldeles ingen sammenligning
med beretningen om Bo og Tyge. Men på den anden side
er det en selvfølge, at emnet får en anden interesse ved at
bringe den særlige strid i Århus stift i en vis forbindelse med
den samtidige store kirkestrid og den politiske konflikt mellem
kongen og hertugen af Sønderjylland, og de strøjflys, der
herved kastes ud over denne, giver krøniken sin plads mellem
kilderne til fædrelandets historie i de større forhold.

For imidlertid også her at holde det rette mål ved
bedømmelsen af begivenhedernes betydning og forfatterens
forhold til kendsgerningerne, er det nødvendigt først at samle i
kronologisk orden, hvad der meddeles os.

Den 3. Februar 1267 stævnede biskop Bonde af Slesvig
som legatens fuldmægtig biskop Tyge til møde i Flensborg
den 12. Marts, lørdagen efter første søndag i fasten.
Stævningen overdroges til Sortebrødrenes prior i Århus. Da Tyge
havde modtaget den, for han op i det højeste raseri; han drog
strax til hoffet og klagede for kongen: aldrig var en sådan
beskæmmelse overgået nogen biskop tilforn, selv den
kongelige værdighed var af abbeden trådt under fødder ligeoverfor
legaten. Kongen blev yderlig opbragt herover og truede
klosteret med tabet af alt sit gods, hvis man ikke forligte sig
med biskoppen, abbeden truedes med fængsel.

Herefter fulgte en fælles henvendelse af otte
Cistercienser-abbeder til kongen; de forsikrer ham højt og helligt, at ingen
har nedsat hans værdighed for legaten, at biskop Tyge har
gjort Øm kloster til genstand for en række forfølgelser og
voldsomheder, som kun kongen kan afvende for at frelse
klosterets tilværelse. Kan den verdslige arm ikke skaffe dem
retfærdighed, så nødes de til at ty til deres kirkelige
overhoved og hvem han beskikker.

Omtrent samtidig læstes på Hjelmslev herredsthing, der
dengang udentvivl var klosterets værnethingNå ligger klostertomten i Tyrsting herred, men den nuværende herredsgrænse
synes at være af senere oprindelse, medens Sønder å mellem Guden og Mos søer
danner den naturlige fortsættelse af skellet både nordpå og østerpå., et brev af hertug
Erik af Sønderjylland, udstedt den 23. Februar, i hvilket han
kundgør, at han har taget Øm kloster i sit værn og byder
alle og enhver at afholde sig fra dets gods og tjenere, da det
tilkommer ham at holde enker, faderløse, umyndige og
klosterfolk ved deres ret og fred (p. 297: cum spectat ad nos,
viduas, pupillos et orphanos ae claustrales fovere in jure suo).
Rimeligvis har hertugen herved tænkt på Jydske lovs bekendte
udsagn: „Det er kontmgs embed og høvdings, i landet er, at
gemme domme og gøre ret og frelse den, der med vold tvinges,
såsom enker og værgeløse børn og pilgrime og udenlandske
mænd og fattige mænd, dem overgår tiest vold“. Han er da
optrådt som en af rigets høvdinger, som rigets hertug i ældre
betydning, således som Knud Lavard holdt over lov og fred i
hele riget. For så vidt har dette brev en overordenlig
interesse for hertugdømmets historie, hvad enten det er et led i
striden med kongen eller ikke. Hertugen var ikke blot Dux


Jutie, men Dux Dacie, hertug i Danmark, en selvskreven
beskytter af alle forurettede i riget. Vi behøver kun at gå 18
år tilbage i tiden for at finde et lignende brev udstedt af hans
fader hertug Abel for Esrom kloster (28. April 1249,
Thorkelin I 169), og dersom flere af vore klostre havde bevaret
deres diplomatarier, vilde der vistnok findes flere af samme
slags. Det er altså et stort spørgsmål, om der i hertug Eriks
brev foreligger et politisk overgreb eller ikke. At det er
udstedt efter opfordring af biskop Bonde, må vel anses for
utvivlsomt, og der foreligger intet bestemt om, at der dengang var
fjendskab mellem kongen og hertugen. Få måneder i forvejen
havde de kongelige sendemænd til legaten i Slesvig indrømmet,
at forholdet mellem frænderne var godt og at der var fred og
forlig mellem kongen og hertugen, så Slesvig ikke af den
grund kunde vrages som mødested, medens man dog fastholdt,
at det lå for nær rigets fjender— est (dux) regis vasallus ratione ducatus et se receperunt in amicitiam et
gratum ad invicem tanquam consanguinei et est bona pax et firma inter eos. — —
Stedet er ikke mistænkeligt propter ducem, cum bona pax esset inter ducem et regem
et boni essent amici, sed propter inimicos, quos dicebant regem et reginam habere in
vicino, tamen extra regnum. — Guidos dom, Slesvig d. 30. Sept. 1266, i Cronica et
cartularium monasterii de Dunis (1867) p. 600 ff. Jeg skylder Dr. Fridericia en tak for
at have gjort mig opmærksom på dette aktstykke.. Følgen af dette
beskærmelsesbrev for Øm var imidlertid, at kongen igen for op i
vrede mod hertugen og klosteret, en virkning, som munkene
fornuftigvis ikke kan have forudset, men som ikke des mindre
kan have været velbegrundet i det forhold, hvori hertugen stod
til de fordrevne prælater eller i alle tilfælde formodedes at stå
i til dem. Men så meget synes vist, at hertugens brev er et
stærkt indicium mod den antagelse, at der var et oprindeligt
og dybt begrundet forhold mellem ham og prælaterne, eller at
dette endog lå bagved den hele kirkestrid. Jakob Erlandsøn
opholdt sig længe i sit stift efterat striden var begyndt, og
det var ham om at gøre idetmindste at kunne blive i sin
kirkeprovins og det danske rige. Derfor blev Slesvig et
naturligt tilflugtssted for ham, og det at han fik et fristed her
medførte ingenlunde noget dødeligt fjendskab mellem hertug og
konge. Hvor tåbeligt vilde det ikke ellers have været, at
hertugen i året 1264 gav biskop Peder af Roskilde en formel
erklæring for at han ikke havde deltaget i overfaldet på
Sælland! Vistnok var der jævnlige rivninger mellem de to grene
af Valdemarernes slægt og mere end engang antog de
karakteren af en kamp om kronen, til hvilken begge huse havde
samme ret; men de udartede ingenlunde i den grad, at et
vedvarende og dødeligt fjendskab var følgen. I det hele skiftede
folk dengang så ofte parti og forhold i de vigtigste anliggender,
at man må være varsom med at søge for dybt i deres
venskab og fjendskab.

Den 28. Marts 1267 gentog biskop Bonde sin stævning
til Tyge, denne gang ved abbeden Johannes af Løgum kloster,
og tredje gang ved abbeden af Tvis, der siges ikke hvad dag.
Påsken faldt i dette år på den 17. April, og krøniken
fortæller, at man i Øm kloster fra den tid af modtog det ene
kongebrev efter det andet med påbud om at underkaste sig
biskoppen, der kom ialt 6 sådanne breve fra påsken til St.
Andreas (30. November). Allerede det første af disse synes
at have forskrækket abbeden således, at han rømmede fra
klosteret natten til den 3. Maj for ikke at falde i biskoppens
hænder; han gik til Sønderjylland og opholdt sig her i de to
Cistercienser-klostre Løgum og Ryd, og af og til også i
Slesvig, hvor han opsøgte erkebiskoppen og den tilforordnede legat,
biskop Bonde.

En ny voldsgerning var da fornylig øvet mod klosteret;
tirsdagen i påskeugen, d. 19. April, ranede præsten i Birke,
hr. Bent, to heste af klosterets stod ved Svejstrup; to munke
fra Øm, præsterne Bjørn og Johannes, aflagde den 7. Maj
enslydende edelig forklaring derom i Gråbrødrenes kloster i
Slesvig. Alligevel mødte den samme præst Bent som biskop Tyges
fuldmægtig efter den tredje stævning til Flensborg, den 21.
Maj; abbeden gjorde indsigelse mod hans berettigelse til at
gå i rette, da han var en bandsmand på grund af sit forhold
til klosteret. De tvende vidner fremførtes og deres vidnesbyrd
undersøgtes nøje af biskop Bonde i forening med biskop Esger
af Ribe, og man kom til det resultat, at Bent måtte afvises.
Der lagdes derfor biskop Tyge en ny dag fore, til dagen efter
st. Ibs, den 26. Juli, i Slesvig. Da han atter udeblev her,
nedlagde Thure påstand på at få en dom over ham såvel for
retløse som for sagen, og denne opfordring efterkom Bonde
den 3. Avgust ved en dom, afsagt i Slesvig domkirke, i
nærværelse af erkebispen, biskop Peder og mange andre gode
mænd, læg og lærd. Den lyder på bandsættelse for retløse
og fuldt vederlag til klosteret for den ved retstrætten
forårsagede skade. Denne dom stadfæstedes den 2. Sept. 1267 af
Guido i Lybek.

Medens dette foregik i Sønderjylland, gik det selvfølgelig
ud over de ulykkelige brødre på Øm; krøniken fortæller om
deres lidelser, bøndernes frafald, munkenes adspredelse, de
tilbageblevnes fattigdom og angest. Som det plejer at gå,
demoraliseredes broderskabet og det gamle sammenhold svigtede i
ulykken; mange tænkte kun på deres egen sikkerhed, søgte at
bjerge hvad der endnu kunde reddes og opgav det strænge
ordensliv indtil videre. De tilbageblevne vovede ikke at gå
udenfor klosterets mur, hvert øjeblik ængstedes de ved
efterretninger om at nu kom deres forfølgere, den ene gang efter
den anden gravede de deres hellige kar og privilegier ned i
jorden for at unddrage dem enhver undersøgelse. Imidlertid
fik de bud på bud fra kongen; ved gode venners hjælp og
altid nye udflugter lykkedes det dem længe at trække tiden
ud, indtil endelig abbeden, som imidlertid var vendt tilbage til
klosteret alle helgens dag, fik en sidste befaling til at indfinde
sig hos kongen med løfte om frit lejde. — På dette sted
ender krøniken.

Hvad der ses, beror ofte på øjnene, som ser, siger man.
Her har vi et exempel. „Die Thatsachen reden offen“, siger
Dr. Buchwald; „die Intrigue, in die Guido verwickelt ward,
liegt klar vor Augen. Thuro oder Jacob hatten den Cardinal
bewogen, den Bischof von Schleswig zum subdelegirten Richter
zu ernennen. Dieser stand aber unter dem Schutze des
Herzogs und somit wurde Erik Abelson activ in den Strom der
Ereignisse herein gezogen. Man hatte ihm einen Rechtsgrund
in die Hand gespielt, gegen den König aufzutreten. Das
musste diesen erbittern, der friedliche Vergleich war
abgeschnitten, das Anathem musste in Kraft treten — und dann,
hoffte man, stand dem Prätendenten der Weg zum Throne
offen“ (s. 88).

Man tænke sig, hvor dybt dette anslag var lagt! I Øm
kloster ser hertugen endelig den hank, i hvilken han kan tage
for at ryste det danske rige; han har havt kongen siddende i
sit slot på Als som dreng uden at benytte lejligheden til at
tage hans rige, men da var der heller ingen allierede at finde
på Øm! Nu derimod, endelig er lejligheden der; hans
beskærmelsesbrev læses op på Hjelmslev herredsthing, det er det
første slag som rammer kongeriget; og nu følger der slag i
slag: bisp Bondes brev udgår til tre abbeder, Tyge stævnes,
efter et halvt års retløse sættes han i band i Slesvig
domkirke. Kongen føler, at han skal slå et sidste slag for sin
krone, han stævner abbeden for sig for at få rede på sagen,
— da afbrydes krøniken og vi må andensteds fra slutte os til,
at riget dog ikke dengang gik over til hertugslægten! Hvor
må vi ikke være denne munk taknemlig for at han har
opbevaret mindet om denne overhængende fare. Men det er at
håbe, at der ved at granskes med lignende nidkærhed som
den, der her er anvendt, kan findes endnu mange lignende vel
overståede farer, som vort fædreland har været udsat for!

Enden på Øm klosters strid med biskop Tyge kendes
ikke, men den må vistnok være hidført kort efter. I det af
bisperne Nils og Esger mæglede forlig var der jo et grundlag,
som kunde bruges ved en voldgiftsdom af kongen, men
sandsynligere er det vel, at klosteret afløste sin forpligtelse til
gæsteri ved at opgive en eller anden indtægt, som vi senere
ser Løgum kloster gøre. I året 1270 optræder i alle tilfælde
kong Erik som dets beskytter i et brev om gården Pugetorp.

Om Thure siger en senere optegnelse i klosterkrøniken,
at han var abbed i næsten 5 år; han opgav altså værdigheden
før Juni måned 1268 og efterfulgtes af Johannes fra Dover,
som alt engang tilforn havde været abbed; hvad der er fortalt
om klosterets lidelser i hans tid, siges der, har han selv ladet
optegne (p. 264). Måske det da kan være tilladt at
formode, at han er bleven nødt til at nedlægge sin værdighed
for kongen, for at klosteret kunde opnå forlig, og at dermed
tillige krønikeskrivningen af sig selv er ophørt netop på dette
punkt.

Men således som den er, vil den altid være et af vore
værdifuldeste kildeskrifter fra middelalderen og særlig en perle
i vor fattige klosterliteratur. Dr. Buchwald har indlagt sig en
virkelig fortjeneste ved at tage den frem til selvstændig
undersøgelse og der skyldes ham tak for adskillige bidrag til den
rette forståelse af texten. Men i sin helhed har han uden al
tvivl gjort den blodig uret ved sin uskånsomme kritik.


SLESVIGS GAMLE STADSRET.
(1880.)

[Aarbøger for nordisk Oldkyndighed og Historie 1880, S. 1—46. Et Tillæg (S. 44—46),
indeholdende Uddrag af Husby Herreds Regnskab for 1660—61, er ikke medtaget i
nærværende Udgave. — Her med nogle Tilføjelser af Forfatteren.]

De tyske bidrag til oplysning af vor middelalders historie
vedbliver at melde sig. Dr. G. v. Buchwalds studie over Øm
klosters strid er hurtig bleven efterfulgt af Dr. P. Hasses
„Untersuchungen zur dänischen Rechtsgeschichte: Das
Schleswiger Stadtrecht“ (Kiel 1880). En dansk læser vil i denne
bog træffe samme villige anerkendelse af Sønderjyllands
ældgamle danskhed og samme fortrolighed med Nordtysklands
middelalders historie, således som den i den nyeste tid klarer
sig ud af det ihærdige arbejde med Hansestædernes rige
arkivskatte. Og ikke mindre vil man her genfinde samme livlighed
i tankens spring og i stilens vendinger som hos doktorens
lærde forgænger, og den samme elskværdige sikkerhed i
overbevisningen om at kunne magte selv de vanskeligste
spørgsmål i Nordens indre og ydre historie, når man efter at have
sat sig ind i Tysklands udvikling anvender nogen tid på at
gøre sig bekendt med en række danske arkivalier og et par
nyere arbejder. Det er da ikke mere end billigt, at den
højtærede forfatter møder samme indsigelse fra dansk side; ikke
fordi nærværende forfatter noget øjeblik smigrer sig med det
håb at kunne formå ham eller ligesindede til for fremtiden at
vise større varsomhed i behandlingen af nordiske emner; thi
det synes endnu ikke at være lykkedes Nordtyskerne (således
som Sydtyskerne med den højtfortjente Konrad Maurer i spidsen)
at få øje for den nordiske udviklings ejendommelighed, at
indsé nødvendigheden af at begynde behandlingen af Nordens
historie med omfattende og indtrængende kildestudier, med en
fyldig og pålidelig kundskab til landets sprog. Men det bør
gøres for selve den nordiske læseverdens skyld. Det er dog
i høj grad sandsynligt, at en sådan indsigelse herhjemme kunde
hindre en alt for hurtig og tankeløs tilegnelse af de nye
lærdomme, som truer med at berøve os alt fodfæste i vor
middelalders historie. Thi hvis ikke alle julemærker skuffer, hvis
alle de løfter og antydninger, som alt er fremsatte, skal
indfries i de kommende år, så er dette kun begyndelsen på en
hel invasion, der truer med at lægge vor historieskrivning i
fremmedes hænder og forvandle vore fædres stolte minder til
en dårlig kopi af Hansestædernes herlighed. På dette vilkår
kan intet samarbejde finde sted.

Det er kun hovedemnet for Dr. Hasses bog, som her skal
optages til drøftelse; de talrige, næsten utallige sidespring på
lovområdet skal her lades, ude af betragtning, da de forhåbenlig
vil finde deres tilbørlige vurdering på et andet sted. Det skal
her være opgaven, ligesom ved omtalen af Dr. Buchwalds
afhandling om Øm kloster (ovfr. s. 129 ff.), at fremstille sagen i
hele sin sammenhæng, så læseren selv vil kunne dømme om
det nye lys, der fra Dr. Hasses bog falder over vor ældre
historie.



I. Slesvigs betydning i den ældre middelalder.

Det er en stiltiende forudsætning for Dr. Hasses studie,
at der ikke i Danmark fandtes egenlige købstæder med
særegen ret, før Lybeks exempel i Valdemar II's tid fremkaldte
en lignende udvikling heroppe. Vi skal her holde os til det
foreliggende særtilfælde, Slesvig og dets i Stadsretten omtalte
privilegier af kong Sven; men før vi kan henvende
opmærksomheden på disse, vil det være nødvendigt at undersøge
stadens tilstand i det 12. århundrede i det hele taget, dens
større eller mindre betydning, dens handelsforbindelser og
sandsynlige velstand.

Det er da først en ikke unødvendig indrømmelse, som den
ærede forfatter må anmodes om at gøre os, at en købstads
tilbagegang i tidens løb i og for sig må være en historisk
mulighed; selv Lybeks exempel kan her påberåbes. En sådan
mulighed kan derfor heller ikke for Slesvigs vedkommende
forlods benegtes, og dog er det øjensynligt slet ikke kommen
i forfatterens tanke, at denne mulighed efter alle historiens
vidnesbyrd endog har været en håndgribelig virkelighed. Hvad
der i så henseende foreligger, lader sig ikke affærdige som
fraser, og det har intet somhelst at gøre med det 17.
århundredes overdrivelser. Lad os gennemgå de historiske
efterretninger og de endnu foreliggende bevislige minder.

Saxe siger som bekendt i anledning af kong Svens og de
tyske hjælpetroppers hærværk i Slesvig havn (1156) følgende:
„Quo facto non solum advenarum in posterum frequentiam
deturbavit, sed etiam splendidam mercimoniis urbem ad tenuem
angustumque vicum redegit“ (p. 713). Dette vidnesbyrd af en
dansk forfatter, som havde de bedst mulige samtidige
hjemmelsmænd, om en dansk købstad, der endnu på hans tid hørte til
rigets mærkeligste, lader sig ikke omstøde. Han kan have
taget fej] med hensyn til det nøjagtige tidspunkt for stadens
tilbagegang, han kan have overvurderet et enkelt faktum og
oversét andre dybere liggende grunde, der virkede nok så
meget, om end mere i det skjulte; men at der havde fundet
en tilbagegang sted i Valdemarernes tid, det må efter Saxes
ord ansés for en i Danmark i slutningen af århundredet vitterlig
og uomtvistelig sag.

Vi mangler da heller ikke vidnesbyrd om stadens tidligere
betydning; lad os kun mindes kong Eriks belejring her i en
hel vinter (1131—32). Ud på efteråret kom kong Lothar til
Danevirke, hvor han stødte på uventet modstand af en „uhyre“
hær; han lod sig købe bort af kong Nils og hans søn og drog
mod Venderne; men Erik, som efter aftale med ham var
kommen til Slesvig, blev nu indesluttet af sin modstander og
udholdt en langvarig belejring i den hårde vintertid, idet Slien
lagde til og han blev angreben både fra landsiden og fra isenAnnalista Saxo 1131. Saxo p. 646 f. Helmold I 51. Scr. r. D. I 138..
En stad, som kan udholde en sådan belejring m. h. t. forsvar
og forråd i alle retninger, må tilvisse være både folkerig og
rig på hjælpekilder; thi Slesvigs beliggenhed er alt andet end
heldig i den henseende, ligesom det neppe i sin senere historie
kan opvise et sidestykke til dette forsvar. I de følgende
borgerkrige spiller det da også en aldeles selvstændig rolle; medens
det øvrige Jylland holder med Mågens, vedbliver Slesvig at
vise Erik Emun sin hengivenhed, indtil så kong Nils finder
sin død i dets gader og Erik belønner det for sin troskab.
Senere stiller byen sig på samme måde i kampen mellem
deres sønner, og ved siden af Knuds jydske flåde træffer vi
på det vendiske korstog (1147) kong Sven med sin flåde fra
„Hedeby“. Og ikke mindre kan vi følge staden op i tiden
til Knud Lavards og dronning Margretes tid, da kampen mellem
Danske og Vender for en stor del drejede sig om denne bys
forsvar, — til Adam af Bremens tid, da den omtales som en
betydelig handelstad, — og til en endnu fjernere alder, da
efter runestenene fra Sven Tjugeskægs tid „kæmperne
belejrede Hedeby“, eller da kong Ælfreds nordiske hjemmelsmænd
omtalte den samme by som midpunkt for søfarten i de
nordiske farvande.

Hvad nu Slesvigs særlige handelsforbindelser angår, da
kan vi først minde om Adam af Bremens omtale af dem
(1070—80): „Ex eo portu naves emitti solent in Sclavaniam
vel in Suediam vel ad Semlant usque in Græciam“ (4, 1) og
den senere tilføjelse til fortællingen fra året 1066: „Ipso
que tempore Sliaswig, civitas — opulentissima æque ac
populosissima, ex improviso paganorum incursu funditus excisa
est“ (schol. 82). Om betydningen af disse ord kan der
selvfølgelig disputeres, man har tidligere vistnok overdrevet, men
man kan også utilbørligt undervurdere den; det er dog ord af
en velunderrettet forfatter, som kunde misforstå de politiske
forhold, men neppe helt tage fejl af de rent sociale.

Hvad der imidlertid er hævet over enhver tvivl, er de
endnu tilstedeværende vidnesbyrd om stadens handelsforbindelser
dengang og i det følgende århundrede. Som det turde være
tilstrækkelig bekendt for danske læsere findes og fandtes der
i og omkring Ribe en hel række kirker, som i det 12. eller
begyndelsen af 13. århundrede er byggede af tras eller
vulkanske tufsten fra Eifelbjergene ved Rhinen; selve domkirken,
hvis opførelse er påbegyndt i århundredets første
menneskealder (af biskop Thure, † 1134), har oprindelig været opført
af dette skrøbelige men let håndterlige materiale; hertil har
sluttet sig en kreds af hen ved 20 købstad- og landsbykirker i
den nærmeste omegn. Ved Rhinen og i Holland genfindes
det samme i kirker fra det 11. og 12. århundrede. J. Helms i Kirkehist. samlinger III 586 ff. 598. Årbøger 1870, s. 142 ff. Høyens
skrifter II 70 fl.

Om Ribe siger Adam af Bremen: — „alio cingitur alveo,
qui ab oceano influit, et per quem vela torquentur in Fresiam,
aut certe in Angliam vel in nostram Saxoniam“ (4, 1), og
hertil siger en anmærkning om vejen vesterpå: „de Ripa in
Flandriam ad Cincfal velificari potest duobus diebus et totidem
noctibus“ etc. (schol. 96). Saxes omtale af byen i anledning
af Mågens Nilssøns bryllup svarer hertil: „Illuc siquidem
frequens navigiis portus oppido splendidam mercium varietatem
importat“ (p. 629). Terpager s. 688: 1271 tillades det Ribe at udføre flæsk, korn, heste osv. til
Flandern.

Men denne handel var ikke udelukkende forbeholdt Ribe,
den strakte sig til de sønderjydske Frislande, der endnu i det
14. århundrede får beskærmelsesbreve af Flanders grever, og
helt over til Slesvig. Traskirkerne kan følges uden afbrydelse
ad hele denne vej, og der kan efter forholdenes natur og dette
emnes skrøbelighed ingen tvivl være om, at det jo kun er
levninger af hvad der til sin tid har været at finde af disse
mindesmærker, især på Vesterhavsøerne. Endnu den dag idag
findes der spor af oprindelige trasbygninger i følgende kirker
i Slesvig stift, der som en sammenhængende række slutter sig
til den sydligste i Ribe stift, nemlig Brøns. På Sild findes
Kejtum St. Sørens og Morsum St. Mortens kirke, dernæst
hovedkirken på Før, St. Johannes, og St. Hjælper på Pelvorm.
Endvidere i Ejdersted kirkerne i Tønning og Koldenbyttel,
længere oppe ved Ejderen Svavsted og ved Trejå Hollingsted.
Dermed er vi nåede op til højden af Slesvig; i denne by findes
der endnu tydelige levninger af tras i domkirken [Senere Tilføjelse:] Nægtes af Høyen s. 71.,
Mikkelskirken og Johanneskirken, og der haves pålidelige
efterretninger om, at også de andre kendte kirker fra middelalderen
var byggede af samme emne, nemlig Vor frue kirke på Holmen
og Drottens kirke i den egenlige stad, altså ialt mindst 5
traskirker i og ved byenTrap, Hertugdømmet Slesvig, ss. 193 f. 200. 255. 271. 285. 244. 541. 547. 555.
557 f. Jensen, Kirchliche Statistik, s. 1052 f.. Her skal kun denne kendsgerning
holdes fast, idet jeg dog iøvrigt skal tillade mig at henvise
til, at jeg andensteds har anført grunde for den antagelse, at
stendomkirken i Slesvig var ikke lidet ældre end den i Ribe
og særlig ældre end Harald Hårdrådes hærtog, på hvilket den
udplyndredes, men ikke blev ødelagtDen nordiske kirkes grundlæggelse, s. 777 f.. Hvad vi i alle tilfælde
kan gå ud fra som ubestridelig godtgjort ved denne forekomst
af den vulkanske tras fra Eifel som bygningsemne, er en
handelsforbindelse mellem Slesvig og Vesterhavslandene. Når
Stadsretten altså sætter en vis told for hvert vognlæs, som fra
byen føres til Huglstad ved Spangebæk (Rejdå), så må dette
vel forstås i henhold til den efterretning i en sønderjydsk
årbog, at kong Sven i året 1151 lod danske ledingsskibe trække
over land fra Slien til Huglstad (og derfra ad vandløbet til
Ejderen); her var nemlig vandvejens yderste endepunkt Scr. I 162: Sveno cum tota expeditione Danorum venit Sleswic et adductis
inde navibus per terras usqve Huchlstieth, prædictum castrum Mildeborgh obsedit —.
Sml. Saxo p. 689: Ex qva (classe) nonnullas naves Slesvici subductas ad Eidoram
usqve solo tenus pertrahendas curavit —. Sl. stadsret k. 30 Pro quolibet plaustro
eunte Huhlstath 4 denarios Om stedets beliggenhed på Lille Danevirkes bymark i
nærheden af Lille Rejde se Staatsbürg. Mag. VI 369 f. — [Senere Tilføjelse:] Michelsen,
Ditmars. Urkunden, s. 16 f.: stæder ved Østersøen og Vesterhavet klager over
Ditmarskernes sørøverier såvel i Elbe som i Ejder..

Denne levende forbindelse med Vesterlandene var som
bekendt ældgammel, den møder os i vore tidligste historiske
minder med kong Haralds sejlads op ad Rhinen 826; den
omtales i „Ansgars levned“ som en almindelig handelsvej med
Durstad som midpunkt; den vedligeholdes ikke blot i
vikingetiden, men bliver en daglig befærdet route med støttepunkter
i de danske kolonier; endnu i Adams tid siges de Danske at
gøre fordring på en del af Frisland som deres retmæssige arv
(1, 17). I det frihedsbrev, som kejser Henrik V i året 1122
gav staden Utrecht, stadfæster han med hensyn til tolden dens
„antiqua consvetudo“, og deriblandt følgende: „Dani, cum
mercandi causa introierint civitatem, de capite suo singuli, qui
magistri dicuntur navium (styremænd), 4 denarios dent“ Waitz, Verfassungsgeschichte, Urkunden s. 28 f. (efter original).. —

Valdemar den stores og hans sønners mangfoldige hærtog
mod Venderne og Esterne tilvejebragte endelig den sikkerhed
på Østersøen, som havde været så hårdt savnet i største delen
af det 12. århundrede. Handelen tog da et fornyet opsving,
men den søgte ikke mere sine gamle udgangspunkter; med
Vendernes undertvingelse fra landsiden var atter den skillevæg,
som i århundreder havde været skudt ind imellem Tyskerne
og Østersøen, falden, og Lybek, Wismar og Rostock blev
mellemled mellem syd og nord, medens forhen Slien havde
været den alfare vej for Nordens og Østens frembringelser.
Vistnok kunde den ældre tids omsætning ikke på langt nær
sammenlignes med den, Hansestæderne med deres store
hjælpekilder og beundringsværdige energi fik bragt til veje; men det
var dog noget langt mere at være midpunkt i det små end
næsten ørkesløs tilskuer i det store; indeklemt mellem
Flensborg og Kiel sygnede Slesvig hen, og dersom det ikke
samtidig var bleven midpunkt for et selvstændigt hertugdømme,
ligesom det vedblev at være stiftsstad, vilde det sikkert i
fuldeste mål være bleven, hvad Saxe med sin rhetoriske
overdrivelse kalder det: tenuis angustusque vicus.

Som det fremgår af Saxes henførelse af tilbagegangen til
den russiske flådes plyndring 1156, mærkedes den alt i kong
Valdemars første år, da hans og Henrik Løves forenede
hærtog mod Venderne begyndte og da samtidig de saxiske lande
i Lybek fik en længe savnet havnestad mod øst. Alligevel
var Slesvig endnu i Valdemarernes dage en betydelig stad;
selv om én eller to slægtaldre kan knække velstanden, så vil
dens tydelige levninger dog endnu kunne spores i alle forhold.
Således drog kongen i året 1181 efter mødet med kejseren i
Lybek til Slesvig for her at holde sin datters bryllup, og 1218
valgte Valdemar II samme by til højtideligholdelsen af sin
søns kroning og den samling af verdslige og kirkelige
stormænd, som i den anledning mødtes ved hoffet.

Den senere tiltagende tilbagegang fremgår især af
sognekirkernes indskrænkning til det halve antal; i året 1347 fandtes
der kun fire, 1196 endnu mindst syv.

Her støder vi imidlertid på Dr. Hasses kritik af et
faktum, som hidtil med god føje har været anset for uomtvisteligt,
og det bliver nødvendigt at fæste opmærksomheden på dens
enkelte led.

Vi kan fuldstændig slutte os til det ene: at staden i året
1347 kun havde fire sognekirker; det fremgår nemlig tydeligt
af det hos Dr. H. anførte diplom, som nævner sognepræsterne
ved st. Peder, st. Drotten, st. Marie og st. Nikolaj kirker
som rectores ecclesiarum Slesvicensium (s. 17). Derimod turde
det være næsten ufatteligt for enhver læser uden forudfattede
meninger, hvorledes samme forfatter kan overse det tvingende

bevis for tilværelsen af mindst syv sognekirker, som findes i
Knud VI's brev af 1196. Her opregnes nemlig
Mikkelsklosterets ejendomme, således at først Mikkelskirken med dens
tilliggende af møller og jord nævnes, dernæst fortsættes
således:

„areas omnes, quas in civitate habetis, in parochia st.
Olavi 16 areas, in p. st. Petri 8, in p. st. Glementis 5 areas,
in p. st. Jacobi 3, in p. st. Trinitatis unam aream, in p. st.
Nicolai unam aream, juxta civitatem duas partes ville, que
dicitur Scocby, Clensby totam cum pertinentiis suis, Husaby
totam etc.“ (Scr. VII 323). Dette er hidtil. bleven forstået
således, at de syv sogne nærmere specificerede udtrykket areæ
omnes in civitate, men Dr. H. gør indsigelse herimod. „Es
heben sich sämmtliche Schwierigkeiten (d. e. vanskelighederne
ved at blive af med de 7 sogne i Slesvig), sobald in der
Weise interpunctirt wird, dass hinter: in civitate habetis —
ein Punkt tritt und ebenso vor juxta civitatem. Dann wird
jegliche Beziehung zwischen civitas und parrochiæ wegfällig.
Die areæ der Parochien sind nicht mehr als eine Specificirung
der areæ omnes, quas in civitate habetis zu fassen und man
darf die sieben Kirchspiele im Bereich der ganzen Schleswiger
Diöcese suchen. Mit den Worten: juxta civitatem beginnt von
der Stadt anhebend die Aufzählung der Besitzungen südlich
der Schlei.

Es scheint, dass mit der Zeit die Bezeichnung nach den
Kirchspielheiligen durch die Namen der Ortschaften verdrängt
ist. Für die Beantwortung der hier sich erhebenden Fragen
bieten der Liber censualis episcopi Slesvicensis und das
Registrum capituli Slesvicensis neben den Urkunden ein reiches
Material. Die bisherigen namentlich Jensens Arbeiten können
nur mit Vorsicht benutzt werden.“ (S. 17.) Hvor skal
man her begynde og hvor skal man ende? Tænker forfatteren
sig en modsætning mellem landet nord og landet syd for
Slien? Det er ikke muligt, thi de nævnte landsbyer ligger
spredte over hele landet. Kender forfatteren ikke den danske
måde at betegne jordegods efter byer, og kun efter byer og
bol, aldrig efter landsbysogne, endnu mindre efter sognekirkens
helgen? Véd forfatteren ikke, at areæ betegner købstadgrunde
og kun det, i modsætning til jordegods? Waitz, Deutsche Reichsverfassung, I 355. 375. III 189 f. 405 f. osv. Tror forfatteren, at
det er en tilstrækkelig betegnelse af en ejendom, at den ligger
etsteds i et Mariesogn? eller hvorfra har han denne
indskrænkning til Slesvig stift? — Det hele er vildt. Vi ser af dette
brev, at Slesvig 1196 havde mindst syv sogne; der er ingen
udvej.



II. Kong Svens privilegier.

Vi vil altså gå ud fra, at Slesvig virkelig i det 12.
århundrede, særlig i dettes første halvdel, var en blomstrende
og folkerig købstad, med forbindelser i øst og vest, såvel som
i syd og nord, med et selvstændigt og velhavende borgerskab.
Denne stad holdt trofast med Erik Emun mod Nils og Mågens,
senere med hans søn Sven mod Knud Mågenssøn. Der er
altså intet i de historiske kendsgerninger, som i nogen måde
mistænkeliggør Stadsrettens tradition om visse friheder og gaver,
som byen skulde have modtaget af denne konge Sven;
tværtimod må man snarere sige, at den passer fortrinlig ind i,
hvad vi ellers véd om hin tids forhold. Når altså Dr. Hasse
trods dette vil kuldkaste denne tradition som usandfærdig —
(de tyske lærde nøjes desværre ikke med at forudsætte
fejltagelser og misforståelser, det er strax bevidste forvanskninger
og usandfærdige tilsnigelser) —, så skylder han os tilvisse
fyldestgørende grunde og en omhyggelig redegørelse for alle
sagens mindste omstændigheder, hvis han da ellers sætter
pris på at overbevise og at indføre en ny opfattelse i vor
historie.

Grundbetragtningen for Dr. H. er, som alt antydet, denne,
at al selvstændig købstadsudvikling i Danmark har sit
udspring fra Hansestæderne; han fører intet bevis for denne
påstand, men går ud fra, at den må være in confesso. For at
nævne et enkelt exempel skal her anføres, hvad der s. 106
siges om møntretten:

„Für das zwölfte Jahrhundert ist Münzrecht einer Stadt,
wo es diese selber nicht gab, eine absolute Unmöglichkeit und
zumal für Dänemark.“

Denne grundbetragtning er en fejltagelse, som hævner sig
på hvert punkt i hans bevisførelse og fører forfatteren til de
forunderligste konsekvenser. Ligesom det er en kendsgerning,
at Slesvig var en betydelig stad før Lybek kom op, således
er det en ikke mindre uomtvistelig kendsgerning, at der før
Lybeks tid andensteds gaves et rigt udviklet købstadsliv, med
hvilket Slesvig stod i forbindelse. Det var i Flandern, den
danske Vesterhavshandels gamle midpunkt, i det 12. og 13.
århundrede et af verdenshandelens tyngdepunkter, og her vil
vi genfinde alle de privilegier, som kong Sven siges at have
tildelt Slesvig, forsåvidt som de ikke finder deres fuldstændige
forklaring i vore egne nationale retssædvaner. At datere vor
ældste stadsforfatning fra tiden efter Lybeks opkomst for at
aflede den fra denne stad er det samme som om man vilde
henføre Holberg til slutningen af forrige århundrede, fordi det
danske åndsliv, hvis grundlægger han er, formentlig skulde
have sit udspring fra det tyske.

Vi vender os først til lovens kapitel 31, som i alle
henseender danner midpunktet for disse undersøgelser. Den lyder
efter håndskriftet fra år 1317 — (det er Dr. Hasses fortjeneste
at have fundet denne bestemte henførelse) —, når de enkelte
led udskilles fra hverandre, således:

„Sciendum est præterea, Dominum Suenonem regem ad
petitionem attaui ipsius bone memorie regis Erici gratis
concessisse octoginta marcas huiusmodi et quatuor petitiones
Slesvicensium admisisse.

Quarum prima hec est, vt mardurinam pellem regi non
reddant.

Secunda est, vt argentum ciuitatis in Slesvicensium sit
potestate et arbitrio, quale debeat esse, hoc tamen pacto vt
plus solido cupri de vna marca nequeat comburi.

Tercia est, cum rex nouam monetam iusserit fieri, ciues
tantum debent regi offerre quantum confert monetarius, postea
ipsi fieri faciant monetam secundum velle regis, et sint prouidi
inspectores ne aliqua falsitas in nummis fiat.

Quarta petitio est, vt ciues potestatem semel recipiendi
vel secum ducendi Sleswyk habeant quoslibet mercatores.
Postea vero consulto domino rege, si nolit eis pacem
concedere, redeant tamen in eadem pace qua venerunt, et denuo
non veniant absque licentia et pace regia.“ P. G. Thorsen, De sønderjydske stadsretter, s. 11.

Vi vil altså først henvende opmærksomheden på de 80
mark, som blev eftergivne staden. Dr. H. siger derom:
„Dass unter dem König Suen, Suen Grathe verstanden
sein soll, kann an sich nicht zweifelhaft sein. Darauf weis't
deutlich die Erwähnung eines König Erich als seines Urahns.
— Und freilich: Im Grunde ist auch nicht Suen, sondern sein
attavus Erich der Wohlthäter, denn er legt die Fürsprache ein.
— Aus solcher Tradition mag die in Wahrheit
unverständliche Erzählung des Stadtrechts, dass Suen auf Bitten seines
Urahns die vier petitiones gewährt håbe, entstanden sein. Denn
wer will eine Zeit, wo ein Urgrossvater und sein Urenkel
zugleich Dänische Könige waren, als historisch nehmen und
wo ist sie nachweisbar?“ (S. 108—9.)

Hvorfor bliver den kritiske forfatter her pludselig så
hyperlojal overfor textens ordlyd? Erik Ejegod var ikke Svens
attavus, men avus, det er dog allerede et afslag. Men hvorfor
skal man overhoved om lovens koncipist forudsætte, først at
han var usandfærdig, dernæst at han var dum? Det er jo
aldeles evident, at texten på dette som så mange andre steder
er unøjagtig, afskriveren har nok kunnet læse sin original,
men han har ikke forstået dens indhold på alle punkter, og
han har forandret læsemåder i strid med hvad vi kender
andensteds fra. Man kunde her tænke sig, at der var faldet
en linje ud, så der oprindelig efter ad petitionem havde stået
civium, og endvidere før attaui: autoritate eller lignende, så
meningen var, at kong Sven heri havde fulgt sin farfars
exempel. Det er tilmed aldeles ikke nødvendigt eller rimeligt
at henføre dette til andet end eftergivelsen af de 80 mark. Således i min oversættelse: „Valdemar Sejr“ (1879), s. 181.

Men den nærmest liggende rettelse er dog vistnok denne,
at antage „ad petitionem“ for en vilkårlig skriverrettelse for
„a petitione“, hvorved meningen fuldstændig forandres: „kong
Sven eftergav fuldstændig de 80 mark af den skat, som hans
farfar salig kong Erik havde pålagt.“ Petitio er nemlig et af
de almindeligste udtryk for en extraskat, eftersom den „søges“
af skattetageren og indrømmes af yderen; det svarer til
det danske gavestød (gjafstuth, vingift), det tyske „bede“,
„bitte“ o. l.

Modsat forholder det sig med de fire „petitiones
Slesvicensium“, som kong Sven siges at have tilstået; her er petitio
en vedtægt, som har været genstand for bymændenes „bøn“.
I denne betydning bruges ordet f. ex. i frisiske lovbøger om
de enkelte bestemmelser (ellers „kest“, „keure“) Hettema, Het Fivelingsoër Landregt, s. 6 ff. Sml. Skånske kirkelov: þættæ
ær ræt þæn ær sattær var — æfter bøn aldra Skaninga. — [Senere Tilføjelse:] Geh.
ark. årsb. V 22: de beder om lov af V., han giver, de tager ved (3 akter).. — Dr. H.
bemærker i almindelighed om dem: „Aus den Verhältnissen des
dreizehnten Jahrhunderts heraus betrachtet treten die quatuor
petitiones Slesvicensium in die richtige Beleuchtung.“ (S. 108.)

Den første bøn gjaldt fritagelsen for det „mårskind“, som
bymændene skulde yde kongen. Dr. Hasse har selv ydet et
værdifuldt bidrag til løsningen af dette spørgsmål ved at
sammenstille de to efterretninger hos Adam af Bremen, der
øjensynligt netop forklarer hvad det her drejer sig om. Hos
denne forfatter siges nemlig Slesvig at stå i handelsforbindelse
med netop de samme egne, der betegnes som midpunkt for
handelen med kostbart pelsværk, en vare, hvis overhåndtagende
brug Adam i stærke udtryk beklager. (S. 105. Adam 4, 1.
18.) Det er klart, at Slesvig ganske særligt har været
omsætningsstedet for den nordiske skindhandel, derpå tyder både
forbindelserne med det høje nord og med Østersøens østlige
kyst. Kong Ælfred havde to hjemmelsmænd fra Norden, som
begge talte om deres søfarter til Hedeby, Ottar var dragen
derned fra Helgeland ved Finnegrænsen, og Ulfsten var sejlet
derfra til Weichselegnen. Og fra en langt senere tid ser vi
spor af det samme; blandt de få fremmede, som Stadsretten
nævner, er også Islændinger, og i Knytlinga findes der en
fortælling om farmanden Vidgavt fra Samland, der gæstede
Knud Lavard i Slesvig og som gave for vinterleje gav ham
40 særke gråskind, „men i hver særk var 5 timmer, og 40
skind i hvert timmer“. Hertugen lod denne gave gå videre
til kejseren Stadsret k. 29. Knytlinga k. 87. 88. 90. — Det var en russisk flåde, som 1156
blev plyndret i Slesvig..

Her må da, som også Dr. H. har gjort, jævnføres en
anden bestemmelse i Stadsretten. I det følgende kapitel (32)
nævnes nemlig blandt mindre ydelser også den, at stadens
skindere skal give en mark penge årlig eller 1000 skind
(altså 5 særke), når kongen holder hof i Slesvig: „Pellifices vero
(tenentur regi quolibet anno) vnam marcam denariorum, vel
regi, cum tenuerit curiam in ciuitate, tenentur mille pelles.“

Denne ydelse må forstås i lighed med andre lignende,
som er underkastede en skiftende størrelse. Således opkrævedes
der årlig en afgift for fritagelse for leding med en mark sølv
af hvert havnelag, medens der hvert fjerde år måtte gøres
„udgærdsleding“, som selvfølgelig løb op til meget mere. Det
samme var tilfældet med forskellige gæsteripræstationer, som
kun ydedes, når kongen kom personlig tilstede Joh. Steenstrup, Studier over jordebogen, s. 198. 162.. Skindernes
dobbelte afgift er af selvsamme natur. Når kongen kommer
til byen for at holde „hof“ („Danehof“), skal der ydes tusende
skind, han har da brug for dem til sin hird eller som gaver
til de forsamledeDetmar I 197: med ridderslag følger gave af ridderklædniog. Erex saga 17.; i de andre år gives der kun en mark
penge.

Dr. Hasse er tilbøjelig til at antage, at de to
efterretninger står imod hinanden, at eftergivelsen af „mårskindet“
fra kong Svens side modsiges af den på Stadsrettens tid ydede
afgift. Om dette punkt kan der dog neppe haves nogen
bestemt mening. Muligvis har afgiften forhen havt en større
udstrækning — (de 1000 skind er jo kun 1/8 af hvad Vidgavt
forærer Knud Lavard for en vinters gæstfrihed og efter
overenskomsten om kongernes løsladelse 1225 værk til 10
ridderdragter) —; men det er jo også muligt, at afgiften, efter at
have været afskaffet, igen er bleven pålagt, ligesom mønten
og møntretten igen er gået tabt. Hele kapitlet indeholder jo
nærmest en historisk beretning; de friheder, kong Sven gav
staden, var tildels igen gået tabte, den efterfølgende
regeringsperiode var ikke heldig for hans minde; men de var ikke
glemte og de var fremdeles genstand for bymændenes stille
ønsker og vistnok mere end engang tillige for deres „bønner“.
Andre tider gav imidlertid andre begunstigelser; i året 1272
fritog kong Erik bymændene for at betale arnegæld, 14 år
efter skænkede hertug Valdemar dem desuden bygælden på
40 mark, arvkøb, torvgæld og told. Det gik op og ned for
stæderne som for kirken; i de urolige tider bortgav kronen
sin ret, når så kongemagten samledes på en stærk hånd, tog
den sine gaver tilbage. Det ses af talrige tegn, at kong
Valdemar den store strax i begyndelsen af sin regeringstid
foretog en reduktion til fordel for kronen; vore efterretninger om
landets indre styrelse er for fattige til i det enkelte at følge
denne bevægelse, vi må nøjes med at respektere de kilder,
som hist og her er levnede os. At Stadsretten altså i dette
tilfælde opfører begge dele, skindydelsen og dens eftergivelse
af kong Sven, — forudsat at det er den samme ting der her
tales om, — kan have sit aldeles tilsvarende i de virkelige
forhold; ydelsen kan være krævet eller dog være bleven
opfattet som kongens ret, hvergang der holdtes hof, og den kan
være bleven eftergivet eller nedsat i de enkelte tilfælde, afløst
i penge eller ydet in natura, alt efter omstændighederne. Men
der kan også være tale om to helt forskellige ting.

Eftergivelsen af tidligere pålagt skat og afgift var
selvfølgelig jævnlig genstand for kongers og andre høvdingers
nådesbevisningerSaxo p. 680 om Viborg (samme tid). og trænger for såvidt ikke til nogen
nærmere redegørelse eller jævnførelse. Da vi imidlertid i det
følgende vil komme til at henvise til det frihedsbrev, som
hertug Vilhelm af Normandiet i året 1127 gav staden St.
Orner, da han efter Karl den Danskes drab var bleven greve
af Flandern, et af de få fra en så tidlig tid tiloversblevne, så
skal alt her et par tilsvarende, om end mere omfattende
bestemmelser fremdrages. Det hedder nemlig her i kap. 9:
„Omnes qui infra murum Sancti Audomari habitant et
deinceps sunt habitaturi, liberos a cavagio, hoc est a capitali censu,
et de advoeationibus eonstituo.“ Og i kap. 13: „Et sicut
meliores et liberieres burgenses Flandriæ ab omni consuetudine
liberos deinceps esse volo; nullum scoth, nullam taliam, nullam
pecuniæ suæ petitionen! ab eis requiro.“ L. A. Warnkönig, Flandrische Staats- u. Rechtsgeschichte, I, tillæg p. 28.
Waitz, D. Reichsverfassung, III 403 ff. — Heraf ses, at
Flanderns stæder i det hele nød store forrettigheder alt i en
så tidlig tid, og her har vi da forbilledet for hvad Slesvig
efter fattig lejlighed stræbte hen imod.

Kong Svens anden og tredje frihedsgave vedkom „stadens
sølv“ og mønten. Der siges, at staden selv har ret til at
bestemme sit sølvs godhed indenfor et vist spillerum, og der
indrømmes den en slags forkøbsret på udmøntningen for kongen.
Som vi alt har set benegter Dr. Hasse på det bestemteste
muligheden af denne efterretnings rigtighed: „Für das zwölfte
Jahrhundert ist Münzrecht einer Stadt — eine absolute
Unmöglichkeit und zumal für Dänemark.“
Ikke desmindre hedder det i frihedsbrevet for St. Omer,
kap. 14: „Monetam meam in Sancto Audomaro, unde per
annum 30 libras habebam et quidquid in ea habere debeo, ad
restaurationem damnorum suorum et gildæ suæ sustentamentum
constituo. Ipsi vero burgenses monetam per totam vitam meam
stabilem et bonam, unde villa sua melioretur, stabiliant.“

Men allerede året efter mistede staden denne ret
tilligemed den greve, som havde givet den; landets nye herre, grev
Theoderik af Elsas, stadfæstede vel i det hele stadens
friheder, men tog mønten tilbage: „Monetam, quam burgenses
Sancti Audomari habuerant, comiti liberam reddiderunt eo quod
eos benignius tractaret, et lagas suas eis libentius ratas
teneret —“ (kap. 1).

Det vil herefter ses, hvorlidt Dr. Hasses indvendinger har
at betyde: „Die zweite petitio ist das einzige Zeugniss dafür,
dass die Stadt Schleswig Münzrecht besessen hat, das einzige
zugleich dafür, dass in Dänemark das Münzregal einer Stadt
verliehen sei. — Wäre es nun von König Snen verliehen
worden, — so musste die Stadt wenigstens in der zweiten Hälfte
des zwölften Jahrhunderts im Besitz des Münzrechts gewesen
sein. Wir wissen das gerade Gegentheil.“ —

Da der hverken fra Slesvig eller andre danske stæder er
bevaret mønter, som disse stæder selv har ladet slå Steenstrup, Studier, s. 223., lader
der sig intet slutte af denne omstændighed, dersom vi må
indrømme Stadsrettens vidnesbyrd sin gyldighed. Også Ribe
og Roskilde kan f. ex. have havt en vis møntret, skønt ingen
kilde melder noget derom; det er nærmest en ren tilfældig
underretning, vi får fra Slesvig. Og det kan jo være gået
Slesvig og andre stæder som det gik St. Omer, at den
betydningsfulde gave er bleven tagen tilbage af vedkommende
givers efterfølger.

Men først turde det dog være på sit sted at undersøge,
hvad det er for en møntret, som i denne petitio tilstås Slesvig.
Der siges, „ut argentum civitatis in Slesvicensium sit potestate
et arbitrio, quale debeat esse“; men herved kan der ikke tænkes
på det, vi kalder udmøntning (altså af penninge, den eneste
mønt man dengang kendte); talen drejer sig meget mere om
det umøntede sølv, der brugtes i større omsætninger og toges
efter vægt. Svens benådning er altså slet ingen møntret, men
går ud på at overlade til staden selv at råde for, hvad vi
nærmest vilde kalde dens „prøvesølv“.

Og denne ret holdes endvidere indenfor visse grænser:
„plus solido cupri de una marca nequeat comburi“. „Der
Feingehalt der Münze wird bestimmt, siger Dr. H. i den
anledning (s. 106); im 13. Jahrhundert war das Silber
durchgängig 15löthig, hiernach soll es nicht geringer als 14löthig
sein, und die gleiche Anordnung findet sich: uno lothone minus
valente, — pura preter lotonem —, in den Vergleichen über
die Freilassung Waldemar des Zweiten und seiner Söhne 1225
und 1230.“

Den videre udvikling heraf, som ender med at ansé
stykket i Stadsretten for en agitation for bedre mønt midt i
det 13. århundrede, kan vi spare os, thi forfatteren er alt her,
som enhver dansk læser strax vil se, på vildspor. Den danske
solidus var ikke nogen lybsk solidus og altså heller ikke lig
et lod; kong Svens betingelse for sølvets godhed holder sig
til danske betegnelser: en ørtug kobber på en mark sølv, d.
e. 1/21. Når sølvet altså i Valdemar II's tid gik ned til at
tåle 1/16 kobber uden dog at tabe retten til at hedde rent
sølv, så tyder hint efter forfatterens theori på en ældre tid.
I alle tilfælde er det noget andet og har intet med
møntklagerne efter Valdemarernes dage at gøre, især eftersom der
slet ikke er tale om mønt, men om sølv.

I „petitio tertia“ er der derimod tale om en virkelig
udmøntning af penge; modsætningen følger allerede med
nødvendighed deraf, at danske penge som bekendt i Valdemarernes
tid kun havde 1/3 af deres nominelle værdi i forhold til umøntet
sølv. Dr. H. har slet ikke fået øje på denne modsætning
mellem de to petitioner og siger derfor meget lakonisk: „Mit
der zweiten petitio fällt die dritte“ (s. 107), hvad der jo ikke
er synderligt overbevisende, efterat det har vist sig, at den
anden ingenlunde er falden.

Tankegangen i den ret, der her tilstås bymændene i Slesvig,
har sit sidestykke i en anden national vedtægt. „Når kongen
påbyder udmøntningen af ny mønt, så skal bymændene kunne
overtage den for det samme, som møntmesteren vil give“; de
skal da mønte som kongen vil have det og våge over, at der
ikke begås falsk. Svarende hertil hedder det i Jydske lov
(III 5), at bønderne skal lade ledingsskibet bygge af
styremanden, for den pris, som de selv enes om at anvende
derpå; vil han ikke gøre det for den pris, kan de selv lade det
bygge, „dog må de ej gøre ham forkøb med en mark eller
to“. Tanken er her den selvsamme, skønt parterne er såre
forskellige. Det er en ret, styremanden har, at udføre
skibsbygningen, men for at han ikke skal misbruge den til at skaffe
sig for stor fordel, har den sin modvægt i bøndernes ret til
selv at overtage bygningen for den budte pris. Således har
også bymændene ret til at udføre kongens møntning, men for
at de ikke skal forfalde til optrækkerier, sættes de vilkår,
møntmesteren plejer at gå ind på, som norm. — Det fremgår
altså heraf, at de to petitioner m. h. t. stadens sølv og mønt
er aldeles uangribelige fra det stade, Dr. Hasse har valgt, og
aldeles intet har at gøre med Lybek og det 13. århundrede.

Den fjerde bøn vedkommer de fremmedes lejde. Dr.
Hasses bemærkninger hertil er i det væsenlige følgende (s.
107):

„Noch war keinesweges der Schleswiger Markt durch
Privilegien allen Ausländern eröffnet, noch keinesweges alle zum
laghkøp zugelassen. Dass die Ausdehnung der Befreiung
begehrt ward, war natürlich und doch hielt sich dies Anliegen
noch in bescheidenen Gränzen: semel recipiendi vel secum
ducendi quoslibet mercatores, auch ohne dass Königs Friede und
Geleit ausdrücklich gewährt sei, und: redeant tamen in eadem
pace qua venerunt. Das ist dieselbe Anschauung aus welcher
die Geleitsbriefe securum et fidelem conductum gewähren:
veniendi, morandi et redeundi.“

Forfatteren sigter herved til en tidligere udtalelse, s.
75: „In Einklang mit den Verhältnissen eines geringen, eben
erst sich entwickelnden Verkehrs steht es, dass noch nicht
einmal auf die sämtlichen in Schleswig verkehrenden Fremden
der laghkøp ausgedehnt ist, sondern im Æbletofter Manuskript
nur genannt sind: hospites de ducatu Saxonie, de Frysonia,
de Hyslandia, de Burgundeholm et aliunde. — — Die
Zulassung der Ausländer zum laghkøp allgemein zu machen, allen
das königliche Geleit zu öffnen, kann den Schleswiger
Kaufleuten für ihren Handel nur erwünscht gewesen sein. Den
ersten Geleitsbrief erwarb beispielsweise Lübeck 1250, Bremen
1265. Auch hier spiegeln sich die Verhältnisse der Mitte
des 13. Jahrhunderts wieder.“

Skulde det være muligt at forstå det nævnte kapitel i
Stadsretten som her foreslået? Der siges, at lag skal købes af
alle gifte bymænd og alle gæster (der står nemlig „omnes“
foran det af forf. citerede „hospites“); der opregnes så et par
smukt lydende exempler fra det yderste nord, fra det fjerne
røst, og fra syd og vest, og så tilføjes der „og andensteds
fra“. Bornholmerne er Danske, de andre fremmede, men for
Slesvig er de alle gæster, d. e. udenbys. Sml. Flensborg
stadsret k. 11: „Bymen thær fød ær hær i by — all gæst ie
hvathæn the kummæ.“ Sml. iøvrigt mine Bidrag til Nordens historie s. 52.

Det vil altså ses, at der i Stadsretten intet somhelst
antydes om byens snævre forbindelser, tværtimod. Fordringen
på frit lejde er ganske vist beskeden i sit omfang, men dette
gør, at den aldeles intet har at gøre med Lybek og det 13.
århundrede. Kong Sven giver en ret for Slesvig bymænd,
Lybek erhverver en ret for de fremmede. I henhold til stadens
frihedsbrev kunde den lybske borger gæste danske havne og
stæder med kongens lejde; i henhold til Svens privilegium
kunde bymanden i Slesvig modtage hvem han vilde modtage
som sin gæsteven, og det endda kun én gang, så faldt sagen
tilbage til kongen. Det er en aldeles national retsbestemmelse,
som ikke har det fjerneste at gøre med Hansestædernes
privilegier.

Forholdet til de fremmede havde alt forud for Sven Grades
tid sin indholdsrige historie i Danmark. Det er som bekendt
en af hovedankerne mod kong Knud (den hellige), at han tog
sig af de fremmede og opstillede den tanke, at hver sagesløs
fremmed skulde være fredhellig her i landet. Således siger
Ælnoth (k. 14): „advenas et undecunque advenientes, nec
alicui unquam hactenus obnoxios, incolarum pares jure et
æqvitate decernere, quod licet Danis invisum et incommodum, Deo
ut arbitramur haud admodum fuit contrarium.“ Scr. r. D. III 352. Sml. p. 319. Den nordiske kirkes grundlæggelse s. 771.

Det er heller ikke den ubetingede „Freizügigkeit“, som
kong Sven bevilger, han giver kun sikkerhed for, at hver
fremmed, som har en gæsteven der er bymand i Slesvig, frit
skal kunne komme dér til staden med lovhjemlet sikkerhed
for, at han i værste tilfælde igen vil kunne forlade landet
uden men. Det ældre forhold er jo bekendt nok af sagaerne;
den fremmede kommer til kongens gård eller en åben havn i
bevidstheden om, at ingen vil have noget at tale på ham, og
han opnår da kongens fred. Men det kan også træffe, at han
finder sin personlige fjende i kongens følge, at han sigtes for
en forbrydelse, som han får tilhold om at rense sig for, før
det tillades ham at forlade landet. Eller andre forhold gør, at.
kongen pludselig lægger forbud på alle de fremmedes affart,
fordi han vil bruge deres skibe og gods, tilbageholder dem
som gisler osv.; det er „forband“ Steenstrup, Studier, s. 259. Snorre, O. Tr., k. 88 osv.. I henhold til disse
nationale forhold må Svens privilegium opfattes; kongen vil se
den fremmede hos sig (eller han skal fremstille sig for hans
ombudsmand), det skal bl. a. konstateres, at han, som Ælnoth
siger, ikke er „alicui unquam hactenus obnoxius“, så får han
kongens fred til fremdeles at færdes her i landet; viser det
sig derimod, at han ikke fortjener det kongelige lejde, da er
hans fred ude, men vel at mærke først efterat han er kommen
bort; der kan ikke lægges forband på den, som har lejde af
en bymand i Slesvig. Vi har et ret betegnende exempel på
kong Svens tænkemåde i den henseende. Da han belejrede
Mildeborg og gav besætningen fri bortfærd, viste det sig, at
hans faders drabsmand Sorte-Plog var imellem den; men
kongen lod ham drage bort i fred: „plus deditionis moribus
quam ultionis aculeis debiturus“ (Saxo p. 691).

Vi går over til de andre kapitler i Slesvig stadsret, som
påberåber sig kong Sven. I k. 74 hedder det: „Pratum quod
dicitur regis posuit rex Sueno ad usum ciuium. Sed ante
aduenturn regis per dimidium mensem debet esse in bona
custodia propter equos regis. Post discessum regis priori
cedat usui.“ Dr. Hasse har fortjenesten af med stor
sandsynlighed at have eftervist uægtheden af det pågældende brev,
som findes i Ulrich Petersens samlinger og er trykt i Thorsens
udgave af stadsretterne; den vidtløftige bevisførelse er med
rette sat i spidsen for bogen (s. 1—15). Men med brevet
falder jo ingenlunde selve Stadsrettens udsagn, der indeholder
ligeså meget som hint. Dr. H. har herom kun ytret sin
uforgribelige mening: „Aus Urkunden ist eine Verleihung nicht
bekannt, und die Rückdatirung auf König Suen für den
Rechtstitel der Stadt wenig vertrauenerweckend“ (s. 108).
Imidlertid har overdragelsens måde sit tilsvarende i Sliens
forhold, som vi senere nærmere vil komme tilbage til: „floden
er kongens“, men bymændene har brugsretten. Endvidere har
vi et sidestykke i Åbenrå, idet kong Valdemar gav denne stad
græsningsret på ikke mindre end syv tilgrænsende bymarker,
ja endog købte jord („kongskøb“ Sml. Norske rigsregist. I 700.) og gav den tilbage til
sælgerne for at ordne denne sag for bymændene (Å. skrå k.
4. Thorsen s. 156). Og ikke mindre har denne gave sit
sidestykke i St. Omer, idet denne by alt før 1127 har en
lignende fægang: „Pasturam adjacentem villæ St. A. in
nemori, quod dicitur Lo, et in paludibus et pratis et in Bruera
et in Hongrecoltra, usibus eorum, excepta terra Lazarorum,
concedo, sicut fuit tempore Roberti comitis Barbati“ (W. s.
^9). At brugsretten af Kongsengen senere er bleven gjort
byen stridig, har selvfølgelig intet at betyde.

Endelig er der lovens indledning og dens første
bestemmelse: Cujus (legis) auctor principaliter exstitit Sueno rex
Danorum. Qui inter ceteras ciuitatis libertates et remedia
instituit et concessit,

vt si civis Slæswicensis incausaretur a rege vel a duce vel
ab alio principe, nulla ei inferretur violentia, antequam ei locus
prefigeretur ei dies libere respondendi, nec ad alium locum
esset compellendus causa purgandi se vel respondendi, nisi
infra menia ciuitatis, licet causa opposita fuisset lese
maiestatis.“

For at begynde med selve textens fortolkning, må der
først gøres opmærksom på, at Dr. H. aldeles har misforstået
dens slutningsbemærkning; han tager den stadig i modsat
mening af den, loven udsiger. Således s. 55: „S. 1 setzt das
crimen læse majestatis als gesetzlich definirten Begriff voraus.
Es ist die einzige Ausnahme, in welcher ein Schleswiger Bürger
ausserhalb der Mauern Schleswigs vor Gericht gezogen werden
soli.“ (Ligeså s. 37. 62. 81.) Det har netop den modsatte
mening: „selv om det var drottensvig“, eller som Flensborg
ret omskriver det: „tho at then sak giuæs ham af hærscops
wrethæ“ (k. 14). Hvad der dernæst siges om straffen for
drottensvig og dennes „gesetzlich defmirter Begriff“ savner
enhver hjemmel i lovens ord og hele vor ældre retsorden; der
har aldrig været det øjeblik i et blot halv civiliseret folks
tilværelse, at det har været uden lovregler for dette „begreb“.

Men vi skal henvende opmærksomheden på den
betydningsfulde ret, som kongen her tilstår sine bymænd i Slesvig.
Dr. H. synes ikke særlig at have skænket denne positive side
af sagen sin opmærksomhed, skønt dette kapitel mere end
noget andet måtte danne grundlaget for en kritik af kong
Svens privilegier; thi et lovhjemlet værnething er stadens
ypperste klenodje. Som sådant betragtedes det også i
begyndelsen af det 12. århundrede i de flanderske stæder, og
hertug Vilhelm lover derfor St. Omer at respektere det til det
yderste. Det hedder i hans frihedsbrevs første kapitel:

„Primo quidem ut erga unumquemque hominem pacem
eis faciam et eos sicut homines meos sine malo ingenio
manuteneam et defendam; rectumque judicium scabinorum erga
unumquemque hominem et erga me ipsum eis fieri concedam;
ipsisque scabinis libertatem, qualem melius habent scabini
terræ meæ, eonstituam.“

Og videre i kap. 3: „Si quis de jure christianitatis ab
aliquo interpellatus fuerit, de villa St. A. alias pro justitia
exequenda non exeat. — Sic enim coram K. comite et
episcopo Johanne statutum fuit.“

Ja året efter føjedes der følgende sætning til grev
Theoderiks frihedsbrev: „Præfati barones insuper juraverunt, quod
si comes burgenses St. A. extra consvetudines suas ejicere et
sine judicio scabinorum tractare vellet, se a comite discessuros
et cum eis remansuros, donec comes eis suas consvetudines
integre restitueret et judicium scabinorum eos subire
permitteret.“

Samme udelukkende værnething opnåede Speier af kejser
Henrik V: „ut nullus civium nostrorum extra urbis ambitum
advocati sui placitum cogatur requirere“; Strassburg af Lothar:
„nullus eorum cujuslibet conditionis placitum aliquod, quod
vulgo thinch vocatur, extra civitatem suam constitutum adeat“
osv. Warnkönig, a. st., s. 27. 31 f. Waitz, a. st., III 391 ff. 403.

I overensstemmelse med den ret, som kong Sven således
har tilsikret bymændene, bestemmer deres lovbog, at ingen af
dem må tiltale sit bysbarn hvor de træffes i riget, før sagen
har været rejst på bythinget (k. 56). Det er et mærkværdigt
quid pro quo, når Dr. H. udleder denne bestemmelse af en
overenskomst med Flensborg af året 1282, hvorved de to
stæder bl. a. bestemmer, at deres borgere skal iagttage det
samme i deres gensidige forhold. Det er som om man vilde
gøre den almindelige postkonvention til kilde for de enkelte
landes lovgivning om postbefordring, eller traktaten om
forbryderes udlevering mellem forskellige lande til kilde for hvert
enkelts straffelovgivning. Sådanne urimeligheder bliver ikke
bedre ved at gentages tre gange (s. 36. 64. 90). —

Resultatet af disse undersøgelser er altså, at Stadsrettens
troværdighed i sin overlevering om kong Svens forhold til
staden i fuldeste mål må fastholdes; intet af de syv punkter,
som henføres til ham, indeholder det mindste mistænkeligt.
Der er altså heller ikke fjerneste grund til at tvivle om de
ords sandhed, som byloven bruger som indledning: at kong
Sven var denne lovs første ophavsmand. Thi vel stammede
stadens tilværelse som sådan fra en langt ældre tid, bythingets
udskillelse fra herredet, bymændenes lag osv. var sikkert
ældgamle institutioner, men det præg af selvstændighed, som
Svens privilegier efter udlandets mønster gav samfundet
indenfor stadens virker, havde dog hverken denne eller vistnok
nogen anden dansk købstad før hans tid.

Dr. Hasse har dog sin egen forklaring af denne kong
Sven, eller „die Erichs- und Suenlegende“, som han kalder det.
Den bør egenlig læses i hele sin sammenhæng, da den er
meget morsom, men dens hovedled skal dog meddeles her.

Sven, siges der da, er Sven Grade og hans oldefader Erik
Ejegod: „Dieser König E. ist klar gekennzeichnet als E.
Ejegod, und will man hier von Absicht sprechen, vortrefflich
ausgewählt, der Bruder und Nachfolger Knut des Heiligen, dessen
Canonisation sein Werk war, der Vater Knut Lavards, steht
er in der Mitte zwischen dem Heiligen des Königreiches und
der Dynastie. Diese Rückbeziehung auf die Könige Erich und
Suen ist erfolgt — wenn anders das gewonnene Resultat
richtig ist — in den Jahren als wiederum ein König Erich,
E. Plovpenning, in die Königsgruft zu Ringstedt gebettet ward,
um alsbald als Wunderthäter zu erstehen und als Heiliger
verehrt zu werden. — Niels ward in Schleswig erschlagen.
Als das ein anderer König Erich erfuhr: Sleswic adiit et pro
nefario scelere Slesvicenses donis dotavit. So erzählt das
chronicon Roskildense von Erich Emun. Es ist die einzige
Nachricht, dass je ein König Erich sich den Schleswigern geneigt
erwiesen håbe. Emun aber ward gleichfalls mit eterna dignus
memoria übersetzt, oder mit memorabilis, auch das klingt an
das bone memorie des Stadtrechts an.

So verschwanden die Umrisse.“ (S. 109—10.)

Den lærde forfatter må nok sige det; so verschwanden
die Umrisse!

Dette var kong Erik; men Sven? „Das Stadtrecht aber
ist entstanden unter dem Einfluss des Verkehrs mit den
Fremden, Gesetze ergingen für omnes civitatem visitantes, umfassten
cives und adventitii. — Und der Dänische Bürger selber
war aus den alten Verbänden der Familie, des Dorfes, der
Hårde, herausgetreten, er entbehrte zunächst des Schutzes, den
diese gewährt, und fand erst einen Ersatz in den Neuordnungen
des Stadtrechts und der Gildevereinigung. — Gleich diesem
waren auch die sich einfindenden hospites, einzelstehende
Individuen; ob verheirathet daheim oder nicht, ob mächtiger
oder geringer Sippe daheim angehörig, war in der Fremde
gleichgültig, wo allein das wog, was die eigene Personlichkeit
vertrat. —

Damit ist das durchschlagende Moment gegeben für die
Bestimmungen des Stadtrechts und ihre Schärfung des
Landrechts. Sie hatten zu rechnen mit einem verwegenen, wilden
und rohen Abentheuerthum, bereit in kühnem Spiel sein Leben
an Gewinn und Reichthum zu wagen, so wenig aber auch ein
anderes zu achten willig. Aleuare war die Deutsche
Bezeichnung, enløp die Dänische, und eine andere swenæ, Burschen.
— Ist es da ganz zufällig, dass auch das Schleswiger
Stadtrecht von einem König Suen gegeben sein will, das
Junggesellenrecht vom König Junggesell?“ (S. 111—12.)

Her har vi da nøglen til hans tilnavn „Sveinn sviðandi“;
der er tænkt på „Peber-Sven“.



III. Hovedpunkter i stadens forfatning.

1. Bylag. Lagkøb. Det vil neppe undre nogen, at Dr.
Hasse står temmelig hjælpeløs overfor så godt som alle
enkelte punkter i stadens forfatning; de lybske privilegier slår
ikke rigtig til og den nyere nordiske literatur er han ligeså
lidt hjemme i som i den ældre ret.

Med hensyn til lagkøbet henviser han således til Joh.
Steenstrup: Studier over kong Valdemars jordebog, der i det
hele synes at have været hans hovedkilde til studiet af den
danske middelalder: „Die zweite ausschlieslich in der Stadt
erbobene Abgabe war der laghkøp oder arfkøp. (Vergl. zum
Folgenden Steenstrup, — der A. D. Jørgensens Phantasien i.
d. Aarbøger for nord. Oldkyndighed 1872 hinreichend
widerlegt)“ (s. 67). Den lærde forfatter er ikke i sine studier nået
til samme Årbøger for 1876; thi dér vilde han formentlig have
set, at mine fantasier heldig har overlevet den „hinreichende
Widerlegung“ (nærv. værk I 285 ff.). Det vilde være
tidsspildende og overflødigt her igen at komme tilbage til denne sag
i hele sit omfang, sålænge ingen sagkyndig har taget til
genmæle mod min dér fremsatte påvisning af lagkøbets
oprindelige betydning som en akt, hvorved der erhverves delagtighed
i bylaget, d. e. borgerskab. Hvad Dr. H. fremsætter om
indvandring i staden, om den ugiftes højere ret som vederlag for
at hans arv tilfalder kongen osv., savner al hjemmel i lovens
ordlyd og overhoved i hin tids samfundsforhold.

Andensteds tror jeg tilstrækkelig at have påvist en anden
ytring af samme nordiske retsopfattelse, den kirkelige
hovedtiende nemlig, ved hvilken det nye selvstændige
menighedsmedlem køber sig del i kirkens store og sit kirkesogns snævre
lag; her genfindes alle de samme momenter Den nordiske kirkes grundlæggelse s. 551 f. Tillæg s. 66 f..

Spørgsmålet om disse retsforhold er så vigtigt og tildels
så vanskeligt, at det også i fremtiden vil være nødvendigt at
vende tilbage til dem, og det bidrag, kand. Steenstrup på det
anførte sted gav til denne undersøgelse ved at eftervise
svaghederne i min hypotheses begrundelse, skal ingenlunde
miskendes. Fortsatte efterforskninger har dog godtgjort, at den
hypothes om bylagets oprindelige forhold, som jeg fra først af
opstillede, i alle sine væsenlige træk må fastholdes, der
manglede kun tilstrækkeligt materiale til på alle punkter at
dokumentere dens enkelte led. Det var således vistnok en
hovedanke, at jeg ikke havde kunnet føre bevis for den antagelse,
at lagkøbet først kunde finde sted år og dag efter bosættelsen,
og at optagelsen i laget var afhængig af dettes frivillige
samtykke. Men forskellige analogier giver dog formentlig
fyldestgørende bevis for denne antagelses rigtighed. Således selve
Stadsrettens bestemmelse om, at den fremmede først efter år
og dags ophold i staden har laghævd på sin personlige frihed,
d. e. kan hævde påstanden på, at han er fri, med tylvteréd
(k. 77). Det må anses for umuligt at man kunde give nogen
borgerskab, som ikke var i dette tilfælde Deraf følger naturligvis ikke, at en notorisk træl ved år og dags ophold i
staden erhvervede sin frihed, som Dr H. mener (s. 80). Sml. Flensb. 16: weri sik mæth
tølf men ieth vtæn han gien prøuæs mæth ræt skiel. — Det var derimod tilfældet i
adskillige flanderske byer (Warnkönig II B. Urkunden p. 88. 159. 255).. Borgerskabets
samtykke nævnes i Saxkøbing; i Flensborg er det gået over
til rådet Nærv. værk I 286: ipsis villanis et eorum communitati per modum bylogh
cum ipsorum voluntate associatus. Flensborg ret k. 106..

Endvidere ses det af domme, som er fældede i Flensborg
endnu i begyndelsen af det 16. århundrede, at den, som blev
dømt til at betale sine tre mark for falske sigtelser, samtidig
i år og dag mistede „ærlige mænds samfund“; han måtte
efter den tids forløb henvende sig til byfogden for igen at
optages af ham Dipl. Flensb. II 12: he scholde beteren dre lodighe marck — vnde bliuen
denne jar vride dagh vthe framer lude gilde vnde laghe, vnde dar na vprichtunge
wedder nemen Van vnses g. h. vaget (Ligeså s. 13. 16.). Dette er altså et fornyet lagkøb efter lagbrud,
således som det også finder sted ved hovedtienden. At det
alt kendtes i ældre tid følger vel af sagens natur; noget
tilsvarende forekommer i Haderslev stadsret, idet den bager, som
for forseelser ved sin bagning dømmes til at bøde sine tre
mark, tillige får sin ovn revet ned og ikke må bage inden
jævnling (k. 36). Men til denne frist for genoptagelsen må
der vel have svaret en lignende for optagelsen.

Slesvig stadsrets kapitler 65—66 må ligeledes forstås
herefter. Afskriften fra Æbeltoft har forandret „etiam“ i første
linje til „non tamen“, hvorved meningen er forstyrret; den
ældre afskrift for Flensborg har her det rette (k. 77): „Si
quis percusserit alium, etiam fratrem conjuratum, — emendet
6 marchas“ etc.: „Når nogen slår en anden (som også er
lagbroder), — da bøder han sine 6 mark.“ Det følgende
giver den gifte, men ikke lagkøbte, bymand halv lod herimod;
det er den vårdnedes lod på landet. Dr. H. har også her den
modsatte forklaring (s. 88).

Et sidste og i og for sig afgørende bevis for at lagkøb
er „borgerskab“ indeholdes i Haderslev byret k. 11: —
„efterat mand er et sind arfkøfft (lagkøbt), skal han rette sin rette
arngield om midsummer, tu hion 13 penning og enløp siu
penning.“ Arnegælden eller midsommergælden er netop
købstædernes, borgernes karakteristiske afgift, den er på en måde
et fortsat lagkøb, det ydre tegn på borgerskabets forpligtelse
og ret. Det vil herefter forstås, hvorfor Slesvig stadsret netop
omhandler lagkøbet i samme kapitel som arnegælden (k. 29).
Undladelsen af at svare arnegælden straffes strax første gang
påtale sker, med tre mark, og dette gentages tre gange, indtil
den højeste bøde, loven kender, ni mark. Efterat dette er
fremsat beskrives lagkøbet. Der kan vel ingen tvivl være om,
at også i Slesvig „laget“ har været anset for „brudt“ i slige
tilfælde, selv om det første lagkøbs retsvirkning m. h. t. arven
ikke har været påvirket deraf.

Endnu et andet kildested slutter sig hertil og belyser
yderligere forholdet. Kong Valdemars jordebog opfører blandt
indtægter af Vordingborg: „Redditus de ceruisia 7 marc. arg.
Thelonium 7 m. arg. Torghørtygh 3 m. arg. Ingifte men
10 marc. arg. Studh 4 m. arg.“ (s. 36). J. Steenstrup
holder denne indtægt for lagkøb (Studier s. 141), idet han ved „indgifte“ mænd tænker på mænd, som gifter sig ind i byen
og samtidig giver lagkøb. Men da lagkøbet i de sønderjydske
stæder kun er 4 ørtug og et par penninge (skriverpenge? [Senere Tilføjelse:] Roskilde midsommergæld: hver grund 1 sterl. til bispen
og 1 assis til skriveren (Steenstrup s. 146). Scr. VII 68.),
kan der vel neppe være tale om denne forklaring her; det
vilde blive en årlig indgiftning af henved 200 mænd.
Sprogligt kan det vel heller neppe lade sig gøre at forstå det
anderledes end om mænd, som har givet indgift Sml. Flensborg stadsret k. 40: igift, k. 11: ingiald; deri latinske text k. 38
ingelt edder arffkøb., d. e. lagkøb, og
altså betaler midsommergæld; det er den, som for Vordingborg
løber op til 10 mark sølv årlig.

Men alle disse bestemmelser gør det umuligt at blive af
med den opfattelse af lagkøb, som Dr. H. henregner til mine
fantasier.

2. Hetslaget. Forskelligt fra bylaget er lovens
„summum convivium“, Jydske lovs og Flensborg rets „højeste lag“.
Som jeg andensteds har eftervist tænker loven derved på noget
relativt: det højeste lag, i hvilket den pågældende, som skal
skaffe medédsmænd, selv er lagbroder (nærv. værk I 276 ff.);
men der forudsættes altså at være eller at kunne være flere
lag i en stad, og når altså en stadsret taler om et højeste
lag, er tilværelsen dermed godtgjort. Havde Dr. H. ikke så
rask opgivet min første afhandling om „ed af højeste lag“
som „hinreichend widerlegt“, vilde han her have set et
mærkeligt exempel (vistnok det eneste fra den tid) på et lag af
fremmede ved siden af de indfødtes, nemlig i Roskilde. Her
kom det 1158 til sammenstød i anledning af bispevalget, og
Saxe siger: „Eadem etiam tempestate, dividua Roskildensis
populi conjuratione, cum mutuis cædibus civitas exundaret,
advenis partim cæsis, partim urbe ejectis, non contenta
indigenarum sodalitas alienigenæ conjurationis partes
protrivisse“ etc. (p. 737): Bylaget (populi Roskildensis conjuratio)
er delt i to: de indfødtes lag og de fremmedes lag Man lægge mærke til dette tegn på Roskildes betydning som stad: Tyskerne
bosætter sig ikke i større mængde blandt os for ingenting. Samtidig udruster
Roskilde et navnkundigt vikingesamfund. — Senere hæver København sig på dets
bekostning.. Disse
snævrere samfund må i dette forhold anses for højere end det
almindelige, optagelse i et af dem forudsætter bylaget. Brødrene
i de højere lag står i nærmere forhold til hinanden, det svarer
til slægtskabet i de almindelige retsforhold; til ed af frænder
på landet svarer efter Jydske lov i købinger ed af højeste lag.
Et sådant højere lag fandtes der også i Slesvig, det er senere
opnævnt efter sin helgen Knud hertug, men kaldes hvor det
første gang forekommer kun „Hetslaget“, det frie løftes (hets),
det valgte broderskabs lag.

Dr. Hasse har i høj grad taget forargelse af denne
fortælling. „In schneidendem Widerspruch zu dem
Gesammtresultat der bisherigen Untersuchungen stehen die Berichte der
Chroniken“, hedder det s. 113. For os er det selvfølgelig
mindre foruroligende, da dette „Gesammtresultat“ har vist sig
så skrøbeligt. Den pågældende krønike er den såkaldte
„Chronica Danorum et præcipue Sialandiæ“, der giver en
omstændelig fortælling om kong Nils's drab i Slesvig den 25. Juni
1134 Side 117 synes Dr. H. at forudsætte, at det var et sagn, som henførte kong
Nils's drab (den endelige hævn over Knud Lavards mord) til denne dag, ligesom han
andensteds (s. 109) siger om Erik Ejegod: „Wie eng sein Kultus (!) mit dem der
Kanute in Verbindung gebracht ward, zeigt, dass man ihm denselben Todestag: 25. Juni
beilegte.“ Alt dette beror på „misforståelser“: Kong Knud blev dræbt d. 10. Juli og
samme dag var broderen Eriks dødsdag; Knud hertug blev dræbt den 7. Jan. 1131,
Nils d. 25. Juni 1134, og Knud altersat deri 25. Juni 1170.. Han advares for byens Hetslag, hvis medlemmer ikke
vil lade deres dræbte broder ligge uhævnet; ja, siges der,
Knud var endog deres oldermand og høvding (senior erat
convivii illius et defensor). Nils ringeagter denne advarsel og
falder for bymændenes hævn (Scr. II 611 f. Dr. H. s. 113).
Til denne beretning føjer Dr. H. en række forklaringer, som
ender med: „Der Bericht der Seeländischen Chronik entpuppt
sich als Gildelegende“ (s. 116). Hovedindvendingen er denne,
at krøniken lader det være i overensstemmelse med lagets
vedtægter at tage blodhævn; tanken „liv for liv“ er først
indkommen i stadens lovbog med hertug Valdemars forordning af
året 1291: „Nicht den Stadtrechten, wohl aber den
Gildeskraaen entspricht die Erzählung“ (s. 115). Det synes dog
ikke rimeligt, at gildebrødrene spurgte Stadsretten til råds, før
de huggede kongen ned, i alle tilfælde vilde de derved være i
en mærkelig uoverensstemmelse med de fleste andre
mennesker; heller ikke efter forordningen af 1291 var det vistnok
tilladt at hugge en konge ned på gaden. Men livet har så
sin egen tankegang, og lagbrødre såvel som andre brødre kan
have mangen en lov, som ikke er thinglæst. Dueller er som
bekendt lovlig forbudte i vor tid, og dog skal de æreslove,
som står i forbindelse med dem, endnu være i manges
bevidsthed. Dersom den ærede forfatter vilde læse en islandsk saga
og ved siden af Grågåsen, vilde denne dobbelthed snart træde
ham lyslevende for øje.

Der er i virkeligheden slet intet i beretningen om kong
Nils og Hetslaget, som gør den mistænkelig. „Skulde vi frygte
de skindere og sudere!“ spørger kong Nils. Det er som hørte
vi herremændene drage i kamp mod de sællandske bønder med
det udråb: „Kådkarlene er alle galne med køller“ (fra 1256),
eller vikingernes skjalde synge: „Odin er jarlenes gud, Thor
ejer trællenes æt!“ Det er overalt den samme tanke,
høvdingernes ringeagtende hånsord om „idrætsmændene“; og hvad
lå da nærmere foran Slesvigs porte end at minde om stadens
skindhandel og lædersalg? — Skulde det ikke være naturligt,
at erindringen om denne bedrift holdt sig i lang tid i selve
broderskabet, indtil den engang i det 13. århundrede, eller
når det nu er sket, optegnedes? Slige traditioner plejer vi
ikke at vrage, før der foreligger en antagelig grund.

3. Stadens firedeling. I lovens kap. 32 siges der, at
stadens fire oldermænd (seniores quatuor de civitate) skal have
to mark hvergang der lyses ny mønt (de nova moneta).
Efter J. Steenstrup antager Dr. H., at disse oldermænd er de
samme som senere kaldes rådmænd (consules): „Jørgensen
versucht (Årbøger 1872, S. 290 ff.) sie auf die 4 Fjerding der
Stadt zu beziehen und aus ihnen eine Art Viertelsvorsteher zu
machen. Das ist von Steenstrup S. 230 Anm. 1. hinreichend
widerlegt worden“ (s. 89).

Stadens firedeling fremgår af den nye stadsrets „fjerding“,
hvor den ældre har „rækning“, ligesom af den opgivelse, at
de tre fjerdedele af staden var kongelev, den fjerde hertugens.
Det hedder i kap. 24, at bymand skal stå landmand
(ruricola) til rette på thinge: „si est de pecunia, exactor cum
civibus in illo reækning manentibus ruricole extorqueat
satis-factionem a conciue“. Den nye ret har i kap. 36: „is dat van
penninghen, so scal de voghet myt anderen medeborgeren,
wan se in den fiarthing bliuen, manen van deme borghere dat
deme büre nochafticheit beschee.“

Når de fire dele af byen kaldes rækninger, må der
herved sikkert tænkes på det gamle reka erendi, udrette et ærende,
eller rækja, røgte en sag. Ordet er vistnok opbevaret lige til
vore dage i de såkaldte regningsmænd i herredsfjerdingerne i
Angel, skønt dette navn nu selvfølgelig sættes i forbindelse
med det regnskab, de fører (det hed dog tidligere „register“).
Da dette forhold i det hele turde være særdeles oplysende,
hidsættes nogle korte uddrag af Husby herreds regnskaber, som
de tilfældigvis er bevarede fra tiden lige efter krigen 1660 (se
tillæg). Det ses heraf, at herredet er delt i fjerdinger
(„trindter“, kredse), hver med sin regningsmand, sine sandemænd, og
ved visse lejligheder udvalgte „deputerede“. Disse fordeler
herredets udgifter, således som herredsfogden og regningsmændene
gør rede for dem, enten efter den gamle guldvurdering på
gårdene over hele herredet, eller efter plove, så hver fjerding
udreder sin fjerdedel (sin „Stræng“), skønt guld vurderingen og
plovsætningen er noget forskellig. Skulde det være for dristigt
at bringe de to ting i forbindelse med hinanden: rækninger i
Slesvig, svarende til stadens fjerdinger, og regningsmænd i de
fire herredsfjerdinger? Men hvorledes skal man så undgå det
næste skridt: fire oldermænd i de fire fjerdinger? [Senere Tilføjelse:] I mandtal fra 1633 for Nørgos herred er der tale om
regninger som enheder i byer og sogne, nogle byer har flere regninger. Dette er
afgørende!

Lad os se noget nærmere på Dr. Hasses argumenter.
Flensborg ret af året 1284 indledes med disse ord: —
„aldærmen oc rathmen oc ollæ bymæn i flænsborgh lotæ scriuæ
thinnæ sera —“ eller i oversættelse: „seniores, consules
ceterique ciues ciuitatis flensburgh —“. Hertil føjer Dr. H.
følgende bemærkning: „Die Zahl der Consules ist weder für
Schleswig noch für Flensburg überliefert. Wahrscheinlich ist
es eine und dieselbe Behörde und die Bezeichnung seniores
nur allmählich durch die allgemein, auch in den Deutschen
Städten übliche Benennung consules verdrängt worden. Man
bemerke, dass sich die Bildung des Raths auch in diesen erst
um die Mitte des 13. Jahrhunderts vollzieht“ (s. 89 f.).

Men er det dog ikke betænkeligt at forudsætte, at „oldermænd og rådmænd“ skulde være de samme personer, —
hvorfor nævnes de da dobbelt? Bedre besked får vi hos den tyske
oversættelse: „Borgermesteren vnde Ratmannen vnde alle
meynen borgere bynnen flensborch“. —

Det er heller ikke så, at antallet af rådmænd for
Flensborgs vedkommende er ubekendt; Stadsrettens kap. 104 siger:
„Hwilk byman thær foghdæn kær yuær a thing, skiytær han
sin skiæl for tølf rathmen, tha må han ei lagh søkæs, fyr enn
the gøræ ham antigh til ældær fra.“ De 12 rådmænd var
rådet, men de to af dem kaldes senere borgemestre, og da
man udstedte den tyske oversættelse af Stadsretten, kunde man
sikkert endnu af det danske folkesprog vide, at dette var de
tidligere oldermænd (U. A. Lüders) Statutum der Stadt Flensborg, Register: Aeltermanner im
Rath wurden nachher Bürgermeister genannt.. Tingen er den at Flensborg vel ikke
var delt i fire fjerdinger, men derimod indtil den nyeste tid i
to halvdele: „Norden“ (Marie sogn) og „Sønden“ (Nikolaj og
Johannis sogne); hver af disse to dele valgte 6 rådmænd og
af disse 6 var den ene altså oldermand; det er bekendt nok,
at stadig den ene borgemester boede i Norden, den anden i
Sønden Sml. Zeitschrift f. Schl. Holst. Lauenb. Gesch. IV 77. Svarende hertil var de
„24 mænd“, som alt nævnes 1489 (Fl. Dipl. I 670), delte i to lige hold, hvert med sin
oldermand.. Når det endelig i Stadsrettens kap. 124 hedder:
„Aldær man af Knutz gild mæth frammærst rathmenz rath
scul rathmen itakæ oc af sætte“, — så viser dette formentlig
kun, at det var stående vedtægt, at gildets oldermand tillige
var stadens, ikke som sådan, men fordi man valgte ham
dertil, og at han da tillige ansås for at være den første i rang
mellem de to, „stadens første borgemester“; hvad der siges i
dette kap. er da ikke andet end den stadig senere fulgte regel,
at rådet supplerer sig selv, og formodningerne om en
usurpation af gildet falder bort.

Flensborgs tvedeling svarer til Slesvigs firedeling, de to
oldermænd til de fire, det er herredstrindternes „regningsmænd“;
rådmændene svarer til herredets sandemænd og deputerede.

Dr. Hasse tror at kunne føre bevis for, at stadens
consules nærmest er kongelige (hertugelige) tillidsmænd; som bevis
anføres, at hertugen kalder dem „consules nostri“ (s. 89). Men
han siger jo også „cives nostri“? Han pålægger borgerne at
adlyde deres anordninger, mener Dr. H. Men det gør han
også i Flensborg, hvor rådet dog supplerer sig selv, og her
tiltaler han dem under ét: „consules ceterique cives sui“ (1321)

Det samme mener Dr. H. om seniores. „Auch nahm
man an, dass sie von der Stadtgemeinde gewählt seien, doch
ist davon nichts überliefert. Dass sie eine Art Besoldung aus
der Münze der Stadt bezogen haben von zwei Mark spricht
eher dagegen, denn die Münze war — keinesweges städtisch“
(s. 89). Dette sidste står heller ikke i Stadsretten (k. 32):
„Seniores 4 de civitate tenentur habere duas marcas den. de
nova moneta, sutores tenentur regi quolibet anno 3 marcas
den.“ etc.; det er en række ydelser fra bymændenes side, det
her drejer sig om; oldermændene skal have to mark „af ny
mønt“. Nærmere oplysning må søges andensteds. I Åbenrå
skrå k. 6 siges: „Consules exigere debent et recipere denarios,
dictos myntpenningh, de quibus dabunt aduocato octo marcas
et non magis.“ Endvidere ses det af forskellige lovstykker
fra kong Abels og Kristoffers tid, at der skulde ydes en øre
penge årlig af hver plov „for stadig mønt“. Dette forklares
nærmere af „Ribe oldemoder“, som beretter, at kong Valdemar
anviste biskoppen af Ribe plovpenge af 3 sysler (og to stæder)
i vederlag for den halve mønt; det har udentvivl netop været
den halve plovskat af stiftet. Kongen og biskoppen hørte
altså op med at drage fordel af udmøntningen mod at
oppebære en plovpenge (solucio denariorum illorum, qui de aratris
debentur pro fabrica); den skulde ydes af alle, adel og almue,
læg og lærd, bymand og landmand O. Nielsen, Ribe oldemoder, s. 5. 8. Geheimearkivets årsberetning V 10. 14.
(Sml. Steenstrups Studier s. 211. 246.). Det er vel
uimodsigeligt denne afgift, der i Åbenrå kaldes „møntpenge“; de 8
mark, som fogden skal have, vilde svare til 64 plove på
landet, noget får vel rådet, og i matriklen står denne stad for
75 plove. Om nu de to mark, Slesvig oldermænd skal
oppebære af „ny mønt“, ligeledes er en del af stadens møntpenge,
som de opkrævede til stadens foged, eller om det snarere,
som Steenstrup mener, er for et tilsyn med udmøntningen,
får stå ved sit værd; i sidste tilfælde kan vi ikke bedømme
de forhold, af hvilke det har udviklet sig. Men i intet tilfælde
indeholdes der heri noget om oldermændenes forhold til kongen.
4. Slien og søretten. Stadsretten bringer fjorden i den
nøjeste forbindelse med staden. I kap. 71 hedder det:
„Piscatores libere habent piscari per totam Slyam, et in campo
possunt extendere funes sagenarum ad siccandurn sagenas“ etc.
Kap. 55: „Quicumque infra Slyam nauem fregerit, libere bona
sua possideat quicquid de rebus suis saluare poterit.“ Og af
kap. 30 ses, at tolden betaltes på det sted, hvor man
begyndte farten i Slien, for udgående ved Slesvig, for indgående
ved Slesmynde. I kap. 68 siges: „flumen regis est“. — Det
ældste aktstykke om stadens ret til fjorden er kong Kristjern
I's såkaldte Slibrev (0480), i hvilket kongen gør vitterligt: —
„dat als denn de Ersamen Borgermesteren etc. Unser Stadt
Schleswigk vari Unsen zeligen Vorfahren, Hertoghen to S. tor
Tydt wesende, begifftiget unde beprivilegeret sin myt der
Vrigheit Unses Stromes unde Waters Schligh, des frigh
ungehindert to erer Vischerygen, Kopenschop, Segelatien unde
Neringe von der genomten Unser Stadt S. an, by beyden
Syden des Landes, wenthe an dat gemeyne Meer effte solte
See, enen Weke Sees buthen Schlyes Münde to gebruckende,
sunder jennigerleye Hinderinghe effte Bewernisse“ etc. Corpus Statutorum Slesvic. II 52. „En weke sees“ er selvfølgelig det danske
„en uge søs“.

Med hensyn til de slutninger, som Dr. Hasse drager af
bestemmelsen om skibbrud på Slien, gør han sig skyldig i
samme fejltagelse som ved fortolkningen af lejdebestemmelserne;
han jævnfører Lybeks privilegium af 1204, udstedt af kong
Valdemar: „Superaddimus insuper conferentes, ut ubicumque
intra regni nostri terminos, tam in Dacia quam in Slauia, siue
intra siue extra portum qui Trauenemunde dicitur, ipsos
naufragium pati contigerit, quicquid per se saluare poterant, quiete
possideant —“ (s. 34). Mærkeligt nok ser Dr. H. slet
ikke, at her er tale om to helt forskellige ting. Han finder
tre trin i udviklingen af lovbestemmelserne om skibbrud, men
lægger ikke mærke til, at Slesvig stadsret må ses fra et helt
andet synspunkt. De lybske skibe får en vis ret i
skibbrudstilfælde overalt i Danmark og Vendland, såvidt kong Valdemars
vælde når, samme ret udenfor Travemünde som indenfor. På
Slien derimod lovbeskyttes hvert skib, ligegyldigt hvor det
hører hjemme (quicumque navem fregerit); det er en forret
som kommer Slesvig tilgode, thi alle disse skibe søger dets
havn, men den er begrænset til det farvand, som også i andre
henseender er overladt staden til brug. Det svarer i så
henseende til Lybeks forhold til Traveløbet ud til Travemünde.
Hvor gammel denne lovbestemmelse er, kan derfor slet ikke
afgøres, den må vist føres op til de ældste tider; St. Omers
bymænd får 1127 følgende ret: „per totam terram Flandriæ
eos liberos a sewerp facio“ (k. 5); det er alt langt mere end
Slesvig har.

Endnu en anden, ligeså uheldig opdagelse har Dr. Hasse
gjort i Slesvig søret. Side 31 siger han om loven: „S. kennt
die Sandmänner nur in einer Stelle, art 57: „Nauta qui pro
potu vei alia negligentia nauem suam in portu dimiserit,
tenentur naute eum expectare per diem et noctem. Si tunc non
venerit flante vento recedant naute et ad quodlibet akkerhaald
reddat IX solidos. Quicquid uero in uilla derelictum fuerit de
rebus, vel quod majus est delictum, super homicidio uel
waaldtecht, debent sex veredici in propria villa diffinire.“

Weil die Handschrift dies in einen Paragraphen
zusammengeworfen hat, ohne durch ein neues Paragraphenzeichen
vor Quicquid anzudeuten, dass etwas völlig Neues beginne, so
ist auch bislang gedankenlos interpretirt worden, dass hier die
Sandmänner über Vergehen von Seeleuten urtheilen sollen (z.
B. Paulsen II 218 f.). — Es wird des blossen Hinweises
bedürfen, dass hier von ganz verschiedenen Dingen die Rede
und die zweite Hälfte des Artikel 57 als selbständiger
Paragraph auszuscheiden ist.“ Ved at sammenligne hele dette
parti af loven med det tilsvarende i Flensborg ret, vil det
imidlertid vise sig, at den sidste del af kapitlet er senere
indskud i en oprindelig helhed (Slesvig 57—62 = Flensborg
latinske text 71—75, dansk 89—93), medens dette indskud
selv ingenlunde, som Dr. H. mener, er lig Flensborg k. 14
(de violento raptu mulieris et abscissione membrorum et de
homine interfecto et de oculo eruto debent octo veredici
discernere veritatem). Lignende indskud på et andet sted i loven
har jeg alt for lang tid siden påvist (Bidrag til Nordens
historie i middelalderen, s. 51 f.). Men dette indskud refererer
sig da selvfølgelig, som det altid forhen har været forudsat,
til rettergang for søfolk. Dengang Stadsretten affattedes, kendte
man ikke sandemænd, de indførtes først ved kong Valdemars
lovbogDr. H. søger vel at gøre det sandsynligt, at Stadsretten er yngre end Vald. II,
men han anfører ikke et eneste antageligt bevis derfor; hvorledes det står til med
dem, han henter af historien og byens forfatning, har vi her set. Stadsretten er efter
hele sit indhold fra kong Valdemars tid, uden at vi nu vistnok kan komme
tidsbestemmelsen synderlig nærmere. Sml. „Valdemar Sejr“, s. 178.; da de senere kom i brug, for her som overalt, hvor
denne lovbog vedtoges, at dømme i de noksom bekendte
tilfælde, tilføjedes dette ikke i Stadsretten på alle de steder, hvor
det måtte komme i betragtning; det er for så vidt en
vilkårlighed, at man har tilføjet det i kap. 57; men en formel
vilkårlighed kan jo have en bestemt historisk grund. At der
imidlertid kun har været tænkt på søfolkenes ret, fremgår
tydeligt nok af formuleringen, der lægger al vægten på at det er
sket „in villa“, at nemlig dommen da også skal fældes „in
propria villa“. Det er i modsætning til den tidligere og senere
omtale af søfolks forseelser „in via“, der afgøres efter skipperes
ed (k. 54).



Efterskrift: En forkastet krønike.

Som man kunde vente indeholder Dr. Hasses bog
adskillige partier, som vilde kunne samles under benævnelsen
„Streichconcert“. Det vil af det foregående allerede kunne ses,
hvorlangt forfatteren i den henseende er gået ud over det tilladeliges
grænser. Til slutning skal her dog endnu et enkelt exempel
fremdrages, da tavshed i slige forhold, som erfaringen viser,
har sine misligheder.

Der skal da her ikke dvæles ved det lille brev, som
Flensborg Knudsgildes skrå tilskriver kong Knud (VI), men
som Dr. H. skånselsløst tager af dage (s. 97 f.). Alle har
hidtil troet, at den beskyttelse, kongen lovede brødrene „såsom
dem der os daglig tjene“, skulde sætte dem i klasse med hans
hirdmænd; men her underrettes vi om, at den daglige tjeneste
er den, som ydes den hellige Knud i daglig kirketjeneste, og
at det altså må være ham, brevet falskelig skulde tilskrives!
„Die drolligen Dänen!“

Det skal heller ikke videre forfølges, hvad forfatteren
mener med sit ildevarslende „der sogenannte Sven Ågesen“
(s. 98); thi det får vi vel tidlig nok at vide af ham selv.

Vi vil derimod, ligesom Dr. H. selv i sin bog, slutte med
den motivering, der fører til forkastelsen af Robert af Elgins
„Knud Lavards levned“; den er så karakteristisk (s. 117 ff.
sml. s. 99). Som bekendt haves nu kun et uddrag af denne
krønike, skrevet med Hamsforts (rettere Vedels) hånd og trykt
i Scr. r. D. IV 256—61. Dette uddrag indeholder imidlertid
en række værdifulde oplysninger, som det ikke er uden
betydning for hin tids historie at rense for enhver mistanke. Dr.
H. kommer imidlertid til følgende resultat: „Für die Annahme,
die Biographie des Robert Elgin sei gleichzeitig. bleibt kein
Raum mehr. Davon hätte aber auch schon die einfache
Beobachtung, dass Knut stetz als sanctus bezeichnet wird, Zeichen
seinen Tod begleiten und Wunder am Grabe folgen, abhalten
sollen. Schon daraus ergäbe sich Abfassung nach der
Heiligsprechung 1170. Die vita ist ein Produkt aus Gildekreisen,
von geistlicher Hand zu Ringstedt. Der Verlust des
vollständigen Textes lässt sich verschmerzen.“

Vi vil begynde med denne påstand om hertugens
helligdom, der skulde henvise skriftet til tiden efter 1170. Kan
man påstå sligt med noget kendskab til Nordens historie?
Hvormange af vore helgener er overhoved bleven kanoniserede?
Knud hertug toges som bekendt op af graven i 1146, efterat
der i de 15 år siden hans død havde været delte meninger
om hans helligdom; de to præster ved Fruekirken i Ringsted
hørte netop til dem, som ikke vilde gå ind på den G. Waitz, Lebensbeschr. Knut Lavards, Trauslatio, lectiones 3—5..
Hvorfor henføres nu denne krønike til Ringsted? Jo, mener
Dr. H., forfatteren fremhæver Ringsted på Slesvigs bekostning,
det viser skinsyge. Det hedder nemlig simpelthen (i vort
uddrag!): „Can. præficitur Slesvigæ“. Navnet Hedeby udledes
af „hede“, „quasi villa deserta“, eller af et engelsk hetha i
betydning havn: Havneby; begge forklaringer finder den tyske
forfatter nedsættende. Ringsted derimod udleder krøniken af
„ring“, fordi det ligger midt i Sælland; det skal hæve stedet.
Efter danske forestillinger er det dog en stor fordel at være
havnestad og ikke „ringstad“ i den betydning; men i alle
tilfælde siger Robert jo kun hvad der er sandt. Men der er
mere; han siger, at der i Ringsted holdes „placitum generale“,
det er mistænkeligt: „ob unter dem dort stattfindenden
placitum generale die Reichsversammlung der Dänen oder nicht
vielmehr die Gildeversammlung der Knutsbrüder zu verstehen
sei, ist vielleicht absichtlich zweifelhaft gelassen“. Hver
begynder i fædrelandets historie véd, at placitum generale er
Sællands landsthing og at denne bemærkning er den simpleste
historiske sandhed.

Endnu grellere finder Dr. H. dog modsætningen mellem
de to steder udtrykt i en anden vending. Kong Nils og hertug
Knud havde byttet „ringe“ som tegn på venskab og som
amuletter, — „sed ubi vis hujus annuli, dum cæsus est
Nicolaus Slesvigæ?“ „Man merkt die Malice.“

Og hvilken malice gør Robert sig ikke skyldig i, ved i
anledning af kong Nils's tronbestigelse at minde om Sven
Estridsøns tronfølgelov, at den ældre broder altid skulde gå
forud for den yngre: „Seine Thronfolge streitet gegen Suens
Successionsgesetz, Niels hatte das Gesetz beschworen.“ Hvori
stred den egenlig mod hin lov; med andre ord, hvilken ældre
broder blev tilsidesat? — Lad os altså foreløbig lade Robert
stå. —

At Dr. Hasse ikke har havt øje for de mangfoldige
ypperlige småtræk, som levningerne af denne krønike indeholder,
viser noksom, hvorlidt han er fortrolig med vor historie; han
er gået hen over den med en harefod og har sat et mærke
hist og et her, han har vraget eller fremhævet hvad der
passede til hans forudfattede meninger, uden sammenhæng og
uden forståelse af nogen helhed. Hvormeget vi end må sætte
pris på, at vor historie granskes af fremmede, kan dog neppe
nogen dansk mand uden en vis bitterhed være vidne til, at
man tror at kunne gøre det med så få omstændigheder, med
så stor selvtillid og en så dybt rodfæstet, om end tildels
ubevidst ringeagt for vor nationale udviklings selvstændighed.


SYNSPUNKTER FOR OPFATTELSEN AF
VALDEMAR ATTERDAGS OG DRONNING
MARGRETES HISTORIE.
(1883.)

[Nordisk Tidskrift for vetenskap, konst och industri, utg. af Letterstedtska föreningen,
1883, S. 191—225.]

C. E. F. Reinhardt: Valdemar Atterdag og hans kongegerning. 1880.
Dr. Kr. Erslev: Anmeldelse af Reinhardts nævnte arbejde (Historisk tidsskrift 5. række, III).
Dr. Kr. Erslev: Dronning Margrete og Kalmarunionens grundlæggelse. 1882.

Den livlige virksomhed, som i den sidste halve snes år
er bleven udfoldet på historiens område i Danmark, har mere
end noget andet måttet overbevise os om vor historiske
literaturs fattigdom. Der er tilvisse i århundredernes løb gjort
meget for at fremdrage kilderne, og der er nedlagt en rigdom
af arbejde og lærdom i talrige tidsskrifter, i omfattende værker
og en mangfoldighed af sær skrifter, og dog er man bestandig
i forlegenhed, når almindelig dannede læsere beder om
anvisning til at sætte sig nogenlunde grundig ind i et eller andet
afsnit af vor nationale historie. Hvem kan have alle disse
spredte hjælpemidler ved hånden, eller hvor mange har
tålmodighed til at samle dem og til selv at gøre det arbejde,
historieskriveren skulde have gjort? Der kan ingen tvivl være
om, at jo sansen for historisk læsning var forholdsvis større,
dengang man kunde slå sig til ro med Holbergs opfattelse af
fortiden eller dengang man delte Badens blik på den
historiske udviklingsgang, end nu da man har fået en anelse om
kritikens betydning overfor overleveringen og en målestok for
fremstillingens kunst, som man forhen savnede, eller i alle
tilfælde ikke anvendte.

Danmark har i den henseende været betydelig slettere
stillet end Sverige. Den udvikling, som veltalenheden her
tidlig kom til at dele med digtningen, støttet til det politiske
liv og den borgerlige frihed, har vi hos os hårdt måttet savne,
og vor store digteralder bar kun ringe frugt for udviklingen af
en historisk stil. Mestrene i den danske prosa lagde
hovedvægten på et rent sprog, en let og logisk tankegang og en
vis farveløs, upersonlig korrekthed, som ikke er gunstig for
en levende skildring af fortidens mangeartede forhold og
tildragelser. Det står i en inderlig sammenhæng hermed, at det
især var de fjerntliggende tidsrum og fjerntstående
personligheder, som behandledes af historieskriverne. Ligesom det i
forrige århundrede havde været hovedformålet for granskerne
at forøge vor viden i rent ydre forstand, således stillede man
sig nu den opgave at give afrundede billeder af personer,
institutioner eller begivenheder, løsrevne af deres sammenhæng
og i mangfoldige tilfælde, i det mindste tilsyneladende, valgte
i blinde og behandlede med en lidenskabsløs ro, der havde
sin naturlige forklaring i emnets mangel på dybere interesse.
I Sverige gik man muligvis til en modsat yderlighed ved at
efterstræbe farverige billeder og derved atter og atter at komme
tilbage til historiens store navne og følgerige begivenheder;
men der vaktes derved og vedligeholdtes en mere almindelig
interesse for denne literatur, og dens betydning for den
almindelige dannelse er uden tvivl bleven langt større end i
Danmark.

I sin dybeste grund står dette jo vistnok i forbindelse
med den forskellige politiske udvikling i de to lande. Hvilke
skyggesider der end fulgte med frihedstiden og alle de senere
omvæltninger i Sverige, så udvikledes ved dem selvfølgelig
almenånden på en måde, som hos os var ukjendt. Enevælden
ynder ikke historien, uden for så vidt som den træder i dens
tjeneste. For så vidt som den er liberal, vil den til nød
tillade, at man angriber den eller endog overdænger den med
de blodigste forhånelser, således som det hos os fandt sted
med Riegels i hans ofte absurde angreb på kongerne. Men
den vil ikke selv levere våben til disse angreb; den vil ikke
åbne sine egne arkiver, den vil ikke tillade sine embedsmænd
at skrive mindeskrifter, og den vil foretrække overdrevne
angreb for den kritik, som fremlæggelsen af den fulde sandhed
vilde indeholde. Det er denne enevælde, som har sat sit
stempel også på vor historieskrivning, det er den, som har
gjort den tam og ensformig, til samme tid som den har gjort
den tålmodig, flittig og nøjsom. Uden det frie blik på
samfundsforholdenes brogede væv, uden det dristige ord i dommen
over folkets ledende mænd, uden veltalenhedens smykke som
tegn på videnskabsmandens dybe samliv med sit emne, står
den i skygge ved siden af vor digtning og vor ræsonnerende
literatur.

Overgangen fra enevælden til „frihedstiden“ har lige så
lidt på dette som på andre områder været så pludselig og
gennemgribende, som man til sin tid var tilbøjelig til at
antage. Den nye alder havde forlængst kastet sin skygge foran
sig, før den kuldkastede den gamle statsform, og denne har
til gengæld kastet stærke skygger over den følgende
menneskealder. Meget er dog udrettet i denne overgangstid, og mere
er indledet for fremtiden; opgaverne er bleven større, blikket
har udvidet sig, først og fremmest til hele Norden, og den
videnskabelige metode er bleven en anden. Det vil være
fremtiden forbeholdt at vise, om det vil kunne lykkes os at bevare
den danske historiegransknings gode traditioner, dens
ædruelige kritik, dens sans for de mindste detaljer, dens
ubestikkelighed overfor det glimrende og iøjnefaldende, i forening med
nutidens trang til at ombytte viden med forståelse, nøjagtighed
med anskuelighed, fuldstændighed med fylde og begrænsning.

Disse almindelige betragtninger kommer let til at påtrænge
sig en, når man tager de to danske bøger i hånden, som er
nævnte foran denne afhandling. Hvorledes er det muligt,
spørger man sig selv, at disse emner, Valdemar Atterdag og
dronning Margrete, så at sige aldrig forhen har fundet deres
historieskrivere? Hvorledes har det kunnet gå til, at vi ejer
særskrifter om så mange ubetydelige mænd og kvinder,
vidtløftige bøger om købstæder, herregårde og småøer, men ingen
skildringer af disse regenter, der omdannede vort fædreland fra
en samling pantsatte len til en stormagt i Norden?

Men vi vil ikke gå i rette med fortiden, der på sin vis
beskedent har forarbejdet, hvad der nu her træder os i møde.
At endelig de to mærkelige slægtaldre er bleven behandlede i
en form, som gør dem tilgængelige for den almindelige
dannelse, er et så stort fremskridt, at man skylder de mænd,
som har påtaget sig dette arbejde, en tak både for deres mod
og deres udholdenhed. Det er et besværligt arbejde at rydde
op i grunden til en hel tidsalders historie, at opsøge, ordne
og kritisk at gennemgå kilderne, for så at give et billed af
den hele udvikling. Men det er ikke mindre vanskeligt, man
kunde fristes til at sige ansvarsfuldt, at lade den nyere tids
lys falde ud over begivenheder og personligheder, som i
virkeligheden kun er lidet kendte, selv om de er meget omtalte og
stærkt karakteriserede i den almindelige bevidsthed. Der hører
mod til her først at fremkomme med en selvstændig, selvdannet
opfattelse. Når først isen er brudt, vil det være langt lettere
for senere forfattere både at komme til rette med stoffet og
at modificere dommen.

Kilderne til hin tids historie frembyder særegne
vanskeligheder, men de gør det på den anden side muligt at få et i
høj grad pålideligt billed af begivenheder og tilstande.
Sammenligner vi det store opsving i 14. med det i 12. århundrede,
en sammenligning, der så at sige pånøder sig enhver, som
har syslet med den ældre middelalders historie, men
mærkeligt nok ikke er kommen nogen af de foreliggende forfattere i
tanke, da er modsætningen også med hensyn til kildernes
beskaffenhed påfaldende. Medens vi hist har den uvurderlige
bog af Saxe, står vi her uden vejledning af nogen enkelt, blot
nogenlunde betydelig indenlandsk forfatter; vi må nøjes med
annaler, især udenlandske, der tilsammen neppe er så
righoldige som det, vi erfarer af lignende kilder om Absalon,
fraregnet hans særlige historieskriver. Men til gengæld haves
der en rigdom af diplomer fra 14. århundrede, både
vedkommende de politiske og mangfoldige private og retslige forhold,
som ikke på langt nær har noget sidestykke i den ældre tid.
Kongehusets ældre arkiver synes at være gået til grunde i de
urolige tider i 13. og begyndelsen af 14. århundrede, således
at der ved Valdemar Atterdags tronbestigelse kun fandtes
forholdsvis få levninger tilbage, rimeligvis opbevarede på et mere
tilfældigt gemmested og derved reddede fra tilintetgørelse.
Først fra hans tid af findes der en sammenhængende række
af oldbreve, et rigsarkiv, hvis ældste række endnu 100 år
efter hans død gemtes på Vordingborg, det slot, som i hans
tid blev forvandlet til rigets hovedfæstning. Dronning
Margrete og Erik af Pommern oprettede på samme måde et arkiv
på Kalundborg, i det faste og fritstående tårn „Folen“, og
her forblev „rigets dressel“ som bekendt langt ned i tiden,
uden senere, så vidt vides, at lide større tab. På samme
måde er en stor og vigtig del af de holstenske grevers arkiv
på Segeberg bevaret, medens derimod de sidste sønderjydske
hertugers efterladenskaber er tabte. Når hertil kommer, at
også nabolandenes, fremfor alt Sveriges og Meklenborgs
arkiver fra denne tid indeholder store rigdomme, medens
Hansestæderne foruden deres brevsamlinger ejer vidtløftige
forhandlingsprotokoller fra „hansedagene“, så vil det let ses, at der
foreligger kilder i stor mængde og et omfattende arbejde for
den gransker, som vil søge at udtømme deres vidnesbyrd.

Dette arbejde er nu også i fuldt mål udført af de to
forfattere. Etatsråd Reinhardt har ikke blot genoptaget Grams
undersøgelser til kong Valdemars historie, men ført dem videre
gennem det omfattende materiale, som nu foreligger trykt fra
nabolandenes arkiver, og den store række utrykte diplomer i
vort gehejmearkiv. Kun enkelthederne i den indre historie,
kongens og stormændenes talrige jordhandeler og retstrætter
og hvad deraf kan udledes, har han for det meste ladet ligge,
dels vel fordi de forekom ham at ligge for fjernt fra
hovedsagen, dels fordi en hård og håbløs sygdom hindrede ham i
at fuldføre sit værk i alle retninger. Dr. Erslev har i den
henseende haft ungdommens ubegrænsede arbejdsevne og
heldige ydre forholds støtte til fuldstændig at udtømme sit emne,
både her hjemme og i udlandet. Han har tillige haft det
fortrin at være historiker ex professo og udrustet med alle
videnskabens hjælpemidler; hans kritik er tilmed klar og
indtrængende, uinteresseret og fordomsfri. Reinhardt har derimod ikke
kunnet frigøre sig for den nedarvede pietet mod Hvidtfeldt;
han kan ikke slippe den forestilling, at den naive rigskansler
har haft selvstændige „traditioner“ at øse af ved siden af de
skrevne kilder, vi alle kender, og dem han desuden bevislig
har kendt. Erslev har i sin anmeldelse tilstrækkelig eftervist,
hvilke ulemper der er opståede heraf for fortællingen, og
adskilligt andet vilde vistnok kunne føjes hertil; men det må
dog vel erindres, at der her kun er tale om mindre væsenlige
enkeltheder uden dyberegående betydning for opfattelsen af
fortællingens gang i det store og hele.

Men ligesom vi i de to bøger har fået en grundig fremstilling
af begivenhederne i vort fædreland i de to slægtaldere,
således har vi ikke mindre hos de to forfattere fået udprægede
personlige opfattelser af dem. Reinhardt har ikke lagt skjul
på, at han forfattede sin bog under trykket af vor sidste
ulykkelige krig, og at han ønskede i Valdemar Atterdag at
opstille et mønster for sin samtid. Erslev vender sig polemisk
mod denne tendens og tilbageviser ethvert forsøg på at
anlægge en moralsk eller ideal målestok på den tids politiske
færd; han ser i den berømte konges såvel som i hans
berømte datters historiske bedrift resultatet af en kraftig, klog
og hensynsløs kamp til alle sider for at forøge den danske
krones magt i område såvel som i fylde.

Der vil komme en tid, da der haves en hel literatur om
dette emne; i alle tre riger vil synspunktet blive drøftet, altid
flere enkeltheder vil blive fremdragne, hver ny forfatter vil
være om sig for at smedde våben for sin opfattelses rigtighed.
Intet andet tidsrum i den fælles nordiske historie kan jo lignes
ved dette i vidtrækkende betydning og i skæbnesvangre følger
for de tre folk. En tilnærmelse som ingensinde før eller senere,
og derefter en tvedeling med en dybere modsætning, end den
forhen var kendt, et folkehad, der i århundreder behersker alt
og alle. Hovedinddelingen af Nordens historie må sættes ved
Valdemars kongedømme; alt hvad der går forud, kan siges at
være fuldt forbigangent, fra hans tid af lever vi derimod i en
sammenhængende historie, hvis virkninger endnu spores, hvis
følger vi aldrig forvinder. Forholdet imellem de tre riger bærer
før den tid tilfældighedens præg, det er snart så, snart
anderledes, af rent tilfældige og forbigående grunde; fra den tid af
er det et af grundvilkårene i vor tilværelse som folk, det kan
aldrig lades af syne, og til dets udvikling i overensstemmelse
med slægtskabets krav er ikke blot én, men alle tre nationers
fremtidsskæbne knyttet.

At formålet for en opfattelse af hin mærkelige tid må
være den og kun den at trænge frem til den historiske
sandhed, er en selvfølge. Men det er lige så vist, at denne ikke
strax er til rede for hver den, som møder med kendskab til
den faktiske historie eller endog gør et særligt studium af alle
tidens forhold. Det kan derfor med sikkerhed siges, at denne
historie vil blive læst og læst om igen, skrevet og skrevet om
igen, mangfoldige gange, inden emnet kan siges at være udtømt, 
inden en endelig dom om den har vundet hævd over hele Norden.

Den enkelte historiker bør derfor ikke være for ængstelig
for at yde sit bidrag til en sådan forhandling. Det er kun i
videnskabens barnealder, man binder sig til en bestemt
opfattelse fra det øjeblik af, man har fremsat den offenlig. Nyt
materiale kan komme frem, man kan senere få bedre lejlighed
til at fordybe sig i alle emnets enkeltheder, og mellemliggende
bearbejdelser kan øve deres indflydelse. Således vil samme
forfatter gentagne gange kunne komme til at yde sit bidrag
til samme forhandling, hver gang med samme frihed i sit blik
på emnet.

Det er denne frihed, jeg her skal tillade mig for et
øjeblik at benytte. Mit eget studium af tiden er begrænset, det
har samlet sig om Sønderjyllands politiske forhold som
midpunkt, men har selvfølgelig ikke kunnet andet end medtage
hele den almindelige historie i sine grundtræk. Dette
udgangspunkt har dog også sine særlige fordele. Det kan ikke
miskendes, at netop denne side af de politiske forhold er svagt
behandlet i begge de foreliggende skrifter, medens der af en
fyldigere forståelse af dens udvikling falder et betydningsfuldt
lys også over andre partier af rigets historie. Sønderjyllands
stilling har jo i virkeligheden fra hin tid af lige indtil vore
dage været den anden hovedfaktor i vor politiske historie,
ofte uanselig, endnu oftere overset, men derfor ikke mindre
skæbnesvanger. Vel er nu dette spørgsmål i og for sig af
ringe betydning i den største del af Valdemars og Margretes
regering, først under Erik af Pommern voxer det som bekendt
op i sin fulde højde; men selv denne omstændighed er jo en
betydningsfuld kendsgerning, der blotter en mangel i den
foregående tidsalders politiske gerning. Idet kampen om
Sønderjylland bliver kong Erik til fald, sprænger den tillige unionens
skøre bånd. Det kommer for en dag, at man har sat kransen
på huset, før hjørnestenen ret var fæstet, at man har sat de
tre kroner i sit skjold, samtidig med at nældebladet fortrængte
søbladene omkring Sønderjyllands løver.
Kong Valdemar bærer i vor historie det betydningsfulde
tilnavn „atter dag!“ Når Reinhardt ikke vil lade min påvisning af, at dette tilnavn historisk
hidrører fra et tysk mundhævd, som kongen brugte („der dage“ eller „des dages“), gælde,
men mener, at Hvidtfeldt her havde en mundlig overlevering for sig, så er det et ret
betegnende exempel på hans forkærlighed for det traditionelle overfor den på kilderne
støttede kritik (s. 526 f.). Den første betingelse for at forstå hans
liv og gerning er da at gøre sig fortrolig med den nat, som
gik forud.

I sine hovedtræk er tilstanden bekendt nok: rigets lande
var pantsatte eller tabte, folkets modstand mod de fremmede
tilsyneladende brudt. Og dog var dette end ikke det værste;
man får ikke den rette nøgle til forståelsen af kong Valdemars
regering, med mindre man gør sig fortrolig med den
grundskade, som havde fremkaldt denne sagernes stilling eller dog
var i følge med den. Det var ingenlunde, som Reinhardt går
ud fra, de sidste kongers svaghed, eller prælaternes og adelens
overgreb, eller andre mere tilfældige omstændigheder, som
hidførte det sørgelige resultat. Det var derimod den gradvise
opløsning af tidligere tiders opfattelse af „riget“. Dette
begreb havde hos os en uoverskuelig historie, tilbage til den
fjerneste oldtid. Rigets enhed og sammenhold havde bestandig
i den historiske tid været en bydende nødvendighed, dets
højhed overfor de enkelte havde, senest i Valdemarernes
tidsalder, altid på ny bestået sejrrige kampe imod enhver
modstand. Når en ny konge fremstillede sig for folkets høvdinger
for at stadfæstes i sin værdighed, aflagde han ed på ikke at
mindske kronens ret og rigets eje; det viser noksom, at det
var selve folket, som holdt på rigets højhed og kraft, ikke for
kongernes, men for sin egen skyld. Ulykken i Kristoffer
Valdemarsøns og hans ætmænds hus var den, at den gamle
ligevægt i riget gik tabt. Det beror vistnok på en fejltagelse,
som er gået i arv til os fra enevældens tid, når vi ensidig
lægger vægten på stormændenes, de kirkeliges og de
verdsliges, stigende vælde efter Valdemar Sejrs tid; også kongernes
vælde steg, tildels endog ud over de andres, og det er i
virkeligheden det store kapløb om at drage den største
vinding af de forandrede samfundsforhold, som tilsidst sprænger
rigets hellige bånd. Allerede Kristoffer I er voldsom og
hensynsløs i al sin færd, hans søn Erik ligger fra sin første
ungdom af i strid med stormændene, indtil han falder for deres
hånd i Finnerup lade. Nogle år før sin død tvinges han til
at udstede en håndfæstning, den første danske forfatningslov.
Lad end enkelte af dens bestemmelser gå videre end ønskeligt
i at indskrænke kongens magt, så må dog loven i sin helhed
siges at være et mindeværdigt frihedsbrev for hele det danske
folk. Det sikrer årlige danehof, det sætter en grænse for de
skatter og byrder, kongen kræver, og det beskytter den
enkelte imod rettens misbrug fra magthavernes side. Det er et
mærkeligt bevis på den ufriheds ånd, som går gennem vor
historieskrivning, at den atter og atter kalder denne og de
følgende håndfæstninger for ubillige overgreb overfor kongerne.

Erik Menvæt fortsatte efter at være bleven myndig sine
forfædres politik, og det lykkes ikke at binde ham ved nogen
håndfæstning; han indleder den egenlige opløsning. Der er i
hans tid en kamp af alle mod alle. Kirkens mænd er ikke i
stand til at besejre den konge, som lader det menige folk
sidde i 17 års interdikt; adelens forsøg på at vinde med i
magtudvidelsen fører til blodige nederlag. Udadtil søger kongen
at vinde lenshøjheden over de tyske nabolande, og hans
overvælde er så stor, at det tildels lykkes. Til gengæld uddeler
han arvelen også indenfor rigets grænse, i modstrid med dets
ældste grundlove. Med hans død indtræder der et omslag,
broderen kommer ikke på tronen uden håndfæstning. Det
bestemmes igen, at der skal afholdes årlige danehof, men selve
denne bestemmelse tages ikke på danehof, den aftales i Viborg
af de nørrejydske biskopper og stormænd! Kristoffer har samme
hensynsløse karakter som hele hans slægt, men han mangler
de andres kraft, og hans modstandere er ham overlegne.
Derfor bliver hans korte regeringstid stormændenes gyldne alder.

Under de følgende kampe forsvinder riget fuldstændig.
Grev Gert bruger først den gamle form for at grundfæste sin
magt; han lader holde danehof, højtideligere vistnok end det
var sket i mange år, og alle de aftaler, som indleder rigets
opløsning, gøres i den mest bindende form. Det er derfor en
dårskab at ville slette den sønderjydske Valdemar af vor
kongerække; efter formen har ingen siddet på Danmarks trone med
en højere legitimitet. Men dermed er det også forbi. Da
Kristoffer vender tilbage og igen slutter aftaler på kronens
vegne, afløser det ene forlig det andet, og han går så vidt
udtrykkelig at fornægte sin kongeed: „Vi giver for os og vore
arvinger“, siger han, i det han forlener grev Gert arvelig med
Fyn, „afkald på alle senere udflugter og fremfor alt på den,
at det skulde være forment at skille kronens ejendele fra
Danmarks rige.“ Ved hans kort efter påfølgende død mener den
forsigtige greve endnu at måtte holde på de gamle former, i
det mindste for så vidt, at kronen skal have en repræsentant.
Han skyder derfor atter hertugen frem som den, der har ret
til at indløse rigets len: Skåne, Jylland o. s. v. Formelt
består kongedømmet altså endnu, kun navnet bruges ikke; det
afkald, den unge hertug må have givet overfor kong Kristoffer
og hans søn Erik, var faldet bort med deres død, og vi kan
med fuld føje betragte Valdemar som nominel konge i den
ellers kongeløse tid. Et afkald overfor greverne giver han
først ved forliget i Slesvig, kyndelmissedag 1339, idet han
lover aldrig at gøre brug af sin indløsningsret til de danske
lande og med dem at være en fjende af Kristoffers sønner, af
hvilke dengang alt Valdemar kaldte sig konge af Danmark.

Med dette hertugens afkald var i formen rigets opløsning
fuldbyrdet, men heldigvis var dermed også vendepunktet givet.

Man fristes til ved et sådant vendepunkt at spørge: var
det muligt, at udviklingen kunde have taget en anden gang,
end den gjorde, eller forelå der, hvad man kalder en historisk
nødvendighed for omslaget? Jo mere fortrolig man bliver med
historiens virkelige gang, des mindre kommer man til at tro
på den historiske nødvendighed. Disse forunderlige skæbner,
der træffer folk som enkelte personer, snart så og snart så,
lader sig ikke henføre under nogen generalnævner, og den
betydning, som enkeltmand får i nationernes udvikling, snart
som deres forkæmper, snart som deres avindsmand, lader sig
ikke udmåle. Om vendepunktet vilde være kommen i vor
historie uden de tvende mænd, Nils Ebbesøn og Valdemar
Atterdag, er et spørgsmål, som ingen menneskelig kløgt kan
besvare.

Hvad vilde der da være sket, hvis det ikke var kommen?
Ja, vi kan hente svaret hos vore naboer. Hvorledes så det i
hine år ud i Nordtyskland, hvor de små hertugdømmer og
grevskaber deltes og atter deltes mellem arvingerne, medens
de mægtige stæder løsrev sig fra landbygdens fyrster og fulgte
deres egne interesser? Hvorledes så det ud i Sydtyskland,
hvor kun Schweizerne med mandemod hævdede friheden, eller
i Frankrig, der var adsplittet i len og bispedømmer, og i
Italien, der opløstes i republiker og despotier? Det var i hine
år, Dante skrev sin guddommelige komedie, denne
vidunderlige sammenkædning af de højeste religiøse ideer med smerten
over det jordiske fædrelands selvydmygelse, kejserdømmets
opløsning og den højeste magts forfald. De gribende vers fra
ulykkesåret 1339:

geme, plange moesto more
dolorosa Dania!

er som en genlyd af den florentinske digters klager få år
tilforn over det uhyre, den grådige ulv, der ligger på folkenes
vej og opsluger alt og alle, lige grådigt og lige glubsk fra den
dag, det blev sendt op fra helvedes dyb, indtil den time, da
„den ædle hund“ skal kaste sig over det og sende det tilbage
til dets ophav. Dantes frejdige håb til „Cane grande“
skuffedes, kejserdømmet rejste sig ikke mere af sit forfald til
Italiens befrielse; hvem kunde da med god fortrøstning påstå,
at frelsen måtte komme for vore fædre? —

Imidlertid var som sagt forliget i Slesvig 1339 et
vendepunkt til det bedre. Forliget var et nederlag for hertug
Valdemar, idet det berøvede ham retten til at indløse rigets lande
og derved igen at grundlægge kongedømmet: men det berøvede
tillige stæderne håbet om at se en ende på den ufred, som
nu i stadig voxende mål gjorde handelen usikker på alle
Nordens have. Der dannede sig derfor et forbund mod grev Gert,
og medens han forberedte sig på at slå det til jorden med en
stor lejehær, måtte han i Lybek slutte et nyt forlig med
hertugen, som i virkeligheden ophævede det ældre og anerkendte
dennes ret til at indløse riget.

Dette forlig af 11. Februar 1340 er i en mærkelig grad
bleven misforstået af Reinhardt såvel som af alle hans
forgængere. Han har ofret det en hel afhandling uden i sine
overvejelser i mindste måde at trænge ind i dets grundtanke,
og det er i fuld overensstemmelse hermed, at han i sit referat
af det foregående forlig (2. Febr. 1339) slet ikke nævner
hertugens opgivelse af sin indløsningsret (s. 67 f.). Hvad der
skete i Lybek opfattes da som påtvunget hertugen: det var et
mageskifte om de to dele af Jylland, hvorved greven altså fik
sine lande samlede. Men forliget er lige det modsatte. Greven
indrømmer hertugen ret til at indløse Nørrejylland med den
ret, Kristoffer havde til det, for en pantesum af 43000 mark
lybsk. Da der ikke kunde være tale om at udrede det hele
beløb strax eller på én gang, pantsætter hertugen ham sit
hertugdømme (undtagen Als) for 25,000 mark og træffer
nærmere aftale om, hvorledes resten skal betales i løbet af det
følgende halvår. Hvis dette forlig altså var kommen til
udførelse, vilde det ingenlunde have medført et mageskifte, men
fuldstændig have kuldkastet Gerts stilling. Medens han nemlig
hidtil havde haft Nørrejylland i pant, uden at nogen havde
indløsningsret til det, vilde han fra nu af have Sønderjylland
som pant af hertugen, og denne vilde på sin side blive
fuldstændig landsherre (konge) i Nørrejylland med indløsningsret
til Sønderjylland. Det var jo under ganske lignende forhold,
at Valdemar Atterdag kort efter virkelig indløste Nørrejylland
for landets egne penge, og det samme kunde selvfølgelig
hertugen have gjort, om han ellers havde haft forudsætningerne
for at byde Gert trods og gøre brug af den ret, han nu havde
erhvervet. Hvor lidt dette imidlertid vistnok var tilfældet,
ser man af forligets slutningsbestemmelse, i følge hvilken han
skulde kunne træde tilbage fra det; men i så tilfælde lovede
han da én gang for alle at opgive al ret til indløsning af
grevens og hans arvingers pant af den danske krone. Er
denne tilføjelse gjort af ham selv, som man vel nærmest må
antage, da viser den hans vankelmodige sind og hans mistillid
til sig selv; er den sat ind efter grevens ønske, da vidner den
om dennes opfattelse af ham.

Imidlertid var det jo ikke Gerts mening at opgive sagen
uden en ny kamp. Hans hære drog til Jylland med mord
og brand, og den 1. April falder han så i Randers for Nils
Ebbesøns hånd.

Forliget i Spandau af 22. April overfører indløsningsretten
til de danske panter til junker Valdemar Kristoffersøn. Men
de forhandlende parter føler sig ikke stærke nok til at
gennemføre det, hvorfor de i Lybek søger et nyt grundlag for en
endelig opgørelse med hertug Valdemar, der her nærmest står
som ordfører for den jydske folkebevægelse. Medens hertugen
for sit eget vedkommende med ed fralægger sig al deltagelse
i grevens drab, udelades enhver bestemmelse om drabsmændene
i det endelige forlig, og hertugen bliver den retlige
mellemmand mellem panthaverne og den danske krone. Nørrejylland
skal altså overlades ham, og det på billigere vilkår, end det
var fastsat i forliget med grev Gert, men han overlader det
igen til junker Valdemar, som ægter hans søster Helveg.
Brylluppet holdtes som bekendt strax efter på Sønderborg, og
de to ætlinge af den gamle danske kongestamme fremtrådte
derefter med hinanden på Viborg landsting, st. Hansdag, for
at stævne almuen til kongevalg ugedagen efter. På denne dag
(lørdagen den 1. Juli) nedlagde hertugen højtidelig sin
kongeværdighed og løste folket fra enhver forpligtelse til sig,
ligesom der fra alle sider lovedes glemsel med hensyn til fortiden.
Derefter kåredes Valdemar Kristoffersøn til konge, og biskop
Simon nedbad himlens velsignelse over rigets fremtid. „Da
håbede alle“, siger den lybske krønike, „at de skulde være fri
for Holstenernes svare tvang.“

Dr. Erslev har i sin anmeldelse af Reinhardts bog med
stor styrke eftervist og påanket hans tilbøjelighed til at
forsvare kong Valdemars politik: der haves stadig en dobbelt
målestok for de handlende personers bedømmelse, én for den
danske konge og en anden for hans modstandere, og ros og
dadel får jævnlig sit udtryk i kraftige, ofte voldsomme udtryk.
I denne kritik har Dr. Erslev utvivlsomt ret. Den uafbrudte
dømmen over personernes karakter og bevæggrunde er i høj
grad trættende og ægger til jævnlig modsigelse; for læsere,
som står på et væsenlig andet stade end forfatteren, f. e.
Tyskere, må den være næsten utålelig. Men en noget ældre
kritiker end Dr. Erslev vilde dog næppe have givet sin uvilje
herover til kende uden tillige at udtale sin sympati for det
sindelag, af hvilket denne historieskrivning er fremgået. Den
brændende fædrelandskærlighed, som Reinhardt også i andre
skrifter har lagt for dagen, var, da han skrev dette arbejde,
såret på det dybeste, ikke blot ved et nederlag, hvis nationale
betydning den nærmest følgende generation kun har været alt
for tilbøjelig til at tilsløre, men også ved en række
nedsættende domme og hårde angreb, som fjender såvel som
tidligere venner netop dengang rettede imod os for at undskylde
deres færd og vælte ulykkens byrde des tungere over os.
Hvem vil da undre sig over, at en varmtfølende mand griber
pennen, ikke blot for at oprejse folkets mod og selvtillid, men
også for at føre et forsvar for en konge og en politik, som
han mener kun er bleven miskendt, fordi man i lykkens dage
havde savnet den rette forståelse, den dybe sympati, som er
nødvendig ikke blot for kunsten, men også for videnskaben?
Det er nødvendigt at give sandheden æren og indrømme, at
Reinhardts fremstilling i den henseende har skudt over målet;
men som fædrelandsven har han i denne bog sat sig et
mindesmærke, som kommende tider vil påskønne. Men Dr. E. går
videre i sine betragtninger over dette punkt og falder her, som
det synes, fra Scylla i Charybdis. „Er det overhovedet
nødvendigt stadig at prøve, spørger han, om Valdemars handlinger
kunne forsvares for en moralsk domstol? Jeg tror det ikke,
så meget mindre som bedømmelsen dog vanskelig kan
foretages ud fra andet end den senere betragters moral, og for
mig er den uheldige følge af Reinhardts moraliseren da også
især den, at den forhindrer ham fra at fremstille Valdemar
sådan, som han virkelig var. De egenskaber hos kongen, der
ikke stemme med det 19. århundredes moral, skjules eller
afdæmpes, og hele billedet af Valdemar bliver derved langtfra
så skarpt og udtryksfuldt, som det kunde være blevet“ (s. 298).
— Reinhardt vilde visselig med fuld føje have kunnet svare
hertil: „Nej, det var netop det 19. århundredes politiske moral,
den moral, hvis ofre vi var bleven, som gjorde mig til kong
Valdemars historieskriver. Det var denne moral, som påkalder
alle tidens ideer skiftevis, uden nogensinde at ville tjene nogen
af dem, påkalder dem blot for at tilsløre sin rovlyst, sin
herskesyge og sin troløshed.“

Thi hvilken moral er det, vi har forud for det 14.
århundrede? Det umoralske viser sig mindre i åben grusomhed
og fysisk troløshed, vor krigsførelse er i visse henseender
bleven mere human; men at politikens metode skulde være
bleven bedre eller ædlere, kan dog vel ingen påstå. De
ledende statsmænd i kong Valdemars tid havde den selv samme
moral for øje som vor tids, de samme forpligtelser; thi
dengang som nu fandtes der jo ingen højere moral end den,
kristendommen overalt fremholder for sine bekendere. At
hverken han eller hans samtidige holdt sig den efterrettelig,
når den kom i kollision med deres politiske planer, kan i
mange tilfælde historisk eftervises, men så ligger det heller
ingenlunde udenfor historieskriverens opgave at påtale det,
lige så vist som fremtidige historieskrivere ikke vil undlade at
påtale de brud på sandhed og ret, som er bleven begåede i
vor tid. Kun at betragte fortidens politiske tildragelser som
skuespil, som intelligente naturmagters „kamp for livet“ er
endnu ikke historie; som der i denne er et element af den
menneskelige frihed, således er der også et personligt ansvar
og en personlig dom.

Men her indvendes der da, at den gerning, kong Valdemar
udførte, trængte til disse midler: han måtte være troløs
overfor de troløse, underfundig overfor de rænkefulde. Her er
egenlig det punkt, som jeg mener man må komme bort fra.
Den enkelte skal aldrig ville være verdensordner, men han
skal være lydig overfor den verdensorden, som han
anerkender. Overfor troløshed og underfundighed skal den, der
har et ansvar og en gerning i livet, være årvågen, snild som
en slange. Men han skal ikke give sig selv anvisning på at
betale med lige mønt. Dersom kong Valdemar var trådt ind
i sit kongedømme som en åben, ridderlig karakter, trofast mod
de mange, der modtog ham med åbne arme, ordholdende
overfor ven og fjende, utrættelig i sin kamp for rigets ret, men
øm over andres ret tillige, — hvem véd da, om han ikke
kunde have nået det samme eller mere, hvem véd, om han
ikke kunde have højnet tidens politiske moral i sin kreds,
således som det jo til alle tider har været tilfældet med
enkelte højsindede og ædle naturer? Og lige så lidt som
statsmanden har ret til at fritage sig selv for de almindelige
moralske bånd, lige så lidt må historieskriveren bagefter gøre
det. Han kan være mild og skånsom, han kan undskylde og
forsvare sin helt, men han må indrømme, at i samme grad,
som dette er nødvendigt, synker helten ned til sine omgivelsers
og det daglige livs lavmål. Der bliver da for ham kun
tilbage et større mål af evner eller en rigere lejlighed til at
gribe ind i begivenhedernes udvikling, hvad enten det nu
skyldes fødsel, begavelse eller andre tilfældige omstændigheder.

Det har formentlig i den henseende en ikke ringe
betydning, at ikke målestokken for det i sandhed fremragende
forvanskes. Lad os f. e. et øjeblik sammenstille kong Valdemar
med biskop Absalon. Hvis gerning var her størst og af videst
rækkende betydning? Rent udvortes er det vel vanskeligt at
sige, og det er for så vidt også ligegyldigt; men vilde man
ikke, dersom Absalon havde været hård og troløs overfor
fremmede og landsmænd, have haft samme ret til at påstå, at
disse egenskaber dengang var nødvendige for en fædrelandets
redningsmand? Var hans tid mindre grusom, underfundig og
hensynsløs end Valdemar Atterdags? og har han ikke alligevel
ført et glimrende bevis for, at selv den største gerning til
fædrelandets frelse kan udrettes med rene hænder, selv om
menneskelig skrøbelighed jo altid vil være uadskillelig fra alt
menneskeværk?

Det er derfor formentlig en fejl, enten med Reinhardt at
ville retfærdiggøre, hvad der ikke bør retfærdiggøres i kong
Valdemars politik, eller med Erslev at ville udelukke den
moralske dom over hans færd. En sanddru og alsidig fremstilling
af den historiske personlighed udelukker ikke en udtalelse om,
hvad der i hans liv var af det onde, og denne udtalelse ikke
en dyb taknemmelighed mod den mands minde, som til trods
for al sin forkrænkelighed var vort fædrelands redningsmand
og utrættelige forkæmper.

Når vi da på den ene side fristes til at sammenstille
Valdemar Atterdag med Absalon, fordi den historiske bedrift i
så væsenlige henseender frembyder lighedspunkter, så må vi
på den anden side sammenstille ham med en ganske anden
mand, når vi nærmere betragter hans politik. Denne mand er
grev Gert af Rensborg. En fordomsfri betragtning af hin tids
brogede tildragelser vil ikke kunne skjule, at de to mænd
egenlig er støbte af samme malm, at de er lige virksomme,
lige kraftige i de slag, de fører, lige kloge i deres beregninger,
lige hensynsløse i de midler, de bruger. Grev Gert havde
benyttet sit lille grevskabs kræfter til det yderste, han havde
brugt søstermandens død i Slesvig til at skaffe sig indpas
nord for Ejderen, og han havde forstået at bruge den unge
Valdemars slægtskab og alle forholdene i det danske riges
ejendommelig opløste tilstand til at skaffe sig den stilling, 
han omsider indtog. Kong Valdemar tiltrådte regeringen i sit
fædrenerige med den adkomst, som lå i fødselen; den gav
ham en fordel, som greven selvfølgelig aldrig havde kunnet
opnå. Men i øvrigt brugte han skiftevis de mest modsatte
midler for at nå sit mål, magtens udvidelse uden hensyn til
nogen forud bestemt grænse. Han bortgav Skåne til kong
Magnus, skønt Skåningerne aldrig havde givet ham nogen ret
til at betragte sig som deres konge; han gav Fyn som
arveland til greveslægten efter sin egen slægts afgang, skønt heller
ikke Fynboerne havde kåret ham til konge. Rigets lande var
efter hans første opfattelse hans arvegods, enkeltvis, ikke som
dele af riget, men uafhængigt deraf. Senere krævede han alt
det tilbage, som engang havde tilhørt kronen, ikke blot dens
tabte gods rundt om i landene, men også de tabte landsdele.
Sønderjylland var fra begyndelsen af århundredet udskilt fra
riget som et frit arveland, han tvang det tilbage til
lensforholdet; ligedan gik det med Femern. Skåne havde han selv
overdraget til kong Magnus, men senere tog han det tilbage
som en umistelig del af riget. At dette mål nåedes, var
tilvisse en stor velgerning, om man end må holde for, at andre
midler kunde have ført til det samme mål. Men han kendte
intet til den grundsætning at holde rigernes lande samlede,
når talen var om naboerne. Ikke blot anså han ligesom Erik
Menvæt det tyske rige for opløst, så en tilegnelse af
lenshøjheden over dets lande var en ærlig sag, men han indlod sig
også med største sindsro på en deling af Sverige. Og ligeså
indadtil. Året efter sin tiltrædelse pålægger han sit kancelli
ikke at stævne kirkens mænd for verdslige domstole, „da han
ikke vil, at der ved ham skal indføres noget nyt i riget“.
Men i den følgende tid kommer alt det nye ind, som kan
tjene hans hensigter. Selv opdragen i Tyskland lever han,
som det synes, bestandig i tyske forestillinger; han stoler mere
og mere på fremmede tjenere, besætter rigets borge med dem
og ender med at bestemme sin tyske dattersøn Albrekt af
Meklenborg til sin efterfølger.

Samtidens vidnesbyrd om ham er da heller ikke godt.
Af de mange venner fra hans ungdom bliver kun få tilbage,
da han ældes. Hertug Valdemar, om hvem den lybske krønike 
siger, at mange holdt det for en stor dårskab af ham,
at han vovede så meget for kongens skyld, blev senere tvungen
til at tage sit land til len af kronen og til at overlade kongen
Langeland. Han fik aldrig Gottorp indløst fra de holstenske
grever, og hverken han eller hans søn fik nogensinde Slesvig
og Flensborg tilbage. De jydske stormænd, der satte Valdemar
på tronen og indløste sig selv ved et „sølverstød“, kunde ikke
finde sig i hans senere overgreb og blev hans stadige
modstandere, altid rede til at knytte forbindelser med hans og
rigets fjender. Hansestæderne, der i lang tid begunstigede
hans fremgang, fordi den betryggede deres handel, blev hans
uforsonlige avindsmænd fra det øjeblik af, da han havde
overfaldet og underkuet Visby på Gulland. Sveriges konge måtte
vende sig imod ham af samme grund og fordi hans fremgang
var en stadig trusel mod naboriget.

Det står i nøje og uadskillelig sammenhæng hermed, at
fremgangen i Valdemar Atterdags tid i grunden er væsenlig
udvortes. Kun ved at holde sig til overfladen kan man komme
til at opstille en absolut modsætning mellem hans og grev
Gerts dage. Den grundskade, som havde muliggjort grevens
fremgang: opgivelsen af den nedarvede forestilling om rigets
ubetingede højhed, således som den var indledet i Erik
Menvæts dage, den var i virkeligheden ikke bleven hævet. Vel
var der atter bleven holdt danehof og indgået en håndfæstning,
men tidsafstanden mellem Skånes og Gullands erhvervelse var
kortere, end den mellem erhvervelsen af to danske lande
nogensinde havde været, og man havde intet øjeblik kunnet komme
til ro i forestillingen om rigets integritet. Kong Valdemar
havde efterhånden i sin lange regeringstid samlet en række
lande, blandt andre dem, der forhen udgjorde det danske rige,
det var i virkeligheden sagernes stilling. Da han derfor blev
fordreven, gik sejrherrerne ganske simpelt til at dele disse
lande, snart efter en, snart efter en anden opfattelse af
øjeblikkets magtforhold, og da efter hans død Margretes søn Olav
var bleven valgt til konge, fandt man intet anstødeligt i at
love den vragede Albrekt et par af rigets lande i arv og eje,
medens man lod greverne sætte sig i besiddelse af hele
Sønderjylland som en arvet landejendom. Også her påtrænger
sammenligningen med Absalon sig af sig selv. Han rensede de danske
lande og farvande for vikinger, ordnede samfundet og skaffede
lov og ret sin tilbørlige anseelse; en del af det barbariske
Vendland lagde han under den danske krone som et
selvstændigt len for at kunne være sikker på de opnåede resultater.
Men forsøgene på at erhverve land fra det tyske rige deltog
han ikke i; for ham lå rigets styrke i dets begrænsning og i
den kraftige udfoldelse af alle folkets rige evner.

Det kan næppe miskendes, at Valdemar Atterdag står
langt tilbage for denne overlegne ånd. Hans gerning bliver i
det udvortes, ligesom han kun bruger udvortes midler til at
nå sit mål. I stedet for at hæve sin samtids politiske moral
bidrager han ved sine overlegne evner til yderligere at
forringe den. Det er ikke fædrelandets ære og velfærd, som for
ham står som det store mål, det er ikke det danske folks
lykke og grundlæggelsen af en ny national blomstring, han
efterstræber. Derfor hører vi intet om, at noget af det store,
som da var i udvikling i Evropa, gennem ham holder sit
indtog hos os; ingen historieskriver opstår for at fortælle om
hans bedrifter og give os et fingerpeg til forståelsen af, hvad
han vilde og hvad han udrettede; ingen videnskabelig
bestræbelse fandt, så vidt vi véd, en beskytter i ham. Kun jagten
i Gurre skove vides at have fængslet hans sind i de øjeblikke,
hans rastløse arbejde hvilede.

Når vi trods alt dette skylder ham taknemmelighed, da
er det, fordi han dog i det ydre reddede vort fædreland fra
undergangen. Og hvem véd, om ikke billedet af dette land
dog mangen gang har fremstillet sig for hans åndelige øje som
det, hvis lykke han helst vilde grundfæste, således som han
nu troede den vilde blive bedst og varigst.

Forholdet mellem kongeriget og hertugdømmet i Valdemar
Atterdags tid forstås lettest under synspunktet af en
gennemgående modsætning: jævnsides med rigets samling går
Sønderjyllands opløsning. Meningen var, at hertug Valdemar skulde
have indløst sit land for de penge, han fik i Nørrejylland, alt
som kongen udløste ham; men det skete ikke. Da han havde
indløst Tørning og Tønder med de to tilliggende sysler,
stansede han, og grænsen for hans og sønnens herredømme var i
en hel menneskealder den gamle sysselgrænse nord for
Flensborg, over imod Søholm å. De kortfattede historiske kilder
oplyser os ikke om, hvad grunden var hertil, men rimeligvis
må forklaringen, i det mindste tildels, søges i hvad der
fortælles om hertugens fangenskab. Mellem nyår og fastelavn
1342 kom han fra Als efter de unge grevers indbydelse over
til Ærø for at gå på jagt med dem, men blev så svigagtig
tagen til fange og ført til Nyborg. Efter halvandet års
fangenskab måtte han indgå hårde vilkår for at få sin frihed tilbage.
Den lybske krønike beretter, at han måtte give svære
løsepenge, rimeligvis beregnede på at give greverne bod for det
tab, de havde lidt ved hans deltagelse i den danske
restavration. Derved har han da måske tabt midlerne til at fuldføre
indløsningen af sit eget land.

Hvad der således blev i grevernes hænder, var hele den
sydlige halvdel af hertugdømmet med stæderne Slesvig og
Flensborg. Af Holsten ejede de hele midten, lige ned til
Lauenborgs grænse; de tre stærkeste borge i en vid omkreds,
Segeberg, Rensborg og Gottorp, dannede støttepunkterne for
deres talrige fejder i øst og vest, i syd og nord. Grev Klavs
anlagde Nyhus nord for Flensborg, ved vejen nordfra ind over
den nye grænse; på samme måde byggedes der borge mod
Ditmarskerne. De to brødre tilhørte en af de dygtigste
fyrsteslægter, som forekommer i Nordens historie; ikke blot 
var deres fader grev Gert en mærkelig ihærdig og snild mand,
men også deres farfader Henrik af Rensborg havde udmærket
sig blandt sine samtidige, og ikke mindre fostrede de to
følgende slægtled ualmindelige helte og statsmænd, den yngre
Gerhard og hans sønner, med hvilke slægten til al lykke
for Danmark uddøde. Grev Gerts sønner Henrik og Klavs var
hver for sig fremragende personligheder. Henrik udmærkede
sig især på valpladsen, her og i fremmede lande, som
„Jern-Henrik“ mindes hans bedrifter endnu i sagnet. Klavs var en
jævnere karakter, han holdt sig i hjemmet og opfostrede senere
sin broders sønner til at fortsætte slægtens kampe for sit høje
mål; han var klog og sindig, men tillige tapper og udholdende,
og han bidrog måske mere end nogen anden til at skaffe den
fælles sag fremgang. Begge havde de tillige den lykke at
opnå en høj alder — de stod i over 50 år i spidsen for
styrelsen — og under alle omskiftelser at leve i uforstyrret
endrægtighed. Den danske historie har aldrig tilfulde klaret
sig disse forskellige grunde til Holstenernes overordenlige magt
og politiske betydning i henved halvandet hundrede år. De
danske kongers formentlige svaghed og blødhed forklarer ikke
meget, især når der er tale om denne tid; nej tingen var, at
der blev gjort et ualmindeligt arbejde fra Rensborgs faste tårn,
at der af en højt begavet slægt, omgiven af en stridslysten
ådel, i over et århundrede uafbrudt blev kæmpet for et og det
samme mål: at løsrive Sønderjylland fra den danske krone,
eller rettere at udvide grevskabet Holsten mod nord så langt,
som lykken vilde føje: til Nyhus, til Koldingbro eller til Skagen.
Hertugdømmet var altså foreløbig delt ved Flensborg fjord;
i den sydlige del indrettede den holstenske adel sig ligesom
fordum i de fra Venderne erobrede landstrækninger, kun at
landets danske lovgivning lodes uforandret. Men heller ikke
den tilbageblevne halvdel kunde hertug Valdemar holde samlet.
Langeland havde Lavrens JonssønHans død indtraf først 1318. Vel har Necr. Ripens. 134O, men det tilføjer „6.
April, som var 5. søndag i fasten“; dette passer på 1348. På samme måde angives
Hans Lembeks død til 1350 for 1355 (Jahrb. f. d. Landeskunde S. H. L. IX 233)., og efter hans død var det
kun få år i hertugens eje, så tog kongen det til sig og var
ikke senere at formå til at give det tilbage. På Als og på
Sønderjyllands fastland pantsatte hertugen det ene efter det
andet af hertugdømmets godser og herreder. Først og
fOmemmelig var det slægten Lembek, som ved denne tid vandt
sin anselige stilling i Nordslesvig. 1344 fik Hans Lembek
hele Lyngtoft herred med det gamle kongesæde Kliplev; han
byggede her en borg i en indsø midt imellem Flensborg og
Åbenrå, det faste Søgård. Herredet strækker sig fra Flensborg 
til Åbenrå fjord og afskærer Als og Sundved fra resten
af fastlandet. Hans Lembek blev nærmeste nabo til grev
Klavs på Nyhus; at der snart tilvejebragtes et venskabeligt
forhold imellem dem, fremgår noksom af den omstændighed,
at det var Hans Lembek, som blev mellemmand mellem greverne 
og deres faders drabsmænd i Nørrejylland, så der 1351
blev betalt drabsbøder gennem ham. I Løg herred, nord for
Tønder, skaffede Hans Lembek sig et andet pant, nemlig Visby
sogn og Rømø, medens han blev ejer af Trøjborg. Senere
kom også Tørning i Lembekernes eje. Der fortælles i
almindelighed efter den holstenske krønike, at det var kong
Valdemars navnkundige marsk Nils Lembek, som først skulde have
erhvervet denne vigtige borg, men det forholder sig dog næppe
så. Vi ser nemlig, at sønnen Hans ejer borgen i året 1372,
medens faderen endnu lever, og det ligger da nærmere som
første erhverver at tænke på den „broder“, som drosten 1363
nævner som ihændehaver af en af hertugens borge i
Sønderjylland.Hanserecesse I 227.

Det vilde ikke være vanskeligt at opregne endnu en hel
række erhvervelser og pantsættelser fra disse år; hertugen sad
på Sønderborg slot, omgiven af panthavere på de fleste af sine
tidligere hovedgårde og i en række sogne og herreder. Det
rige krongods på Als var spredt på mange hænder; Varnæs
birk i Sundved havde en Barsbek; Bylderup sogn havde
ridderen Erik Holk Marsksøn; hertugens søskendebarn Valdemar
Sappe havde tre sogne i Hvidding herred og Øsby på
Haderslev næs osv. Betegnende er det ligeledes, at hertugen tyr til
Ribe kirke, da han, rimeligvis i anledning af sin ældste søn
Valdemars død, vil indstifte mindemesser for sig, sin hustru
og deres sønner; han giver herfor hertugdømmets ret i
Møgeltønder til domkirken. Når hertil kommer, at hertug Valdemar
øjensynlig manglede de evner og den karakterstyrke, som
udmærkede både greverne og kongen, kan det næppe undre os,
at han kommer aldeles til kort i de kampe, som idelig afløste
hinanden i hans tid. Han holdt sig det længst mulige til
kongen, men skræmmedes dog omsider bort ved hans troløshed
og overgreb, senere gik han som de andre jydske stormænd
for det meste med greverne. Men at opfatte ham som en
selvstændig faktor i det store politiske spil lader sig ikke gøre,
han er kun at agte lig med de mest fremragende blandt adelen
og blandt prælaterne, en stormand på et par heldigt og et par
afsides beliggende borge, intet andet. Hvad han med større
evner og en dristigere politik kunde være bleven, netop dér,
hvor han havde sin smule magt, i midpunktet for alle de store
sammenstød, er det overflødigt at dvæle ved; den historiske
virkelighed er denne, at hans hertugdømme var i opløsning og
han selv en mand med stadig ringere betydning.

Det blev ikke bedre ved Valdemars død. Sønnen Henrik,
den sidste af slægten, var vistnok endnu ringere end faderen,
han havde desuden måttet give sin moder Als og de nærmest
liggende fire herreder, til over imod Tønder og nord for
Åbenrå, dertil Hvidding herred syd for Ribe, i enkesæde. Kun
ubetydeligt gods med Haderslev og Tønder slotte var da endnu
tilbage. Han nævnes næppe i tidens store fejder. Ved hans
barnløse død beholdt enken (Kunigunde) de to borge med det
tilliggende bøndergods i enkesæde.

Det vil af det her fremsatte let ses, med hvor ringe føje
man stadig har talt om kong Valdemars tilbøjelighed til 
efter Henriks død at inddrage hertugdømmet under kronen, en
plan, som endnu Reinhardt tillægger ham. Sønderjylland var
ved hertugens død, hvad Danmark havde været ved Kristoffers:
et navn uden politisk betydning. Der var i landet mellem
Ejderen og Skodborg å foruden de to bispedømmer med deres
betydelige jordegods en række borge med tilliggende len og
stæder; men de herrer, som sad inde med borgene, var ikke
de rette ejermænd, lige så lidt som panthaverne efter 1332
havde været rette ejermænd af Danmarks rige. Greverne havde
den sydlige halvdel i pant; kong Valdemar havde på samme
måde indløst en række jordegods i Nordslesvig, ja han havde
endog som de to enkehertuginders lavværge fået alle borgene
i sin hånd: Als med sine slotte, Brådborg i Sundved, Åbenrå,
Haderslev og Tønder; men den rette ejer kunde han
selvfølgelig ikke af den grund siges at være. Hvad der kunde
tyde på noget mere, er den omstændighed, at hertugen på
danehof i Nyborg, st. Hans dag 1374, havde overdraget
kongen, „sin arveherre“, at indløse Gottorp fra panthaverne. Men
ved nærmere eftersyn bringer heller ikke dette os videre; thi
indløsningsretten går kun på en faktisk omsætning uden at
vedkomme den bagved liggende ejendomsret. Når Gottorp er
indløst af kongen, skal denne på pantesummen lægge alt,
hvad hertugen i øvrigt skylder ham, og beholde det i pant for
denne sum; men den endelige indløsningsret vedbliver
fremdeles at være hos hertugen og „hans arvinger“.

I dette ord „arvinger“ ligger forklaringen af den
politisk-retlige stilling ved hertug Henriks død. Man må nemlig
formentlig her, som så ofte, skelne mellem den fjernere, den
dyhere liggende statsretlige stilling og den faktiske
politisk-retlige. Vor historieskrivning har sine begreber fra Hvidtfeldt,
der levede netop i de år, da Sønderjyllands lensforhold fandt
denne strængt formelle afslutning i Odense-forliget. Han var
selv i høj grad retskyndig og måtte i følge sin stilling som
øverste sekretær i det danske kancelli være inde i alle sagens
detailler. Men dette har i høj grad hildet hans blik for de
ældre tiders forhold. Han forudsætter en lensstrid tilbage lige
til Valdemar II's sønner, og han fører sin tids stikord ind i
alle de gamle fejder. Fra Hvidtfeldt er denne betragtning
gået over i hele vor historieskrivning, men det vil være såre
nyttigt for forståelsen af de store vendepunkter i
hertugdømmets udvikling atter at komme bort fra den.

Den strænge opfattelse af et len efter dansk ret, d. v. s.
en rent personlig overdragelse, var for Sønderjyllands
vedkommende forlængst opgiven. Alene den omstændighed, at kong
Abels rige slægtarv var samlet i denne landsdel, gjorde det
overordenlig vanskeligt at tilbageholde den opfattelse, at
hertugdømmet var arveligt. Kongerigets arvelighed var jo på
lignende måde bleven en politisk kendsgerning, der som før
fremhævet netop i dette århundrede førte til en fuldstændig
fornægtelse af rigets gamle suveræne integritet. Men arveligheden
kunde efter dansk ret ikke begrænses til det ene køn eller til
noget somhelst andet, så længe slægtskabsgraden var tilstede
inden „syvende mand“. Hertugdømmet var med andre ord
blevet arveland, det var hertugslægtens selvejendom, kun med
den begrænsning, som lensformen indeholdt eller kunde bringes
til at indeholde.

Det er derfor en misforståelse, at kong Valdemar skulde
have villet „inddrage“ hertugdømmet, eller at greverne på den
anden side skulde have påberåbt sig en tidligere
fællesforlening for deres fader. Vel havde Kristoffer i året 1330 lovet
grev Gert Sønderjylland i forlening for det tilfælde, at det blev
ledigt ved Valdemars død, og vel havde denne 1333 pålagt
sine mænd troskab mod ham for det samme tilfælde; men
helt bortset fra det formløse i disse overdragelser, så var intet
af dette stadfæstet af den følgende konge eller af den hertug,
med hvem slægten i virkeligheden uddøde. Grev Gert var
hertug Valdemars morbroder og nærmeste frænde, men Henrik
havde selvfølgelig andre slægtskabsforhold, og
arvefølgespørgsmålet måtte blive et slægtskabsspørgsmål. Da Sønderjylland
var Henriks fædrenearv, måtte det efter dansk ret nærmest
gå i arv til hans fædrene frænder. Den nærmeste var i den
henseende hans faster dronning Helveg eller, da hun var død
nogen tid før ham, hendes døtre, eventuelt hendes dattersønner,
hvis man vilde gå ud fra, at hertugdømmet kun kunde tildeles
mænd. Den nærmeste vilde da på denne tid være den unge
Albrekt af Meklenborg, den afdøde hertugs fædrene frænde i
5. led.

Men lige så nær beslægtede var i virkeligheden de to
holstenske grever; deres fader grev Gert var en broder til
Henriks farmoder, hertuginde Adelhejd. Imod dem kunde gøres
gældende, at deres slægtskab gik til mødrenesiden, og at man
altså med samme ret vilde kunne søge landets arvinger blandt
Henriks mødrene frænder. At denne tanke også er bleven
fremdraget, viser de følgende års historie. Grev Otto af
Teklenborg, Rikardes brodersøn, overdrog endog senere sine
arverettigheder til greverne, men fra først af faldt det ingen ind
at drage dem med ind i striden.

Hvad der gjorde udslaget, var selvfølgelig landets faktiske
tilstand ved hertugens død; kun to arvinger kunde med nogen
vægt optræde som sådanne: de rensborgske grever som
besiddere af Gottorp og det halve land, og kong Valdemar på
sin dattersøns vegne som ihændehaver af den anden halvdel.
At dette synspunkt for ham kan have været en medvirkende
grund til at ønske Albrekt til sin efterfølger på tronen, er i
alle tilfælde ikke usandsynligt.

Man kunde nu vel sige, at det kun er af ringe betydning,
hvilke retsgrunde de forskellige parter gjorde gældende efter
hertug Henriks død, eftersom det dog blev magten og de
politiske forholds udvikling i det store, som blev afgørende under
begivenhedernes gang. Men dette er dog ikke tilfældet. Der
vil falde et helt andet lys over de senere begivenheder, når
arvefølgestriden træder i forgrunden for betragtningen, end når
man overalt søger efter spor af en lensstrid dér, hvor den slet
ikke har været bragt på bane. Man vil ikke få nogen
forklaring på det, som i virkeligheden overleveres, og man vil
danne sig fejlagtige forestillinger om de handlende personers
formål og påstande.

Også Dr. Erslev taler om kong Valdemars utvivlsomme
ret til at inddrage Sønderjylland som hjemfaldet len og den
ham af Henrik overdragne ret til „at indløse Gottorp af grev
Gerts sønner“ (s. 77). Det kan derfor ikke undre, at
arvespørgsmålet her slet ikke nævnes, men at der lægges vægt på
den ældre fælleshåndsforlening, som samtiden næppe kendte
og i intet tilfælde fremdrog. Hvad der derfor nu indtræder,
har ikke kunnet andet end undslippe hans opmærksomhed.
Dr. Erslev siger, at den selvkårede konge Albrekt gav
Sønderjylland i len til greverne, men derom findes der i virkeligheden
ikke et ord i overdragelsesbrevet af 21. Januar 1376. Han
overdrager dem simpelt hen „hertugriget“, „så frit som det
nogensinde har været i nogen hertugs eje“, med Als og
Langeland og hvad der nogensinde har ligget til det. Der antydes
ikke, at det skal være len af riget, tværtimod sættes det i
udtrykkelig modsætning til andre ejendomme, som „i
Danmark“ kunde være tilfaldne dem i arv. Samtidig pantsættes
Ribe, Kolding og Låland til dem for 30,000 mark sølv, med
det forbehold, at Fyn kan sættes i stedet for det spredte pant.
Hvis altså Albrekt var kommen på den danske trone, vilde
greverne som grever have ejet de forhen danske lande
Sønderjylland med Als og Langeland, uden nogen forpligtelse til riget,
medens det vilde have været muligt atter at udløse dem fra
deres pant. Når dette utvivlsomt var overdragelsens mening,
så må det på den anden side indrømmes, at der i den ikke
var tale om nogen slags adkomst forud for overdragelsen. At
det var en arv, kunde ikke siges alene af den grund, at
foruden Henrik og Klavs også grev Adolf af Pløn, Johan den
mildes søn, var blandt erhververne. Grunden var den, at man
trængte til ham som forbundsfælle, og ligesom det oprindelige
grevskab Holsten var delt mellem slægtens forskellige grene,
skulde nu også det udvidede grevskab deles i lodder. At
dette var meningen, viser den følgende tid. Grev Adolf
indtog kort efter Tønderhus, der vistnok i forvejen netop var
tiltænkt ham, og han stadfæstede her senere stadens friheder
som dens landsherre.

Hvis man efter alt dette skulde være i tvivl om,
hvorvidt dog ikke overdragelsen af Sønderjylland nærmest må
opfattes som en forlening, så vil sikkert denne tvivl forsvinde
overfor den omstændighed, at hertugnavnet slet ikke mere
bruges. Ønskede greverne en forlening, da vilde selvfølgelig
intet have været lettere for dem end at opnå den tilligemed
den højere titel, eller i alle tilfælde at få løfte om den på
første danehof. Men intet lå fjærnere fra deres tanke: deres
grevskab var bleven udvidet på det danske riges bekostning,
andet vilde de ikke opnå. Derfor kalder grev Klavs sig på
sit retterting i Åbenrå for „greve af Holsten og herre over
Sønderjylland“, og derfor sætter greverne deres nældeblad i
mønten fra Flensborg og kalder den „Holstens mønt“. Scr. rer. Dan. VIII 99. Antikvarisk tidsskrift 1846, s. 227 f. Mønterne med de
to løver er snarest fra tiden efter 1386, da grevehertugen optager dette våben ved
siden af nældebladet. Det
var derfor også kun en simpel vedkendelse af, hvad der
faktisk var sket, når medlemmerne af det danske råd sagde, at
riget ved forhalingen af kongevalget havde tabt flere borge;
således som sagerne for øjeblikket stod, var riget i
virkeligheden fuldstændig skilt ved dem.

Albrekt blev nu rigtignok ikke konge og det danske rige
anerkendte aldrig den overdragelse, han havde foretaget.
Spørgsmålet stod derfor åbent for kong Olav. Men det var, før han
kom til magten, foreløbig afgjort på den måde, at greverne
nu sad inde med hele Sønderjylland og Als, dertil kongens
Friser på Vestkysten som en slags pant for Langeland.
Tilegnelsen havde fundet sted ved list og magt; fra dansk side
taltes der om svigagtig overgivelse fra borghøvdingernes side,
Holstenerne fortæller om indtagelsen i det mindste af
Haderslev og Tønder. Således stod sagerne hen i en del år, uden
at enten greverne eller dronning Margrete trængte på en
forandring.

Da indtrådte i året 1385 forskellige begivenheder, som
hidkaldte en opgørelse. Dr. Erslev har med stor dygtighed og
klarhed opredet udviklingen af forholdet mellem dronning
Margrete og Hansestæderne og betydningen af den sejr, hun vandt
ved til den fastsatte tid at tiltvinge sig tilbagegivelsen af de
skånske borge. Det var hendes anden store politiske sejr;
den første havde givet hende held til at tilbagevise
Meklenborgernes arvekrav på riget. Ikke blot står hun heri
overlegen og stor overfor sin samtid, men også i sammenligning
med sin fader vinder hun prisen ved sin sikre holdning og
sine bestemt begrænsede formål.

Samtidig døde grev Henrik af Holsten, Gerts ældste søn,
Jern-Henrik. At dette er så, skønt det mærkeligt nok er
undgået alle de omhyggeligste tyske granskninger i den nyere
tid, fremgår med fuld sikkerhed af den efterlevende broders
gavebrev til st. Johannes kloster ved Slesvig „for sin afdøde
broder Henriks sjæl“. Regester til Zeitschr. f. d. G. Schl. Holst. VI 116 f. nr. 32, 33, 34 (Novum
castrum er her selvfølgelig Nyhus, ikke Nyborg, og dagen er i begge breve den samme,
16. Juni). Sml. Lappenbergs udgave af Presbyter Bremensis s. 164 f. (Westphalen,
Mon. III 373. IV 3184). Grev Klavs kalder sig her „sand arving
til Jylland“, ligesom kong Olav samtidig kalder sig „sand arving
til Sverige“; det antyder, som det synes, ligeledes, at en
opgørelse af de politiske forhold stod for døren. Hvad der
yderligere, i det mindste i formen, kan have påskyndet denne, var
hertuginde Rikardes død. Der var, som vi så, ved hertug
Henriks død to enkehertuginder i Sønderjylland: hans enke
Kunigunde og hans moder Rikarde. Den første døde senere
på gården Noretorp i Sælland, og hendes grav fandtes i Sorø
kirke; rimeligvis har dronningen skaffet hende denne forlening
af st. Hans kloster i Andvordskov, hvem gården dengang
tilhørte. Nordrup blev 1275 givet til klosteret. Dän. Bibl. III 162. Ældste d. arkivreg.
IV 123 f. 68. Scr. r. Dan. IV 512. 551. Årbøger 1877, s. 224. Man kender intet til Kunigundes slægt, og den
kunde heller ikke under nogen form komme til at gøre
fordring på arv efter hende i hertugdømmet. Med den sidste
hertugs moder forholdt det sig anderledes; man kunde her
skyde sig ind under lensrettens bestemmelse om den sidste
lensmands moder („der schoosfall“), eller hvad Sønderjylland
angik under den almindelige arvelovgivnings regler om
moderens arveret efter sin søn. Med hendes død måtte da
spørgsmålet om arvefølgen naturlig kunne bringes på bane igen.

Det er disse omstændigheder, det skridt må tilskrives,
som vi nu ser dronning Margrete gøre. I året 1386 drog hun
til Jylland, siger den lybske krønike, „og holdt et møde med
sine fjender, herrerne af Holsten. Hun forenede sig helt med
dem til en evig fred, således at hun med sin søn Olav, den
unge konge, forlenede dem med hertugdømmet i Slesvig, at
haves af dem og deres børn til evig tid, således at de skulde
modtage forleningen af riget, at gøre kongen tjeneste og
mandskab deraf, når han vilde kræve det.“

Hvad der her skete, er bestandig bleven opfattet som en
statsfejl fra dronningens side, som en indrømmelse eller et
tilbagetog, en opgivelse beregnet på at vinde frie hænder
overfor Sverige. Også Dr. Erslev fremhæver stærkt denne
betragtnings berettigelse (s. 131). Men den stemmer kun dårlig
med den lybske krønikes udsagn: „Da det var sket“,
fortsætter den nemlig, „da faldt der en angest og skræk i rigets
hele mandskab, thi de så nu visdommen og kraften hos denne
kvinde og de tilbød sig hende og hendes søn til tjeneste. Hun
stævnede fogederne i landet til sig og tog fra slot til slot,
lod sig hylde, ind- og afsatte slottenes høvedsmænd, som en
klosterforstander sender munke fra kloster til kloster, o. s. v.“
Tingen er den, at forliget med greverne var en sejr, lige så
stor som den over stæderne i Skåne. Den opfattelse, de havde
gjort gældende efter Henriks død, da de nægtede at lade
Gottorp indløse, og endnu mere efter kong Valdemars død, ved
forbundet med Albrekt, måtte de nu opgive. Dronningen tog
uden tvivl Rikardes død til udgangspunkt for sin aktion.
Hertuginden havde siddet i enkesæde på Als; hun var den sidste
hertugs moder og kunde til nød siges at repræsentere lenet,
så længe hun levede. Nu derimod var det ledigt, og kongen
havde at træffe bestemmelse om det. Opfattede greverne
landet som en del af deres grevskab eller som et frit
„dominium“, så opfattede hun det som et dansk kronlen, der kun
af tilfældige grunde for tiden var i grevernes værge uden nogen
retlig adkomst. Skulde det gå i arv, da måtte det være til
den sidste hertugs nærmeste fædrene slægt, og her stod hun
som den nærmeste levende frænke, hertug Henriks
søskendebarn.

Muligvis vilde Jern-Henrik, om han havde levet, ikke
være gået af vejen for denne konflikt, men grev Klavs var
klog nok til at give efter. Han anerkendte Sønderjyllands
lenspligt til riget; han gik ind på at lade det være udelt med
en enkelt hertug, der da skulde være kongens og rigets
lensmand, pligtig til at yde hærfølge og underkaste sig rigets
forfatning. Klavs var endvidere klog nok til for sit eget
vedkommende at skyde denne værdighed fra sig, for at den kunde
blive Gerhard, ældste søn af den ældre broder, til del. Denne
mødte på danehof i Nyborg, aflagde lenseden og modtog
hertugdømmet som et dansk rigslen ved overrækkelsen af
lensfanen. Han satte de sønderjydske løver i sit våben foran
nældebladet og kaldte sig for fremtiden „Jyllands hertug“.

At det var en sejr, og det en såre betydningsfuld sejr, for
Margretes politik, fremgår også deraf, at man senere fra
grevernes side lagde an på at komme bort fra den trufne
overenskomst, medens hun til sin dødsdag holdt på den i Nyborg
skabte form. Netop det modsatte heraf er gået over i den
traditionelle historie, men akterne modbeviser det på hvert
punkt.

Året efter døde kong Olav, der i sin stadfæstelse af
Slesvig domkapitels friheder ikke uden en vis vægt havde kaldt
sig de fremfarne hertugers frænde. Gehejmearkivet, Slesvig stift, nr. 16 (1. Maj 1386). Atter et år efter døde
også Albrekt af Meklenborg. Slægtskabet med det uddøde
kongehus var nu til denne side rykket et led længere ud,
forsåvidt man kun kunde tage hensyn til endnu levende mænd;
den nærmeste var nu drengen Erik af Pommern, dronning
Helvegs datterdattersøn. At han senere var sig betydningen
af dette slægtskab bevidst, fremgår noksom af hans
stridsskrifter, men også dette er et af de punkter, som aldrig
tilbørlig er fremdragne i hertugdømmets historie.

Greverne skød nu efterhånden arvefordringerne i forgrunden,
en politik, som ikke havde kunnet lade sig gennemføre, så
længe Olav levede. Hvor lidt de agtede overenskomstens
ordlyd, fremgår desuden af den omstændighed, at grev Adolf strax
efter, mikkelsaften 1386, stadfæstede „sine bymænds“
frihedsbrev i Tønder; han havde altså ikke opgivet sin lod i
hertugdømmet, og at den gamle grev Klavs i den henseende ikke
gjorde større indrømmelser, fremgår alt tilstrækkeligt deraf, at
hans datter mange år efter endnu ejede Åbenrå by og len og
forskellige birker. Da nu grev Adolf døde 1390 uden at
efterlade sig mandlige arvinger, så hans holstenske borge deltes af
de andre grevelinjer, blev sagen også for så vidt simplere,
som nu de tilbageværende grever alle stod i samme
slægtskabsforhold til det uddøde hertughus.

Denne noget gunstigere stilling fik sit udtryk i forbundet
af 12. Juli 1392, sluttet på danehof i Vordingborg.
Dronningen, der nu må kontrahere i eget navn som „fyrstinde af
Danmark“, lover heri at beskytte greverne, Klavs såvel som
hertug Gerhard og hans brødre, i besiddelsen af Sønderjylland
og Holsten, dem og deres slægt til evig tid. Vel tilføjes der,
at dette skal være uden skade for det troskabsforhold og den
ed, hvori de står til hende og hendes arvinger; men her er
dog på en betænkelig måde alle grevehusets mænd stillede
jævnsides, uden at den ene hertugs særstilling er fremhævet.
Fra nu af træder da også tendensen til atter at udslette
lensforholdet og komme tilbage til forholdet før 1386 altid
tydeligere frem.

Året efter, den 18. Oktober 1393, fremtrådte på
Urnehoved landsting hertug Erik af Saxen og tilskødede i
overværelse af drosten og menige Sønderjyder for sig og grev
Otto af Teklenborg greverne af Holsten al deres ret til
hertugdømmet. Denne ret var formentlig nedarvet fra hertuginde
Rikarde, der havde været Ottos faster og Eriks moster, men
de gav tilligemed afkald på al anden ret gennem et fjernere
slægtskab. Havde talen været om løsøre eller købejord, vilde
de unægtelig have været hertug Henriks og hans moders
nærmeste arvinger, ved siden af dronning Margrete; thi
slægtskabet var for dem alle i fjerde grad, og skulde der lægges
vægt på, at arvingen til et hertugdømme måtte være en mand,
vilde de udelukke alle andre. Greverne kunde altså sætte pris
på at fremkalde disse fordringer blot for at få sig dem
overdragne.

Ved mødet i Assens, i de første dage af Marts måned
1396, kommer det så til det bekendte sammenstød. Greverne
møder til hylding for den udvalgte konge Erik, og denne er
beredt til at modtage lenseden og tildele hertugen sit len;
tronen er oprejst på torvet, og alt er istand til den
højtidelige handling. Da strander den på hertugens modstand. Ikke
blot han, men også alle kongens mænd på Fyn var tilsagte
til at møde for ham for at gå ham til hånde „og vorde hans
mænd“, bisperne af Slesvig og Roskilde var tilstede foruden
mange verdslige stormænd. Forgæves opfordredes hertugen
gentagne gange til at modtage lenet på samme måde som
forhen i Nyborg, hertugen vægrede sig bestemt ved det, men
tilbød at ville tjene dronningen og kongen for sold. Dette gik
man da endelig ind på og eden blev derefter aflagt,
gældsbrevet på den lovede sold udstedt.

Der haves som bekendt to forskellige vidnesbyrd om,
hvad der skete i Assens, et dansk og et holstensk; hint har
det forud for dette at være udstedt kortere tid efter
begivenheden, dette er 20 år yngre. Dr. E. har gjort opmærksom på, at det danske vidnesbyrd ikke, som man har
antaget, kan være udstedt umiddelbart i Assens (s. 392. 500 anm. 49). Kongens titel
er dog næppe et år yngre, og der er næppe grund til at sætte aktstykket synderlig
længere ned i tiden. Måske er det fra 1404? Men begge vidnesbyrd er
udstedte af mænd, som var tilstede, og der er ingen egenlig
modsigelse i deres udsagn. De danske herrer lægger vægt
på, at lenet blev tilbudt gentagne gange, „fordi man gerne
havde set det, at greverne havde modtaget lenet af kong Erik“;
men det opnåedes ikke, og de måtte da udstede gældsbreve
for et forbund med hærfølge. De tyske vidner omtaler vel, at
de har set de højtidelige forberedelser, men de nævner intet
om lensfanen, der dog umiddelbart foran omtales ved forleningen
i Nyborg. Derimod lægger de vægt på, at hertug Gerhard
offenlig aflagde hyldingseden for hertugdømmet, og at kong
Erik tildelte ham alt det, som fremfarne konger havde tildelt
ham og hans arvinger.

Det er heraf klart, at greverne ikke har vovet åbent at
frasige sig lensforholdet, men at de på den anden side igen
er fremkommen med påstanden på, at det var deres frie
arveland, kun ved en ydre skik knyttet til Danmark, på samme
måde som Holsten kun ved en ydre skik, der tilmed alt nu
var så godt som gået i glemme, var knyttet til det tyske
kejserdømme. At dronningen og den unge konge for øjeblikket
måtte finde sig heri, var i virkeligheden et nederlag, men det
gav på den anden side en fremtidig tilknytning til kuldkastelsen
af det hele forhold, da overenskomsten fra 1386 nu fra
holstensk side var brudt. Det er derfor let forståeligt, at man
senere skaffede sig et vidnesbyrd om den forsømmelse, greverne
her havde gjort sig skyldige i. De spillede et højt spil.

Stillingen holdtes nu uforandret indtil Gerhards død 1404.
I dette øjeblik trådte Margrete til for at gøre rigets ret
gældende. Hertugens ældste søn førtes til Danmark for at
opdrages til dansk hertug, medens landet styredes under kongens
tilsyn. Der var i dette intet overgreb fra dronningens side,
men det var dog i den stærkeste strid med grevernes
standpunkt 1396; herefter skulde selvfølgelig greveslægtens andre
medlemmer, i dette tilfælde den afdødes broder, have overtaget
landets styre}se og formynderskabet for sønnerne.

Dronningen synes i det hele i dette spørgsmål at have
været ubøjelig konsekvent. Da hun kom til magten, tabtes
Sønderjylland aldeles og hendes fader efterlod ingen klar
adkomst til det. Hendes formål blev da at knytte det som
hertugdømme til riget, sikre sig hertugens troskab og hærfølge,
og derved tillige at sikre rigets grænse mod syd. Videre vilde
hun ikke gå; at ophæve selve lensforholdet og indlemme landet
under kronen har hun næppe nogensinde dristet sig til at
opstille som formål for sin politik. Da derfor forholdene bliver
hende gunstige, værner hun selv om hertugslægten. Hendes
forhold til Elisabeth er ikke at opfatte som et falsk venskab,
underfundig beregnet på at gøre hende afhængig af sig, det
er en virkelig beskyttelse af den betrængte moder, både imod
syd imod grev Henrik og imod selve kong Erik. Denne sætter
sig nemlig et højere mål, han vil greveslægtens fuldstændige
underkastelse med sikre garantier for dens troskab, eller dens
fuldstændige fordrivelse. Indtil en vis grad kan de to nok gå
sammen her som overalt i deres lande, men det ses dog
stadig klarere, at kongens vej skiller sig fra dronningens og
at hun kun med møje kan holde ham tilbage på den. Efter
hendes død bryder Eriks opfattelse først fuldstændig igennem,
idet han lader danehoffet fradømme den genstridige slægt det
danske hertugdømme. Men i hele den strid, som heraf opstår,
fremlyser de forandrede forhold klarest deri, at det nu er
greverne, som holder på lensforholdets gyldighed, medens de først
senere, da man kommer stadig dybere ned, til den oprindelige
modsætning i de to opfattelser: det danske lensforhold som et
rent personligt, og det tyske arveforhold, atter skyder dette i
forgrunden. Men det er ikke stedet her at komme ind på
kong Eriks heroiske kampe for Danmarks historiske ret, det
må være nok at have fremhævet den formentlige grundtanke i
Margretes sønderjydske politik.

Men det bliver da tillige et spørgsmål, som ikke kan
afvises, om denne politik under de givne forhold var fuldt
forsvarlig. Det er altid misligt at gå i rette med den, som
heldig har vundet et slag, fordi han ikke har vundet et til,
eller fordi han ikke helt oprev sin modstander, men under
visse forhold kan det dog være berettiget. At Margrete i
forhold til sin fader står med palmer i hænderne også i den
sønderjydske sag, kan der ingen tvivl være om. Kong
Valdemar forsømte den indtil sin sidste tid, og han fik hverken
retsspørgsmålet eller det faktiske politiske spørgsmål klaret,
optagen som han var af sine uretfærdige foretagender mod
Visby og Sverige. Margrete derimod vinder en stor sejr ved
dog at slå lensforholdet fast og ved at få lenets udelelighed
anerkendt. Men det ses dog let, på hvor svage fødder det
hele står. Når udarvingers og kvinders tilskødning på
landstinget kan spille en rolle i det danske hertugdømmes
retsstilling1397 tilskødede som bekendt grev Klavs's datter sin frænde det hele
hertugdømme på Urnehoved., når de tre rigers konge må takke sin skæbne for hertug
Gerhards fald, så de umyndige arvingers ulykkelige stilling
kan give ham en anledning til at gøre kronens ret gældende,
så viser dette jo noksom, hvor lidt der i virkeligheden var
opnået. Margrete stanser her som i sin svenske politik på
halvvejen og, som vi ser, er det vanskeligt nok for hende at
hævde det vundne resultat. Om hun ved at slå af på sin
stormagtspolitik mod nord kunde have vundet længere frem
imod de rensborgske grever, får vi vel lade stå ved sit værd,
men hvad hun opnåede bør ikke formindskes eller vel endog
helt miskendes og opfattes som nederlag. Der er på dette
punkt en så klar helhed i hendes mangeårige bestræbelser, at
disse kun kan bidrage til at forøge hendes ry som en
overlegen og selvbevidst, sig selv begrænsende regentinde.

Dr. Erslevs skrift om dronning Margrete er et meget
fortjenstfuldt arbejde. Det behandler et meget omfattende stof,
sammenstiller en talrig række af aktstykker og anvender
kildekritiken på et område, til hvilket den endnu ikke havde fundet
vej. Alligevel behersker forfatteren fuldstændig sit stof; det
er bragt i en let overskuelig orden og under fremstillingens
disciplin; der falder lys og ligeligt lys over de tre rigers indre
og ydre forhold. Der kan næppe være nogen tvivl om, at jo
æmnet med denne behandling er rykket os langt nærmere, og
at en fremtidig forfatter i mangt og meget vil kunne gå ud
fra de resultater, som her er nåede.

Det vil dog snart træde klart frem for den tænksomme
læser, at forfatteren har begrænset sin opgave stærkt. Når
han kalder bogen „Dronning Margrete og Kalmarunionens
grundlæggelse“, så har han herved kun tænkt på den politiske
udvikling, som førte til dette bestemte resultat; han har villet
undersøge de politiske forhold og de politiske personligheder,
som mødtes i Kalmar og atter herfra gik ud for at befæste
eller svække det forbund, som her var sluttet.

Der er noget i denne måde at tage sagen på, som svarer
til samme forfatters skrift: „Konge og lensmand i det sextende
århundrede“. Også her var den store opgave stærkt begrænset;
der gaves en politisk udvikling af det ene forhold, hvilende på
et stort, vel gennemarbejdet stof, fri for ethvert hensyn til den
traditionelle opfattelse. Ligheden i de to arbejder går endnu
videre. Et hovedsynspunkt for forfatteren er kongemagtens
sejrrige kampe mod fødselsaristokratiet, således som han finder
dem i Valdemar Atterdags, Margretes og igen i Kristian III's
og Frederik II's regering. Det er i så henseende lykkedes
ham at give et energisk indlæg i opfattelsen af statsmagternes
udvikling hos os og at udfri os fra en af absolutismens
fordomme: den om adelens stadig voxende vælde. Idet han har
indskrænket sig til en sådan enkelt hovedtanke, har han
opnået at få den optagen med lapidarskrift i vor historiske
videnskab.

Men det er dog ikke usandsynligt, at en senere tid vil
omskrive den med almindelig korpus. Den energi, som går
gennem disse indlæg, har ikke ret vel kunnet andet end føre
forfatteren for vidt; han har ligesom lukket øjet for den
bølgegang, som på så mange måder er et særkende for den
historiske udvikling, og han lader de mangfoldige andre fænomener
i folkets historiske udvikling, der går jævnsides med den
politiske og indvirker så væsenlig på den, ligge i skygge ved
siden af sin vej. Når engang kongemagtens historie i
Danmark skal skrives, da vil man formentlig blive vidne til den
mærkeligste bølgegang og de bratteste omskiftelser, så at sige
fra slægt til slægt; enevældens tid vil ikke mindre end de
foregående århundreder vide at fortælle om denne evindelige
flytning af magtens tyngdepunkt, der er et særkende for
ethvert folk i udvikling og bevægelse. Snart er det store
kulturstrømninger, som fremmer eller svækker den, snart er det
tunge tilskikkelser for folk og rige, snart en enkelt
fremragende personlighed, som bringer vægtskålen til at synke
eller stige. Ikke mindre må der tages hensyn til, om det er
kongens personlige magt eller ikke snarere statsmagten, som
udvikles i et givet tidsrum, og på hvor mange eller få hænder
denne magt da er fordelt. Vor samtids historie frembyder jo
ligeledes i den henseende den rigeste afvexling, og ethvert lidt
større tidsrum i historien, som bliver granskeren fuldt
nærværende, vil mere eller mindre frembyde det samme.

Når dette punkt her er fremdraget, så er det, fordi det
formentlig åbenbarer en svaghed i Dr. Erslevs to vigtige skrifter.
Hvis det må være mig tilladt at bruge det udtryk, vilde jeg
sige, at de mangler fylde; man mærker for lidt til den
historiske udviklings dialektik, sammenspillet af de mangfoldige
impulser. Man får en forestilling om, at denne forfatter, om
han vilde lægge sig efter det dramatiske, vilde skrive
énaktsstykker. Og dette får atter sin store betydning, når man
træder overfor et så betydningsfuldt fænomen som
Kalmarforeningen. Det kan her være velgørende at få klar besked
af en så grundig forsker som Dr. Erslev, at se det rent
faktiske lagt blot i så bestemte træk; men opfattelsen af hele
det historiske fænomen falder ikke til ro dermed. Man vil
kræve en redegørelse for den rolle, stammeslægtskabet spillede,
bevidst eller ubevidst, i sit fællesskab fra fortiden og i sin
betydning for modsætningen til det fremmede (her det tyske).
Man vil spørge om, hvilke strømninger der overhoved på
den tid gik gennem Evropa, hvorledes reaktionen fra den
almindelige opløsning virkede hos de andre folk. Dr. Erslev er
mest tilbøjelig til at tiltræde Geijers opfattelse af unionen som
„et tilfælde, der lignede en tanke“, han vender sig polemisk
mod den yngre „skandinaviske“ betragtning. Han har denne
dom fra sine kilder, han har søgt sporene af en anden
opfattelse, men ikke fundet dem. Men i slige spørgsmål har
historien ofte en ejendommelig dialektik, og blikket for denne
skærpes ikke altid i kildernes lys. Der gives tilvisse tilfælde,
som kan ligne tanker, men der forekommer også tilfælde, som
efterhånden bliver til tanker, medens andre aldrig bliver andet
end det de var. Det var et tilfælde eller, om man vil, en
ydre tilskikkelse, som bragte Norge og Danmark under samme
krone; foreningen havde mange anfægtelser og syntes ofte nær
ved at briste, og dog holdt den i århundreder, indtil den
opløstes ved ydre vold. Ser vi nu ud over den tid, som gik
forud, og den, som fulgte efter denne forenings stiftelse, da
vil dog vistnok de fleste indrømme, at dette tilfælde blev en
tanke af vidtrækkende betydning, man kunde vel sige en
dybt tænkt og en lykkelig tanke. Men det er da vanskeligt
at sige, når tanken er bleven sig bevidst og hos hvem den
først er fremtrådt i sin fulde klarhed. At Margrete har tænkt
den, vilde det dog være alt for dristigt at nægte, blot fordi
hun ikke har udtalt den i de få aktstykker, vi kender.

Dr. Erslev har af mange træk eftervist, at Sveriges
tilknytning til de to riger ligeledes var frugten af politiske
forhold, der tildels bærer det tilfældiges præg. Man vilde i
Sverige af med Albrekt af Meklenborg og søgte redning og hjælp
hos dronning Margrete. Det er vel end ikke usandsynligt, at
vi her alt hos vore frænder træffer det elskværdige, men
farlige træk, der senere førte til valget af Gustav Vasa og
Bernadotte: hengivelsen i den øjeblikkelige beundring for den
ualmindelige personlighed. Margrete stod på højdepunktet af
sin sejrrige kamp mod de fremmede i Danmark, alle „vilde
stå og sidde, som hun vilde“; da fik hun også overvægten
blandt de svenske stormænd. Rask gik hun frem, samlede
alle Nordboere til kamp mod de tyske og overvandt dem både
på valpladsen og i de politiske forhandlinger. Det er vistnok
såre vanskeligt at afgøre, hvad der her er kommen til verden
som tilfælde og hvad der strax fra først af har været en
fuldmoden tanke. Den omstændighed, at Margrete ved sin
tiltrædelse forefinder en så overvældende tysk indflydelse i Norden
— Skåne, Sønderjylland, ja tildels hele Sverige tabt til den —,
og at Kalmarforeningen sluttes, efterat den er bleven brudt
på alle punkter, ligner jo rigtignok ganske påfaldende en
tanke.

Men, indvender Dr. Erslev, mange træk tyder på, at den
ideale ligestilling, som er grundbetingelsen for ethvert varigt
forbund, slet ikke var tilstede, ja Margrete brugte endog
tildels fremmede, Tyskere, til at udøve regeringsmyndigheden i
rigerne. Denne indvending har dog næppe synderlig vægt.
Ethvert historisk forhold skal have et udgangspunkt, og
således vil jo en sammenslutning af forskellige riger så godt
som altid komme i stand ved en tilknytning af det ene til
det andet. Vi behøver jo kun at se hen til det nye tyske
kejserdømmes tilblivelse og første organisation; at denne ikke
vil udelukke en virkelig og varig enhed, vil dog vel ingen
tvivle om. Udviklingen af forholdet mellem Danmark og Norge
tyder på det samme, kun at det sidste her var ude af stand
til at påtvinge Danmark en politisk eller folkelig ligestilling,
således som Sverige selvfølgelig, om unionen var bleven af
varighed, vilde have gjort.

Også på dette sted vilde en sammenstilling med den
samtidige udvikling i Sønderjylland formentlig have haft sin
nytte. Unionen mellem dette danske land og Holsten var
udgået fra dette sidste, der næppe var halvt så stort som
hertugdømmet. Tilknytningen var given i en ringe del af landets
adel, for det meste den indvandrede, og i øvrigt i de
fortvivlede politiske forhold i kongeriget. Men de historiske
begivenheder førte det med sig, at forbindelsen tilvejebragtes og
hævdedes gennem rækker af kampe. Mer end éngang var
den ved at briste, den folkelige enhed med kongeriget fandt
kraftige talsmænd og forkæmpere, men udfaldet blev dog det,
at sagen blev Opgiven. Så fulgte der en fredelig og lykkelig
slægtalder, og da så kong Kristian I stod overfor de to lande,
optrådte deres repræsentanter som en enhed og krævede
fællesskabets bevarelse. Og dog lå der intet somhelst nationalt
slægtskab bagved, enheden var vunden på bekostning af
flertallets nationale selvopgivelse.

Der bør altså formentlig ikke lægges nogen overdreven
vægt på mislighederne ved unionens tilvejebringelse. Når den
senere brast, så beviser dette intet mod tankens berettigelse i
og for sig eller under de daværende tidsforhold. Margretes
måde at grundlægge og ordne den kunde muligvis have været
en anden i et eller andet tilfælde; men det var en senere
udvikling, som gjorde, at selve foreningen blev umulig.

Dog, dette kan være genstand for mangehånde
betragtninger, og det vil altid stille sig forskelligt efter betragterens
standpunkt. Derimod vil der ikke kunne være delte meninger
om, at Dr. Erslevs bog giver ypperlige udgangspunkter for en
bedømmelse og en flersidig betragtning af dronning Margretes
alder. Forfatteren har i denne studie vist, at han agter at
stille sig blandt de første i den nordiske historiegranskning,
og da han tillige har sin plads blandt de yngste, har vi ret
til at vente meget af ham.


HELGENSKRINENE I ST. KNUDS KIRKE.

(1886—87.)

[Aarbøger for nordisk Oldkyndighed og Historie 1886, S. 204—14 (I) og 1887, S. 125—70
(II). — Her med enkelte Rettelser og Tilføjelser af Forfatteren.]
[I.]

I det af kirkeministeriet under ovenstående titel udgivne
pragtværk, der foruden en række fortrinlige afbildninger
indeholder talrige aktstykker fra de i årene 1833 og 1874
foretagne undersøgelser og en omhyggelig indledning af fuldmægtig
G. Burman Becker, synes de forskellige antikvariske og
anatomiske spørgsmål, som knyttede sig til disse nationale
mindesmærker, at være bragte til en endelig og tilfredsstillende
løsning. Det er lykkedes at konstatere, hvilket af de to forefundne
skrin oprindelig har indeholdt levningerne af hellig Knud, 
og de delvis sammenblandede ben, ligesom levningerne af de
opbevarede sjældne tøjer m. m., har bestemt kunnet skilles ad
og føres tilbage til deres oprindelige plads.

Ikke så heldig synes man at have været med den historiske
side af sagen, særlig i bestemmelsen af, hvilke
helgenlevninger det andet skrin må antages at indeholde Også skrinenes historie efter reformationen indbyder i høj 
grad til kritik.. I den
til sin tid nedsatte kommission fandtes kun en enkelt
historiker af fag, nemlig professor Paludan-Müller, og hans votum
blev fuldstændig underkendt af de oldkyndige og er nu skudt
tilside af dette monumentale værks udgiver. Grunden hertil
synes nærmest at have været den, at Paludan-Müller i sit
indlæg uforsigtig havde vovet sig ind på det rent antikvariske
spørgsmål, hvor han ikke var hjemme, medens hans
bevisførelse også i rent historisk henseende er temmelig svag; men
sagen er formentlig af alt for stor betydning til at den
dermed skulde være afsluttet. Det kan ikke være os ligegyldigt,
om et skrin, som opbevares i en af landets domkirker, ved
siden af levningerne af en af vore største konger, indeholder
et minde om middelalderens talrige „fromme bedragerier“,
eller levninger af en højsindet dansk kongesøn, som satte sit liv 
til i kamp for sin betrængte broder. I første tilfælde vilde
det ene skrin i Odense være som en bevidst parodi på det
andet og burde snarest mulig fjernes derfra for at optages i
et musæum; i det andet tilfælde forhøjer det indtrykket af
kongegravens minderige karakter. Billedet af den storslåede
kongeskikkelse mildnes, når tanken henledes på de trofaste
mænd, som fulgte ham i døden, ligesom billedet af Rolf
Krakes fald først får sin fulde glans af den kamp, som blev
udkæmpet over hans lig. Da kong Knud var såret til døden,
forlod han endnu engang det alter, foran hvilket han vilde
udånde, for at tage afsked med sin unge heltemodige broder;
han omfavnede og kyssede ham og gav ham derved del i sin
egen martyrdom. Hvis vi da endnu den dag idag, efter 800
års forløb, i Odense domkirke kan se disse brødre hvile ved
hinandens side, da ejer vi deri et mindesmærke af så stor
national værdi og af så ædel menneskelig betydning, at neppe
noget andet i vort land i den henseende kan måle sig med
det. Man vil derfor ikke undres over, at forfatteren af dette
indlæg, efter for 10 år siden i sin fremstilling af „Den
nordiske kirkes grundlæggelse og første udvikling“, i tilslutning
til Paludan-Müller, men støttet til selvstændige undersøgelser
at have fremsat det som en utvivlsom kendsgerning, at det
opbevarede skrin indeholder levningerne af Bent kongesøn,
nedlægger en bestemt indsigelse imod den i det omhandlede
værk fremsatte påstand, at det er st. Alban.

Til støtte for denne påstand anfører justitsråd Herbst som
ordfører for de oldkyndige medlemmer i kommissionen i det
væsenlige dette, at den har traditionen for sig, og at vore
skriftlige kilder intet kender til en dansk helgen af navnet
Benediktus. Vi skal nu se, hvad dette har på sig.

„Traditionen“ skal være nedlagt i de sedler fra 1696,
som fandtes i skrinene ved undersøgelsen 1833, såvel som i
Birkerods anmærkninger til Ælnoth; justitsråd Herbst siger,
at disse vidnesbyrd „fulgte traditionen“. Men derom siger de
selv ikke et ord. Sedlerne kan vi vistnok uimodsagt se bort
fra, da de kun indeholder lægmænds indfald i anledning af
skrinenes opdagelse, og udelukkende holde os til antikvaren
Thomas Birkerod, som førte dette fund ind i literaturen. Af
hans notiser fremgår det da med fuld tydelighed, at der i året
1696 ingen somhelst tradition existerede om dette skrin; ved
den første omtale, 1582, nævntes kun kong Knuds
relikviegemme, og alle parter var lige overraskede, da man 1696
fandt ikke ét, men to stillede ved siden af hinanden. Birkerod
siger nemlig følgende: „Jeg véd ikke (nescio), om ved den
lejlighed — (da  æskerne med st. Albans og st. Osvalds
levninger 1086 kastedes ned fra alteret) — de hellige mænds
ben blev således spredte og blandede, at det var nødvendigt
at gemme dem i andre beholdere, eller om det skrin, som
er bevaret til den dag idag og nylig blev fundet ved siden af
kong Knuds, er st. Albans eller st. Osvalds, eller måske
begges? nedlagte i én beholder.“ Og senere kommer han
tilbage hertil med de ord: „om det ene skrin, st. Albans eller
st. Osvalds, eller begges, har vi talt ovenfor“ SCr. r. D. III 368 (g). 386 (n). . Der er da i
disse forskellige udtalelser fra 1696 tre trin: „medtjener her
til kirken Matz Pederssøn Rostock“ siger bestemt: dette skrin
er Albans; Birkerod siger i en snæver vending: Albans eller
Osvalds eller begges; men hvor han skal udtale sig nærmere,
rent videnskabeligt, tilstår han, at han ikke véd, hvad der
1086 er bleven af de to helgener, om de har beholdt de gamle
gemmer, eller om de har fået nye, eller om de måske begge
er havnede i én kiste og dette så er den nylig fundne. Her
er slet ingen „tradition“, og Birkerods henstillinger, der ene
støtter sig til Ælnoth, uden kendskab til de andre kilder, som
står til vor rådighed, er aldeles værdiløse for os.

Men derfor kunde jo skrinet godt være st. Albans. Lad
os da se, hvad der historisk vides om denne helgens levninger
i Odense. Knud havde selv kort før sin død fået disse
relikvier fra England, foranlediget, at de kom hertil; der siges
ikke, at han selv havde ført dem med sig („st. Albanus, per
eum paullo ante de Anglia in Daciam transvectus“, — „per
ipsum de partibus Anglorum huc revectus“, Scr. III 372. 321).
Denne Englands skytshelgen hvilede i et efter ham opnævnt
kloster, grundlagt af kong Offa af Merkia, i et skrin af „guld,
sølv og ædle stene“. Knud den store fik et skulderblad af
den hellige mand, og senere fik Ely kloster et andet stykke
af ham. Endnu i Edvard III's tid (1327—77) fandt der årlig
en procession sted med det hellige skrin Nord. tidsskrift for oldkyndighed, III 363 f.. Når man nu
tillige véd, at Erik Ejegod til Odense indkaldte engelske munke
og forfatteren Ælnoth var fra Canterbury, så bliver
sandsynligheden for, at de vilde have troet på en st. Alban i Odense,
vistnok meget ringe. Og når vi så lejlighedsvis hører, at
dronning Kristine 1505 giver gaver til „st. Knuds hoved og
st. Albans arm“, så synes det at ligge meget nær at gå ud
fra, at det, der her overhoved var tale om, var levninger af
en arm, som altså kong Knud havde fået som en
Albansrelikvie fra England Engelstoft, Odense, 2. udgave, s. 46..

Hvad Ælnoth fortæller om denne relikvie, svarer
fuldstændig hertil. Da kong Knud lå i bøn foran st. Albans
alter, d. e. hovedalteret i st. Albans kirke, blev en vægstaver
i koret ved slag udefra bragt til at tørne ned (over alteret),
hvorved „helgenæskerne af st. Alban og st. Osvald,
tilligemed det kors, som havde sin plads imellem dem, kastedes
ned på gulvet“ („capsulæ reliqviarum pretiosorum martyrum
A. et O. cum cruce sancta interposita . . . .“ Scr. III 368.
321). De her brugte udtryk gør det umuligt at tænke på et
skrin som det i Odense opbevarede på henved 5 fods længde.
Capsulæ reliqviarum er æsker eller andre mindre gemmer;
helgenskrinet kaldes derimod af samme forfatter en arca Du Cange II 259 anfører bl. a. af en synonymik følgende:
Dic areas, thecas, cistas vel scrinia capsas.
Capsula, capsella de capsa diminuuntur..

Hr. Burman Becker har i sin indledning søgt at komme
ud over vanskeligheden ved, at en planke kaster to store skrin
og et mellemstående kors ned på kirkegulvet, ved at
fremsætte den formodning, at alt dette havde sin plads ikke på
alteret, men på konsoller på den bagved stående væg Når han tillige oversætter „poste ad ima ruente (var. vergente)“ ved at
„stolpen gav sig til at hælde“, så forfejles derved åbenbart fortællerens tanke og hele den
brogede situation: en stolpe styrter ned, og helligdommene flyver til alle sider.. Denne
anordning er dog sikkert alt for konstig for dens tids forhold.
Man huske, at der er tale om en ganske almindelig trækirke,
som ikke var større, end at den kunde forsvares timevis af
en snes mand imod en forbitret folkehob, som trængte på fra
alle sider. Hovedalteret er indviet til st. Alban og ejer
levninger af denne helgen i en capsula. Hvorfor skulde da denne
være stillet andre steder end netop på alteret, hvor den hørte
hjemme og hvor også korset havde sin plads? Denne sag
synes at være så simpel og ligefrem, at man ikke bør søge
at komme fra den ved hjælp af muligheder fra helt andre
tids- og bygningsforhold.

En fordomsfri betragtning af, hvad vi således véd om
st. Alban i England og Odense, må nødvendigvis føre til det
resultat, at det ved siden af kong Knud fundne helgenskrin
under ingen omstændigheder kan have noget at gøre med
Albanikirkens patron. Vi må da undersøge den af Langebek
fremsatte hypothes, at skrinet gemmer levningerne af Bent
Svensøn.

Hovedindvendingen imod denne antagelse hentes fra
„kildernes tavshed“; Benedikt, siges der, blev aldrig kanoniseret
og omtales aldrig som helgen. Knytlingesagas vidnesbyrd
bliver der ikke tillagt nogen betydning.

Hvorledes skal dette nu bringes ind i en historisk
undersøgelse af et sådant spørgsmål fra middelalderen? Hvad véd
vi overhoved om dette tidsrum af skriftlige kilder? Hvad véd
vi om vore kirkers opførelse, om vigtige borges tilblivelse og
undergang osv. osv.? Hvis Visbys ruiner ikke var nåede ned
til os, hvad vilde vi så have kendt til denne stads gamle
herlighed? Hvormange af vore klostre kender vi noget til, og
hvad omtales der i det hele af kirkens indre liv hos os i de
skriftlige kilder? Dersom vi ikke havde reformationstidens
angreb, vilde det meste ligge i fuldstændigt mørke.

Og særlig gælder dette de mangfoldige helgener. For
Danmarks vedkommende er dette æmne endnu ikke særlig
oplyst; men går vi til Norge, hvis skriftlige kilder fuldt vel kan
måle sig med vore, finder vi i professor Daaes omhyggelige
fremstilling de mærkværdigste gåder. Således omtales i
reformationstiden et „st. Bernhardi skrin“ i Trondhjems domkirke;
noget forgyldt kobber af dets beslag nåede til rentekammeret.
Hvem var denne Bernhard? Var det den bekendte biskop, som
også gik til Island, eller hvem ellers? I Oslo domkirke var
der et alter, indviet til den „hellige kong Hakon“. Hvilken
konge var det? Det er lykkedes at eftervise, at det var Hakon
V, men kun ved slutninger af helt tilfældige efterretninger. I
Roskilde havde man en relikvie af „den hellige Magnus, Norges
konge“. Hvem det var, vides ikke. I året 1598 fandtes der
på Elverums kirkegård en træbygning, som kaldtes „hellig
Thorlofs kapel“; det havde sin egen rente. Der haves kun
formodninger om, hvem denne Thorlof var. Og så fremdeles L. Daae, Norges helgener, ss. 177. 180. 188. 193..
Hvis altså kilderne virkelig var tavse om helgenskrinet
i Odense, så vilde der ikke være noget at gøre herved og vi
måtte ikke deraf lade os friste til den urimelige gætning, at
det indeholder st. Albans relikvier; men det forholder sig
ingenlunde således. Det er ved de i Burman Beckers værk
anstillede overvejelser bleven skudt helt i baggrunden, hvad
der her først og fremst kommer i betragtning, at
Knytlingesaga indeholder en kort og bestemt meddelelse om et „andet
skrin“ i st. Knudskirken.

Fra en ubetinget tillid til sagaernes beretninger er man i
den senere tid slået over til den modsatte yderlighed, idet
man oversér, at det, det kommer an på, ikke er kildens navn
og dens påviselige fejl, men den enkelte efterretnings forhold
til forfatteren. Men heraf følger, at man ikke i mindste måde
svækker Knytlingas troværdighed med hensyn til Benedikts
skrin i Odense ved at eftervise hele rækker af fejl i sagaens
fortællinger fra tidligere århundreder; ét er det, hvad forfatteren
udmaler i skildringen af begivenheder, som han står fjernt fra,
noget ganske andet, hvad han beretter som et faktum fra sin
samtid.

Knytlinga siger da i anledning af kong Knuds optagelse
og altersættelse: „i et andet skrin hviler Benedikt“ I udgaven (s. 309) lyder stedet som et indskud i den oprindelige text: Eirikr
kon. lét göra virðuligt skrin, var þar i lagðr heilagr domr konúngs, var skrínit sett
yfir altari. I öðru skríni hvílir Benedikt i Oðinsve á Fjóni. I þessi sömu kirkju,
er nu er helgut Knuti etc. Men håndskriftet (A. M. 180 b fol.) har det således: I
audru skrine hvilir benedikt. I odins ue aa fione. I þessi saumu etc. Det andet
punktum må her enten være en indskudt randbemærkning eller drages over til det følgende
istedenfor til det foregående., d. e. den
ofte omtalte kongebroder. Det parti af sagaen, som der her
er tale om, er øjensynligt en gengivelse af den ældre
„Knudssaga“, som citeres af Snorre, hvis kilde her atter er
Morkinskinna. Vi føres herved tilbage til år 1200 som dens
sandsynlige affattelsestid. At den er skreven efter danske
beretninger og med nøje kendskab til danske forhold, er indlysende;
kun af den véd vi f. ex., at kampen mellem Knud og bønderne
fandt sted ved Sævarende i Thy, hvad der i vor tid er bleven
stadfæstet ved udgravninger Morkinskinna, s. 128. Den nordiske kirkes grundlæggelse, 
tillæg s. 80 f.. Forfatterens meddelelse om, at
Benedikts skrin, dengang han skrev, var i Odense, kan altså
ikke drages i tvivl uden den groveste forsyndelse mod al
historisk granskning.

Knytlinga fortæller imidlertid mere. Efterat Knuds
optagelse er meddelt, fortsætter den: „da blev Benedikt
kongebroders ligkiste tagen op af jorden, og var alle hans sår lægte,
de som havde vendt imod Knud konge“. Mærkeligt nok har
hr. justitsråd Herbst, der ikke tillægger forfatterens vidnesbyrd
fra sin egen tid og i et aldeles konkret spørgsmål nogen betydning,
havt brug for denne legende til deraf at vise, at man
ikke tillagde Benedikt nogen selvstændig helligdom. Men dette
er en stor miskendelse af den katholske verdensorden. Som
„vor frues“ helligdom blegner ved siden af „vor herres“,
apostlenes for Marias, de største protomartyrer for apostlene,
således gælder det overalt i de saliges rangforordning, at
„tjeneren ikke er over sin herre“. Knuds helligdom kan læge
Benedikts sår, uden at derved dennes lægende kraft overfor
andre foregribes. — At selve den naive fortælling iøvrigt
bærer et umiskendeligt præg af at være ægte tradition fra
Odense, vil vel ingen drage i tvivl.

Når det nu imod Knytlingas vidnesbyrd gøres gældende,
at Ælnoth intet véd om Benedikts helligdom, da er denne
indvending i virkeligheden uden betydning, uden for så vidt
som den må bringe os til at drage det i tvivl, om det alt var
kong Erik, som tog ham op af jorden. Der kunde vistnok
nævnes mange exempler fra middelalderen, i hvilke
helligdommens glans først senere fra hovedmanden i et martyrium
bredte sig til dem, der var i færd og følge med ham, ligesom
omvendt en enkelt af en martyrskare senere kunde overstråle
alle de andre Således den hellige Asvard af Slesvig, som 1066 dræbtes af Venderne
tilligemed sine medbrødre. De kaldes alle hellige og martyrer, men Asvard jordfæstedes
dog særskilt og senere flyttedes han til Ratzeburg domkirke. Scr. III 588.. Og Benedikt havde i særlig høj grad stået
Knud nær. Han var ikke blot hans broder, i dødens stund
indviet ved hans kys til det sidste følgeskab, men Ælnoth
skildrer alt hans pinefulde død særskilt og fortæller, at han
blev jordfæstet inde i kirken ved den hellige konges side,
medens de menige hirdmænd lå i forgården, ligesom han
kalder ham „nomine et gratia martyrii Benedictus“.
Fortællingen i Knytlinga viser, at traditionen i den følgende tid
stadig gik i retning af at stille de to brødre jævnsides. —

Men i det foreliggende skrift er ikke blot hele dette
forhold bleven undervurderet og miskendt; andre kendsgerninger,
som i denne forbindelse er af den største betydning, er endog
bleven aldeles uomtalte.

I sit gavebrev til st. Knuds klosterkirke (af år 1180)
siger kong Valdemar den store således, at han glæder sig
over i dens helgener at have frænder og fromme forbedere
hos Gud: „qvod venerandæ sanctorum reliqviæ in ea
continentur, qvos sicuti nostros extitisse propinqvos, ita pios apud
deum patronos esse gaudeamus — —“ Thorkelin, Diplomatarium, I 262.. Heraf fremgår, at
mindst endnu ét andet medlem af kongehuset foruden kong
Knud dengang hvilede i hans kirke som helligdømt. Og da
sagaen omtrent samtidig fortæller, at Benedikt hviler i et andet
skrin, er det vanskeligt at komme fra, at der her sigtes til
hans „venerandæ reliqviæ“.

Endvidere er der opbevaret uddrag af et brev fra år 1357,
i hvilket tre jydske biskopper lover aflad til dem, som vilde
gæste eller give gaver til „sacellum Benedicti in basilica
Canutia Otthoniæ“ Scr. I 309.. Der var altså et Bents kapel i
Knudskirken, og man må i sandhed forhærde sit hjerte som Farao,
når man vil gøre gældende, at det intet havde at gøre med
kongesønnens skrin, men var indviet til munkenes ordensstifter
Benedikt af Nursia Stiftsprovst Damgård går uden videre ud fra, at der ved dette navn sigtes
til den danske Bent (Samlinger til Fyns historie, V 138 ff); men biskop Engelstoft
udtaler, at det „naturligvis“ var den anden (Odense, 2. udg., s. 31).. I året 1468 stiftedes der et nyt kapel,
indviet til „den hellige trefoldighed, jomfru Maria, st. Bent og
st. Knud“ („sankte Knuds kapel“), og herved sigtes der efter
navnenes rangfølge øjensynligt til munkefaderen; men når
erkebiskop Peder Lykke 1419 tager brødrene i sin beskyttelse:
„deo ad laudem, beato Kanuto et Benedicto ad gloriam et
honorem“, så bliver det mere end sandsynligt, at der her er
tænkt på en helgen af lavere rang, ja vel endog på en mand,
hvis helligdom erkebispen ikke vilde udtale sig om, siden han
ikke udtrykkelig kalder ham beatus Samlinger t. Fyns hist., V 126. Pontoppidan, Annales, II 527.. — Dette er „kildernes
tavshed“ om en hellig Benedikt i Odense og hans skrin!

Og er der så noget i det af de oldkyndige og benkyndige
fremdragne, som kunde tale imod at henføre det ene af de
fundne helgenskrin til den danske kongesøn? Tværtimod. Det
gemmer benene af en høj og kraftig yngling på mellem 22 og
25 år; disse synes at have ligget længere i jorden end
kongens, og skrinet synes at være noget yngre end hans. Iøvrigt
ligner skrinene hinanden så meget i størrelse og udstyrelse,
som overhoved to nogenlunde selvstændige konstnere kunde
ønske at arbejde eller samme konstner kunde ønske at løse
den samme opgave to gange. Alt dette stemmer med
kildernes veltalenhed. Hvorfor skal vi da nu gøre dette skrin
til en musæumsgenstand, istedenfor at betragte det med de
følelser, som den ædle kongesøns troskab må vække hos
enhver landsmand?



II.

I fjerde hefte af „Årbøger for nordisk oldkyndighed og
historie, 1886“ har hr. Dr. Henry Petersen i en afhandling
om „St. Albans relikvier i Odense“ søgt at imødegå den af
mig fremsatte påstand, at det i st. Knuds kirke fundne „andet
skrin“ indeholder levningerne af den danske kongesøn
Benedikt. Da Dr. Petersen ved denne lejlighed dels fremdrager
nye kilder, hvis udsagn fortjener en omhyggelig overvejelse,
dels drager nye slutninger af det tidligere bekendte, skal jeg
i det følgende søge yderligere at hævde mine påstandes
rigtighed overfor det der opstillede ræsonnement. Dette har
nemlig så lidt kunnet forandre min opfattelse af sagens
hovedpunkt, at denne tværtimod er bleven i høj grad styrket både
ved det nye materiale, Dr. P. har bragt ind i diskussionen,
og ved de yderligere undersøgelser, jeg selv derefter har
anstillet i kilderne.

Det, som udgør hovedpunktet i Dr. Petersens argumentation, 
er den engelske St. Albanskrønikes fortælling om det
dobbelte helgenran. Hvad der i krøniken siges at være sket
engang ved år 900, flyttes 200 år ned i tiden og søges
stadfæstet ved en betragtning af selve det endnu bevarede
helgenskrin, i hvis ene endestykke der er et hul, formentlig det hul,
gennem hvilket helligdommen er bleven ført bort. Vi skal nu
i enkelthederne undersøge, hvorledes dette stiller sig for en
lidt nærmere betragtning.

Den udførligste beretning om helgenranet, og den, Dr. P.
udelukkende henholder sig til, er nedskreven af Matthæus
Parisiensis ved år 1250. Han fortæller, som Dr. P. vidtløftig
har refereret, hvorledes danske vikinger overfaldt st. Albans
kloster og borttog den helliges ben; hvorledes de derefter i
deres hjem, i Odense, oprettede et kloster til hans ære og gav
ham samme dyrkelse som den, han havde været genstand for
i sit hjem. Sakristanen Egvin kunde imidlertid ikke finde ro,
før han fik den dyrebare skat ført tilbage til klosteret, og han
skaffede sig derfor optagelse i det danske broderskab. Efter
også her at være bleven sakristan, udfører han derpå sit
forehavende; gennem en åbning i skrinets bund tager han ved
nattetid, da han har fået hævd på at være ene i kirken, alle
de hellige ben ud for at nedlægge dem i en tre fod lang
kasse. Denne sendes så til England, munken følger efter, og
de genvundne relikvier beviser deres ægthed ved jertegn. Det
danske skrin var tomt.

Matthæus afhjemler sin fortælling med en hel række vidner,
for hvilke det er fælles, at de ved fødsel eller opdragelse
tilhører St. Albans „pagus“, ligesom de for det meste siges at
have været i Danmark, i de danske kongers tjeneste. Der er
Odo, som var kongens skatmester og pengemægler; endvidere
Nikolaus de Sancto Albano, der i 30 år var kong Valdemars
møntmester og senere havde den samme stilling hos kongen
af England. Endelig denne Nikolaus's fader ved navn
Johannes de St. A., en berømt guldsmed, der lavede et „ydre
skrin“ til den hellige Alban i sin fødeby. Tilsidst nævnes
endnu et par, om hvilke det dog ikke siges, at de har været
i Danmark Gesta abbatum monasterii S. Albani, ed. H. Th. Riley, I 12—19..

Disse hjemmelsmænd fører os tilbage til det 12.
århundrede; Johannes guldsmed udførte sit arbejde i St. Alban i
tiden mellem 1166—83 Smst. s. 189.. Men vi kan endnu forfølge
fortællingen langt længere, lige til århundredets første halvdel.

Som det nemlig fremgår af indledningen til
klosterkrøniken, havde Matthæus en ældre kilde for sig, en såkaldet
„rotulus antiqvus“, der fortalte om abbederne, som det synes til
Radulfs død, 1151; forfatteren påberåber sig i anledning af
st. Albans translation 1129 øjenvidners udsagn Smst. p. XIV, s. 87: prout ab eis, qvi interfuerunt, accepi. Udgiveren har
ikke anstillet nogen nærmere undersøgelse af denne kildes slutningsgrænse (begyndelsen
faldt sammen med den af M. redigerede, se s. 3, anm. 2), men den fremgår tydeligt
af den efter år 1151 (s. 110) indtrædende usikkerhed (s. 112 sættes Hadrian som munk
ind på et alt for sent tidspunkt; s. 120 ligeledes Godfreds valg i Croyland m. m.).
Der er dog foretaget indskud af andre kilder i denne ældste rotulus.. I denne
ældre krønike finder vi nu alt ligeledes det dobbelte helgenran
omtalt, en omstændighed, hvis betydning fuldstændig er
undgået Dr. Petersens opmærksomhed.

Det prægtige skrin, i hvilket st. Alban blev nedlagt 1129,
var nemlig udført af guldsmeden Anketel, som begyndte på
det i året 1123. Han var da munk i selve klosteret og følte
sig stærkt knyttet til det, ligesom også st. Alban påskønnede
hans nidkærhed ved at åbenbare sig for ham; men før den
tid havde han som lægmand været i Danmark i syv år, som
kongens møntmester, guldsmed og pengemægler, kaldet hertil
for at udføre en bestemt bestilling (ad regis Dan. mandatum
et supplicationem, ad qvippiam operis eidem faciendum). Dette
ophold falder altså i begyndelsen af det 12. århundrede, om
ikke før.

Denne mand var det nu, som for forfatteren til rotulus
antiqvus var hjemmelsmand for historien om det dobbelte
helgenran:

„De ejus fida relatione et certa affirmatione didicimus, qvod
secundum Danorum libros historiales, qvos chronica dicimus, tempore
Wlnothi, abbatis hujus ecclesiæ, cum Danorum rabies omnia obstantia
feraliter obrueret, qvidam eorundem ossa beati Albani rapuerunt, et
rapta qvasi prædam pretiosissimam in partes suas detulerunt, et in
feretro, ad hoc facto, reposuerunt. Sed qvaliter reportarentur in
historia ejusdem abbatis præscribitur.“

Denne tilbagevisning går selvfølgelig ikke på Matthæus's
fortælling, men på den ældre beretning, der endnu er bevaret
ved siden af den udførligere, som Matthæus har indskudt, og
som afbryder den naturlige sammenhæng ved at gentage de
nævnte hovedtræk. Den ældre redaktion, som i udgaven
tildels må søges i anmærkningen under siden, efter et ældre
håndskrift, har til fortællingen om rovet føjet følgende:

„Sed qvia non placuit sancto ibi commorari, sed potius ubi
sangvinem pro Christo fudit, per industriam et cautelam cujusdam monachi,
nomine Egwinum, suam procuravit repatriationem.“ (S. 84 f. 12.)

Det vil let sés, i hvilken grad al denne hjemmel for
fortællingens sandhed umuliggør den af Dr. P. foreslåede
fortolkning af den. Det kan måske siges, at man efter 1200, eller
hen ad 1200, kan flytte begivenheder fra 900 ned til 1100,
men når det skal gøres af en mand, der opholder sig i
Danmark, medens den slægt lever, som skulde have oplevet
begivenheden, bliver det umuligt. Dr. P. gætter endog på, at
det netop var Anketel, som udførte arbejdet ved st. Knuds
skrin (før 1101), hvad der ingenlunde er usandsynligt. Men
så har han altså i „danske krøniker“ fundet fortællingen om
et helgenran, som var bleven udført umiddelbart før hans
ophold her (efter 1086), og hvis spor (hullet) han havde for øje,
og han har givet det en håndgribelig falsk form og
udstrækning. Selv om vi nu vilde sætte de „danske krøniker“ på
genfortællerens regning, og selv om vi vilde antage, at Anketel
havde været her så sent som muligt, henimod 1123, så bliver
dog usandsynligheden, ja umuligheden af en henførelse af den
af ham fortalte begivenhed til den foregående slægtalder lige
i øjne faldende. Intet kunde nemlig have været den dalevende
slægt i klosteret kærere end en tildragelse som denne. Det
gjaldt om for enhver pris at imødegå og tilintetgøre Elys
påstand på at eje den hellige Alban, og ved translationen 1129
fandt der derfor et højtideligt eftersyn af de hellige levninger
sted. Striden var i højeste grad brændende, endog Anketel
og hans medhjælper Salomon fra Ely kom op at skændes om,
hvor den rette relikvie var, medens de sad og arbejdede på
skrinet. St. Alban åbenbarede sig derefter for sin forkæmper
Anketel. Det hed sig i Ely, at abbeden Fredrik af St. Alban,
som 1077 forlod klosteret for at søge et tilflugtsted i Ely, ved
denne lejlighed skulde have taget den nationale helligdom med
sig, medens man i St. Alban påstod, at al tale om dens
flytning til Ely var opstået af en begivenhed 1044—45 Gesta abbatum, s. 34. Fortællingen er urigtig gengivet af Dr. P. (s. 388); der
er ikke tale om en „anfører“, som drukner i England, men om den bekendte danske
konge (rex Dan.), som druknede i Sundet, før han nåede at gå til England., da man
af frygt for den dansk-norske konge Magnus's påtænkte hærtog
havde sendt et skrin til opbevaring i det formentlig sikrere
beliggende Ely. I dette skrin troede man her at eje st. Alban
og holdt det derfor senere tilbage, medens munkene i St.
Alban påstod, at de havde beholdt den rette helgen og
indmuret ham i kirken. Hvad der i denne sag var sandhed, kan
nu selvfølgelig ikke afgøres; kun synes det rimeligt, at der
er en sammenhæng imellem hvad Matthæus fortæller ved 1250,
at man 1044 bl. a. sendte den hellige Amfibalus's kappe til
Ely, — og hvad der skete 1314, da man ved et eftersyn af
Albanskrinet her fandt netop en sådan gammel kappe Gesta abbatum, s. 35: qvemdam panniculum villosum, qvi gallice villuse
dicitur . . . abbas . . . fecit transportari. Thomas Walsingham, Hist. Anglicana, I 138..

Hvorom alting er, så var striden mellem de to klostre
1129 i fuld gang. Hvad kunde da have været bedre istand
til én gang for alle at afvæbne Ely end den sandfærdige
fortælling om de hellige bens vandring til Danmark og tilbage?
Selv om man skulde have indrømmet, at st. Albans levninger
havde været i Ely, hvorfra Dr. P. vil at kong Knud havde
ført dem, så gjorde det jo intet, eller det blev dobbelt
afgørende, når det kunde eftervises, at de nu var kommen
tilbage til deres rette hjem. Egvin kunde jo endnu være i live,
eller i alle tilfælde måtte mange leve, som havde kendt ham
og oplevet hans tilbagekomst. — Men 1129, da Anketel, der
var hjemmelsmand for fortællingen om helgenranet, var
tilstede, forlyder der ikke et ord om ham; ranet sættes 200 år
tilbage i tiden. Og så kommer endelig den store vanskelighed,
at traditionen lader vikingerne tage helligdommen i St. Alban,
medens Knud 1070 hærger Ely. Dr. P. lægger vægt på, at det skal forholde sig således. Sagen har vistnok
kun ringe betydning, men den hænger neppe således sammen. Mindetavlen siger
nemlig om 1086, at st. Alban var ført til Danmark „paulo ante“ det givne tidspunkt.
Man gættede derfor tidligere på et tog 1085, men det er uhistorisk; 1070 levede endnu
hans fader, og 16 år er i en yngre mands liv intet paulum.

Vil vi så tage det andet hovedpunkt i Dr. Petersens
bevisførelse, det i skrinet forefundne hul, så ser jo enhver,
hvilke vanskeligheder denne fortolkning har. Lad os tænke
os, at Egvin levede ved år 1100 og udførte, hvad Dr. P.
tiltror ham. Stærk i troen på sin helgen beslutter han at sætte
sit liv ind på at føre ham tilbage til sit kloster. Han går
til Danmark, optages i st. Knuds kloster, blandt sine
landsmænd, de engelske Benediktinere, som det lykkes ham at
skuffe m. h. t. sin oprindelse og sit formål. Så står han
endelig ved målet; med fare for sit liv, efter åringers opofrelse
og hykleri er han ene med den attråede helgen. Så skærer
han et hul i skrinet for at tage sit bytte; men ak, hullet
bliver for lille, kun tre tommer på den længste led, og han
må nøjes med at tage nogle ribben og mindre hvirvler; hovedet
og de store knokler bliver liggende. Hans livs mål er forfejlet;
han har gjort sig til tyv og meneder for sin sag, han har
vovet sit liv; men sin hensigt forfejlede han, fordi hullet blev
alt for lille. — Ikke des mindre var man enig om det i
Danmark og England, at han havde tømt skrinet; 1129, mindre
end en menneskealder efter, findes det hele skelet i St. Alban,
og talrige hjemmelsmænd forsikrede, at de i Danmark havde
hørt og set i skrifter, at skrinet i Odense var tomt. Hullet
havde man ikke havt mod til at lukke. — Fra hvilken side
skal man se hele denne sag for at få mening i den? Jeg har
ikke kunnet finde den.

Vender vi herefter tilbage til klostertraditionen i St. Alban,
så møder vi alt i den ældste rotulus den bestemte påstand,
at det dobbelte helgenran fandt sted under den fjerde abbed,
Ulnoth. Når han levede, opgives ikke i selve krøniken, kun
siges der, at den første abbed døde 796, medens den 13.
tiltrådte 1064. Om Ulnoth haves der iøvrigt den bestemte
opgivelse, at han efter i sin første tid at have udmærket sig i
sit embed, forfaldt til alskens overdådighed, indtil han i sit
11. år fik et slagtilfælde, hvorefter han omvendte sig og endte
sit liv i stor hellighed. Det må herved vel erindres, at vi i
England er midt inde i den historiske tid, når talen er om
vikingetiden, og at det mørke, som samtidig hviler over
Norden, her slet ikke vedkommer os. Der synes da heller ikke
at kunne være noget til hinder for at henføre helgenranet til
den tid, klostertraditionen vil. Af de vikinger, som hærgede
England 865—78, var alt adskillige kristne, men endnu mere
var det tilfældet med dem, som optrådte, især i Merkia, fra
året 904 af. Og til denne sidste periode henfører
krønikens randbemærkning Ulnoth, ved at nævne kong Æthelstan
(924—41) ud for hans navn. At nu helligdommene bortførtes
til Odense, fortæller først Matthæus; den ældre kilde nævner
kun Danmark og det altså i overensstemmelse med Anketels
vidnesbyrd, hvis formentlig rette indhold vi strax skal komme
tilbage til. Klostertraditionen, der jo er aldeles uafhængig af
enhver dansk kilde, har uden al tvivl kun sagt, som den
ældste beretning først fortæller det: „ossa — in suam
regionem detulerunt“, og vi må herved tænke på det område i
England, på hvilket de Danske rådede og havde både kirker
og klostre Joh. Steenstrup, Normannerne, II 96 ff. III 33 ff..

Alle de mænd, krøniken nævner som hjemmel for sine
beretninger, er personlig knyttede til St. Alban; derfra havde
de traditionen om helgenranet under abbed Ulnoth. Men de
fleste af dem havde tillige været i Danmark og noget må de
dog vel have bragt med sig hjem derfra. At dette er så,
fremgår uimodsigeligt af beretningen om, at benenes optagelse
og fremvisning 1129 havde sin grund i den påstand, som blev
fremsat dels af et broderskab i Danmark, dels af klosteret i
Ely, at man der ejede enten hele den helliges legeme eller
dog en del af det. For at slå denne tale til jorden åbnedes
skrinet i mange menneskers overværelse og det dobbelte bevis
blev lykkelig præsteret: alle benene var tilstede (på venstre
skulderblad nær, som Knud den store havde givet bort), og
identiteten fremgik af et guldbånd, som fandtes omkring
martyrens hoved (s. 85. 87).

Elys påstand er vel bekendt, den går ud på, at den hele
Alban var kommen dertil og endnu fandtes der. Den anden
påstand, at man ejede en del af ham, må vel altså sigte til
det danske kloster og derom måtte jo Anketel vide besked.
Når han ikke des mindre udtrykkelig påberåbes som hjemmel
for, at den hellige Alban havde været i Danmark, men var
hentet tilbage derfra, så synes der ikke at kunne være nogen
anden mening deri, end at han har vidnet, at man i Danmark
ikke kendte nogen påstand på at eje st. Alban „ex integro“.
Og andet kan hjemmelsmændene fra en senere tid ej heller
have vidnet.

Fra Albani klosters standpunkt var imidlertid dette rent
negative vidnesbyrd af ikke ringe vægt. Traditionen om
helgenranet havde man nu engang; man var vel end ikke herre over
rygtet derom, så det kunde undertrykkes, begivenheden i
vikingetiden har rimeligvis været notorisk for alle. Det gjaldt
da først og fremst om at få konstateret, at også tilbageførelsen,
om hvilken der rimeligvis var mere delte meninger, var et
faktum, og man måtte kun kende klosterlogikken dårlig, om
ikke det faktum, at der i Danmark ingen st. Alban var, af de
velstemte skulde blive taget for fuldt bevis for kontraranets
historiske sandhed. Vist er det i alle tilfælde, at de
påberåbte hjemmelsmænd, som havde færdedes i Danmark i mange
år, vilde have aflagt et vitterlig falsk vidnesbyrd, om der under
deres ophold her havde været et Albanskrin i Odense med en
foregiven hel Alban.

Hvad klosterkrønikens senere fortsætter, Thomas
Walsingham, fortæller fra året 1405, stadfæster dette tilfulde. I det
nævnte år kom en sendefærd fra den nordiske konge Erik til
England for at fri til kongedatteren Filippa; i spidsen stod
biskop Eystein Aslaksøn fra Oslo. Krønikeskriveren roser
hans lærdom og fortæller, at han prædikede på latin for de
lærde i London. Med ham selv talte han gentagne gange om
hans helgen, hvis historie han var nøje bekendt med; som
nærmeste grund hertil nævnte han, at st. Alban, eller, som
munken siger, „vor helgen“, også holdtes i ære i Danmark
(eo qvod in D. martyr noster celebris habeatur) Th. Walsingham, Hist. Angl., II 271. Gesta abbatum monast. S. Albani, ed.
Riley, II 412: episcopus . . . mecum diu contulit de s. Albano, cujus historiam
peroptime novit. Om Eystein se Munch, Norske folks hist., 2. hovedafdel. II 141 f.
Erkebiskop af Oslo var han dog ikke (Dr. P. s. 372).. Eystein var
dengang en ældre mand; han var som bekendt af en stor og
rig slægt på Vesterfold og havde indlagt sig store fortjenester
af sit bispedømme, ligesom han i mange år hørte til de mest
indflydelsesrige mænd i Norden; Danmark, som hans fædreland
havde været så nær knyttet til i hans tid, og som bredte sig
lige foran hans stift, kendte han selvfølgelig nøje. Således
kendte han også Albans historie, fordi denne helgen holdtes i
ære i Danmark. Men Thomas siger ikke et ord om, at det
forundrede ham at høre, at denne helgen hvilede i et engelsk
kloster, at han deraf drog slutninger m. h. t. en Alban i
Odense eller rejste tvivl om, at samme martyr var „vor
martyr“ for den engelske munk. Eller af hvilken grund skulde
denne have fortiet en ytring i denne retning? Var det så, at
man i Danmark påstod at have en hellig Alban — og i så
tilfælde måtte vel Eystein, der havde tilegnet sig hans historie,
vide det —, mon Thomas Walsingham da ikke vilde have
benyttet lejligheden til at polemisere derimod? Han kendte jo
beretningerne fra Matthæus, de var optagne i hans egen
krønike; — men han fik samme vidnesbyrd af Eystein, som hans
forgængere havde fået af deres hjemmelsmænd: i Danmark er
der ingen Alban.

Vi vender os derpå til de danske kilder om st. Alban.

Hvad der i disse er fremdraget af udtryk, som formentlig
skulde tale for, at der i Odense fandtes et helt skelet af den
engelske helgen, indskrænker sig i virkeligheden til de to
ældste efterretningers omtale og Knud Prebislavs' af Dr. P.
stærkt fremhævede brev af 1183.

De ældste beretninger om tildragelsen 1086 er, som vi
senere vil komme tilbage til, den på flere forskellige måder
opbevarede mindetavle-indskrift, bl. a. indskudt i Ælnoths text
som kap. 29, samt det før 1101 affattede mindeskrift. Begge
steder siges kong Knud at have ført eller ladet føre st. Alban
fra England til Odense Scr. III 321: (K.) cupiens consortium martyris Albani, et per ipsum de
partibus Anglorum huc revecti. P. 372: in basilica st. Alb. m., per eum paulo ante de
Anglia in Daciam transvecti.. Knud Prebislavs' søn giver
endvidere gaver i jordegods på Als til den kirke, som er helliget
Gud og hans helgene, Knud og Alban, „der hviler i samme
kirke“ Thorkelin I 272: Deo sanctisqve ejus martiribus K. et A., qvorum reliqviæ in
eadem ecclesia reqviescunt, . . . duos mansos in Tandislet . . . contuli. — [Senere Tilføjelse:] Jvfr. Kirkehist. saml. 4. r. I 256..

Men intet af disse udtryk beviser noget m. h. t. relikviernes 
omfang. Den hele helgendyrkelse og relikvietro vilde
være meningsløs, dersom dens genstand havde været den udvortes 
håndgribelige levning; tanken er jo den, at levningen
er et pant på den hellige martyrs nærværelse og evne til at
gå i forbøn for de bønfaldende. Om enkelte i menigheden eller
flertallet af denne til sine tider har tillagt selve benet en
iboende mirakelkraft, er et andet spørgsmål; men den
kristelige kirke har aldrig vedkendt sig andet end et åndeligt
forhold til helgener som til Gud. Fra først af var det derfor
forbudt at dele martyrens legeme; troen på „legemets
opstandelse“ forudsatte, at relikvierne engang igen skulde blive bolig
for den salige ånd og derfor bestandig burde holdes sammen.
Dette gik imidlertid i glemme og den nødvendige følge heraf
var, at helgenen tænktes nærværende, om end i ulige grad,
overalt hvor der fandtes levninger af ham, og det ikke blot
af hans legeme, men også af hans klæder, det redskab, han
var pint til døde med, osv. Når derfor kong Knud får en
Alban-relikvie fra England, så får han selve st. Alban til sin
kirke, og så hviler st. Alban i den på samme måde som st.
Knud, af hvis legeme jo også mange smådele spredtes omkring
til andre kirker. Indirekte fremgår denne opfattelse af de
udtrykkelige forsikringer, som så ofte forekommer, om, at man
har hele legemet. Således siger skriftet „De profectione
Danorum in terram sanctam“ om Bergen: „ibi sancta Sunnif toto
corpore in ecclesia cathedrali exaltata qviescit“ (Scr. V 353);
den engelske Albankrønike skelner, som vi har set, mellem
påstanden på „corpus ex integro“ og „pars corporis“, og i
Roskilde siges der om kong Osvald: „cujus corpus apud nos
integraliter“ (Scr. III 610). De i ovenstående kilder brugte
udtryk kan altså intet selv bevise, men må nærmere støttes
af andre, mere direkte vidnesbyrd.

Men hvorledes står det nu i den henseende til i vore
middelalderskilder? Det ældste pålidelige vidne er Ælnoth, der,
som jeg andensteds har eftervist, må antages ved 1098 at
være kommen til Danmark, medens han skrev sin historie 24
år efter. Han stammede fra Canterbury og blev rimeligvis
overladt kong Erik af erkebiskop Anselmus, med hvem han
traf sammen i ItalienDen nordiske kirkes grundlæggelse, s. 879.. Ælnoth fortæller intet om st. Albans
komme til Odense, men beretter derimod, at hin dag, da kong
Knud fandt sin død i hans kirke, slog en nedfaldende planke
så hårdt til alteret, at både korset og de to helgengemmer
(capsulæ), i hvilke Alban og Osvald lå, faldt på gulvet. Denne
beretning forbigår, mærkeligt nok, Dr. P. med fuldstændig
tavshedM. h. t. enkelthederne heri er jeg senere bleven opmærksom på, at hr.
Burman Becker i sin indledning til værket om helgenskrinene s. XVIII nævner „Historia
martyrizationis“ (Scr. III 323) som en selvstændig kilde; den er kun et uddrag af
Ælnoth, sandsynligvis forfattet af Peder Olsen (Den nordiske kirke, s. 879, anm. 1).
Endvidere kan bemærkes, at når B. B. s. VII foretrækker udtrykket „vergente“ for „ruente“
(poste ad ima), så må det ikke overses, at det håndskrift, som har denne læsemåde,
forud har sagt, hvad det andet udelader: gladiis et securibus postibus secandis et
diruendis insistunt (Scr. III 368). I Roskilde og Lund gjorde man i øvrigt den af
Ælnoth nævnte capsula for versemålets skyld til en arca (Scr. III 409. 419)., og dog er den af stor betydning. Vi ser heraf to ting:
for det første, at Alban lå i en capsula, som stod usikkert på
alteret i en lille kirke, sammen med en anden capsula og
hvad der ellers havde sin plads på dette sted; for det andet,
at modsvarende til hans capsula stod st. Osvalds, om hvis
ubetydelighed der neppe kan være tvivl, siden den aldrig senere
nævnes og vel altså ved denne lejlighed er bleven borte.

Men der haves desuden et andet betydningsfuldt
vidnesbyrd om, hvor lidt st. Alban i Odense i virkeligheden betød.
Som den engelske martyrs festdag holdtes den 22. Juni, men
den danske kirke kaldte den 21. for st. Albans dag, og dette
var til ære for st. Alban i Mainz. Dr. P. har opstillet den
mærkelige påstand, at kalendariet fra Lund skulde vise, at
man i Danmark holdt den engelske helgens højtid på den
tyskes mindedag, men dette er uden al føje. Under 21. Juni
siges ligefrem: „ipso die festivitas st. Albani martyris“, og
således findes det endnu den dag idag i universitetets almanak.
Under 22. Juni fortæller derimod kalendariet, at på den dag
er det „i England“ den Albans fest, som i Diokletians tid
henrettedes i Verulam. På samme måde fortælles der i dette
kalendarium ved hver dag, hvad man har kunnet overkomme
af helgenhistorier alle vegne fra. Der er ingen anden
„tilknytning“ heri end den tilfældige, at den ene dag følger
umiddelbart efter den anden.

St. Alban var ej heller ubekendt i Lund, tværtimod. Da
domkirken indviedes 1145, var foruden Lavrentii højalter også
det højre hovedalter færdigt, og det indviedes af biskop Gisle
til ære for de hellige mænd Vincentius og Albanus, hvis
levninger nedlagdes i det (Scr. III 456). At man herved tænkte
på st. Alban af Mainz, ligesom Vincentius var fra Frankrig
(staden Embrun), kan der ingen tvivl være om, siden man
opnævnte den 21. Juni efter ham.

Og på samme måde forholdt det sig i Odense. At også
her den 21. Juni kaldtes st. Albansdag, fremgår af dronning
Kristines regnskabsbøger, i hvilke der ved år 1504 forekommer
en udgift i Odense: „die Albani . . . som var feria sexta post
Botulphi“, d. e. fredag d. 21. Juni (II fol. 20). Den følgende
dag kaldes her som andensteds „de 10,000 martyrers dag“.

Det viser sig da heraf, at st. Alban af Mainz var bekendt 
her i landet forud for hans engelske navne, et forhold,
som ikke kan undre os efter hele vor stilling til den tyske
kirke og særlig den for hin tid fuldt bekendte omstændighed,
at den første danske konge var døbt i hans gravkirke.

Det mærkelige er imidlertid dette, at overførelsen af de
engelske relikvier i Knud den helliges tid slet ikke påvirker
dette forhold. Det kunde ikke være af uvidenhed; thi de
munke, som særlig var henviste til hans kirke, kom hertil fra
Eovesham i England, med hvilket kloster de i mange tider
efter stod i den nærmeste forbindelse. Vilde det da ikke have
været urimeligt, om de havde indladt sig på fremdeles at holde
den hellige Alban i ære på en fejlagtig dag, dersom de havde
været så lykkelige at eje denne deres fædrelands protomartyr
„ex integro“?

Anderledes forholdt det sig, når disse relikvier kun fandtes
i forholdsvis ringe mængde, ubetydelige i forhold til stiftelsens
hovedhelgen st. Knud. De gik da ind under den tidligere
kendte helgen og der var ingen tilstrækkelig føje for de senere
indkomne munke til at forandre dette, eller for klerkene til at
tage en fordring herpå til følge.

Vi finder det selvsamme forhold på et andet sted, i Namur
i Belgien. I den engelske St. Albanskrønike fortælles, at der
1129 manglede et eneste ben i helligdommen, nemlig det
venstre skulderblad, en omstændighed, som ingen dengang
kunde forklare. Men nogle år efter kom et par mænd til
klosteret fra Namur for at søge underretning om st. Alban, til
hvem en kirke hos dem var indviet. De fortalte ved denne
lejlighed, at Knud den store på vejen til Rom (1027) havde
besøgt deres greve og, da han drog tilbage, havde medtaget
hans søn til opfostring i England; senere var han rejst hjem
med en gave fra kongen: st. Albans skulderblad, til hvis ære
han da havde bygget en kirke. Efter en anden fortælling
havde grev Albert i biskop Reginald af Lüttichs tid
(1025—36) opført et Albans-kollegium og hertil fået en relikvie af
hans hoved; men denne skulde være fra Mainz. Der er endog
opbevaret et brev, med hvilket denne oversendes til en
allerede existerende Albansstiftelse Gesta abbatum St. Alb. I 88. Acta Sanctorum, Juni IV, 92. 164 („Naumucia“
forklares her som Namur).. Begge fortællinger synes så
vel afhjemlede, at man i alle tilfælde er berettiget til at sige,
at kirken i Namur satte pris på at stå i forhold til begge
Albaner og have relikvier af dem begge. På samme måde
må det vel nærmest forklares, at Knud den hellige søgte at
skaffe sig en levning af st. Alban, der var så bekendt her i
landet, og han kan for så vidt have fået den enten ved køb
eller gave, eller, som Dr. P. foretrækker, som krigsbytte.
Rimeligvis hidrørte Osvaldlevningen fra samme tid og lejlighed
og det er da ret mærkeligt, at både frue kirke og
gråbrødreklosteret i København ejede levninger af de samme to helgener,
medens Roskilde domkirke, som forhen anført, påstod at have
hele st. Osvalds legeme Scr. VIII 264. 275. III 610.. Det er ligeledes bekendt, at
Benediktinerklosteret på Selsø i Norge var indviet til st. Alban 
og påstod at have hans hoved; men hvilken Alban det var, siges
ikke Daae, Norges helgener, s. 159. Lange, Norges klostre, s. 537. 
Sml. Storm,
Monumenta hist. N., p. XXXXI..

Fra disse vidnesbyrd fra den ældre middelalder går vi
over til dens sidste tider, til dronning Kristines
regnskabsbøger. Disse er det imidlertid ikke så lige en sag at bruge,
da de i literaturen kun foreligger i korte uddrag; hvad der
vedkommer Odense er dog så godt som altsammen trykt hos
Vedel Simonsen, Bidrag til Odense bys ældre historie (2. bind),
efter Kall Rasmussens afskrift. Ved en sammenligning med
originalerne har det dog vist sig, at denne temmelig vilkårligt
har indordnet forskellige bøgers udgiftsposter imellem
hverandre, og det har derfor været nødvendigt at gennemgå
originalerne, endog gentagne gange, for at få fuld rede på, hvad
der her haves brug for.

De resultater, Dr. P. er kommen til ved at sammenstille
Kall Rasmussens uddrag — og ud over dem giver bøgerne
kun et ubetydeligt udbytte —, er i korthed følgende:

Der fandtes i st. Albani kirke i Odense to helgenskrin,
st. Albans og st. Knuds, medens der i Knudskirken fandtes
mindre helgengemmer, et Knuds hoved og en Albani arm. Om
st. Knuds skrin siges der udtrykkelig, at det blev båret i
procession, og da der nu samtidig findes en udgift til „Knudslys,
som borgerne efterginge“, forklares dette i henhold hertil om
en lignende procession med skrinet. Denne forklaring udvides
derpå atter til en udgift til „Knuds og Albani lys“, skønt der
hverken er tale om procession eller skrin, endnu mindre om
to skrin.

Dersom denne opstilling var rigtig, vilde jo spørgsmålet
om „det andet skrin“ i Odense være let at løse; men det
viser sig rigtignok snart for en nærmere betragtning, at hvert
enkelt led i det hele ræsonnement er uholdbart overfor
regnskabernes klare ord og mening.

Hvad nu først påstanden om at st. Knuds skrin lige til
reformationen havde sin plads i Albani kirke angår, da falder
den jo fuldstændig til jorden overfor den oplysning, at festen
for Knuds translation holdes i klosteret, d. e. klosterkirken:  „1
gylden fik jeg min frues nåde at ofre i st. Knuds kloster i
Odense dominica misericordiæ, qvia ibi festum translationis s.
Kanuti“ (V. S. s. 100. Orig. V 17). Dateringen er uden
tvivl fejlagtig, da den nævnte dag (2. søndag efter påske) i
det pågældende år, 1506, faldt på den 26. April, medens
translationen 1101 fandt sted den 19. April; 1506 altså første
søndag efter påske. Umuligt er det jo imidlertid ikke, at der
kunde sigtes til en senere translation, overførelsen til st. Knuds
kirke. Men i hvert tilfælde er det utænkeligt, at en sådan
fest kunde holdes andensteds end hvor helgenen dengang havde
sit hvilested.

På samme måde er Knudskirken hovedkirke i andre
forhold; her „stod“ søndagen den 3. Avgust 1505 „afladet“, ved
hvilken lejlighed dronningen ofrede en mark om løverdagen og
en gylden om søndagen (1 mark . . . at ofre til st. Knud
sabbato proximo post ad vincula Petri. 2 1/2 mark om
søndagen, som afladet stod til s. Knud. — V. S. s. 98. Orig. III
68). Rimeligvis sigtes der herved til hin tids afladshandel,
uden nærmere forbindelse med den særlige helgen.
Imod en flytning af det hellige skrin i middelalderen
mener Dr. P. Albani-klerkene vilde have sat selve paven i
bevægelse. Dette lod sig dog neppe gøre, når biskoppen var
for det, især på den tid, da Gisike byggede St. Knud;
dengang var pavens indflydelse ikke stor her i landet, eftersom
han forgæves havde belagt det med interdikt. Dr. P. har,
som det synes, ret i sin påstand om Knudskirkens forholdsvis
sene opførelse, men denne værdifulde iagttagelse, ved hvilken
han har indlagt sig stor fortjeneste af dette vigtige punkt i
vor kirkebygningshistorie, må ikke udstrækkes ud over al
rimelighed, som om St. Alban bestandig havde været
hovedkirken i Odense.

I Knudskirken fandtes desuden et „Knuds hoved“. Til
det bringes der et offer st. Knuds aften (9. Juli) 1505, medens
der 1510, mellem 12. og 15. April, ydes det en gave af 8
skilling („sti Canuti aften i sti Canuti kirke at ofre til sti
Canuti hoved“, V. S. 96. Orig. IV 61. — V. S. 118. Orig.
VI 30). Dr. P. gør opmærksom på, at man i middelalderen
havde helgengemmer i form af legemsdele, i hvilke der ofte
kun var nedlagt små partikler af det tilsvarende lem. Således
kan jo dette „Knuds hoved“ have været en attrape. Men da
nu helgenskrinet fandtes i samme kirke, er det dog rimeligere,
at det kun var et billed, malet eller udskåret. Der haves
nemlig også et offer på 4 skilling, som dronningen „viste fru
Sofies søn efter at lægge på st. Hans' hoved udi st. Hans
kloster“, nemlig på døberens halshuggelses dag, den 29.
Avgust 1505 (V. S. s. 98. Orig. III 70). Her er der dog vel
neppe tale om andet end et billed. (Jfr. lokaliteterne
„Knudshoved“.)

Fra Knuds kirke udgik da også „den procession, der var
i Odense med st. Knuds skrin“ (V. S. 86. Orig. II 23 og
III 31). Den fandt sted dagen efter st. Knud konge (11.
Juli, en fredag) og var vel altså en bodsgang, fremkaldt ved
en eller anden begivenhed eller ængstelse. Tilstrømningen til
byen var stor i de dage, da der holdtes et stort marked („ret
jårmarked, som er ad Knudsmesse“) Aktstykker til Danmarks indre forhold I 44 (fra år 1496)..

Overfor disse træk, der alle samles omkring Knudskirken
og dens skrin, blegner fuldstændig st. Albani sognekirke. Der
er så godt som intet, der udmærker den frem for byens 
andre kirker, ja i dronningens regnskaber træder den endog stærkt
tilbage for gråbrødrenes kloster, i hvilket hun jo senere søgte
sin grav.

Det fremgår således af regnskaberne, at st. Albans dag
ikke i noget år af dem, der haves oplysning om, har været
holdt som en særlig festdag. Kun for 1504 nævnes dagen
med særlige udgifter for messer.

Der haves for dette år to indbyrdes uafhængige regnskaber, af
forskellige skrivere; af det ene haves både en kladde og en renskrift
(II, III og IV). Her findes nu følgende poster:

IV fol. 53:
Itemipso die Viti et Modestipromissis2skilling[d. e. 15. Juni].
-st. Vilhelmi dag--2-[16. Juni].
-st. Botulphi---2-[17. Juni].
-Hr. Hans Clementsøn udi Odense3-
-søndagen for sti Joh. bapt. dag udi O. ad pauperes 4 sk. [23. Juni].
. . . . . . . . . . . .



II fol. 20 og III fol. 25:
Item3 skilling fattigt folk i gråbrødre kloster i Odense feria 5a postBotulphi [den 20. Juni].
. . . . . . . . . . . .
-4 sk. fik jeg Per Marsvin (die Albani i gråbrødre kloster Kun i II.) iOdense, (som var Kun i II.) feria 6a post Botulphi, til tråd.
-1 mark fik jeg Jens Lykkesen, min frues nåde skulde have atofre (dem Kun i II.) die Albani (her i Odense Kun i II.).
-2 sk. fattigt folk die Albani in monasterio gråbrødre.
-Hr. Peder, min frues kapellan, 8 sk. til at lønne dem med, somsjunge og legte på orgel.
-8 sk. til spande og lerskåle til ladegården die Albani.
. . . . . . . . . . . .

Derimod nævnes der „Knuds og Albani lys“, og vi skal
nu se, hvorledes det forholder sig dermed.

Regnskaberne har mangfoldige udgiftsposter til lys til
kirkeligt brug; snart er det færdige lys, snart udgifter til vox
og til „lysesnoeren“, den, der laver lysene; enkelte gange
også til garnet, der går med. Voxets pris var 4 skilling for
marken, altså 8 sk. pundet; lysesnoeren får en hvid eller noget mere 
for marken, altså henved en skilling for pundet III 36. IV 61. II 23..

Lysets betydning i den katholske ritus er bekendt nok;
det bruges tidlig og silde, hvor det hellige føres frem, på
alteret og i den bønfaldendes hånd, som et billed på selve
evangeliets og den guddommelige nådes kraft; når kirkens
band forkyndes over den enkelte eller et helt folk, slukkes
lysene. Før det bruges, indvies det, eller det helliges ved at
henligge på det hellige sted. Denne symbolik var så dybt
rodfæstet, at den i mange måder overlevede den gamle
kirkeskik, og endnu i vore dage gives der lys til helligt brug
såvel som i julegave til de fattige.

Lysene kaldes efter deres bestemmelse og indvielse:
julelys, hellig-tre-kongers lys, påskelys, kyndelmisselys, og på
samme måde Knuds lys og Albans lys. I modsætning til
disse tales der i dronningens regnskaber hyppigt om „boglys“,
åbenbart dem, der var bestemte til at læse eller synge ved,
uden den særegne indvielse.

Ved siden af alterlysene spiller processionslysene en
fremtrædende rolle. Processionerne har jo den bestemmelse at give
et udtryk enten for glæden og takken, eller for bøn og bod,
for at afvende farer og ulykker. I begge tilfælde spillede kors
og lys en fremtrædende rolle, ligesom der lød sang og bønner
fra de deltagende klerke og lægmænd. Der var som bekendt
visse dage, som særlig var bestemte til processioner, således
kyndelmisse med lys (candelæ), Kristi legemsfest med hostien,
og de tre „gangdage“ mellem påske og pinse [Senere Tilføjelse:] Se konstitutionen fra synoden i København 1425
(Pontoppidan II 549): præsten skal strax holde gangdag, når vejret kræver det.. At der ved
disse lejligheder også føres relikvieskrin omkring, er vel ikke
ualmindeligt, men dog en undtagelse og i hvert enkelt tilfælde
en særlig tilgift til den regelmæssige ceremoni J. C. W. Augusti, Handbuch der christlichen Archaologie III 549 ff. (Licht).
323 (Processionen). S. 351: brændende voxlys er sædvanlige „und sollen in der regel
bei der vortragung des kreuzes oder des venerabile niemals fehlen“. — [Senere
Tilføjelse:] I Lund var der 3 skrin, som bares omkring staden på båre, på gangdage; i
det største var st. Marinus (hele legemet), i de to andre en stor mængde forskellige
ben (Scr. VIII 452)..

Det vil let ses af disse bemærkninger, hvor utilstedeligt
det er fra lysene at slutte til processioner med skrin. Den
31. Juli 1509 findes der en udgift af 1 mark „til st. Knuds
lys, som borgerne efterginge“ (V. S. 113. Orig. V 124), og
det er jo da givet, at der her har fundet en procession sted.
Men hvorfor lysene, som jo dog var det selvskrevne, skulde
nævnes, når man tillige førte et skrin omkring med sig, er
vanskeligt at forstå. Når skrinet er med, må der siges, at
man går efter det, ikke efter lysene. Og det samme er da i
endnu højere grad tilfældet med de „st. Knuds og Albani lys“,
til hvilke dronningen den 31. Maj eller derefter (før 6. Juni)
1510 gav 2 1/2 mark til vox. Kristi legemsfest faldt det år
den 30. Maj, og det er altså måske hertil, lysene er brugte
efter at være indviede i de to kirker V. S. s. 118. Orig. VI 35. Sml. Kbhvns Diplom. IV 13: gave af en grund til
anskaffelse af fakler (pro torliceis — voxfakler, se Molbech, Ditmarskerkrigen, s. 131
— faciendis) til hvert år at bære foran Kristi legem på denne dag.. Imidlertid kan der jo
også en af de følgende dage have været holdt en særlig
procession; eller der er måske slet ikke tale om processions-,
men om alterlys e. l.

Dr. P. synes at lægge vægt på den forholdvis betydelige
sum, dronningen anvender på disse lys, men dette beror atter
på en misforståelse. Til Knudslysene giver hun kun en mark,
svarende til 2 pund vox, og til „Knuds og Albani lys“ 2 1/2
mark, eller 5 pund vox; men til processionen med st. Knuds
skrin giver hun 1 mark, ikke til vox, men blot til
„lysesnoeren“, medens voxet koster 12 mark, altså svarende til 24 pund V. S. s. 113. 118. 86. Orig. II 23 og III 31: „12 mark Hans Stryg fore vox, hr.
Peder havde ladet udtage til m. fr. behov eodem die“..
Andre tal kommer omtrent op herimod. Juleaften gives der 3
mark til vox, til kyndelmisse 3 1/2 mark, til påskelys
tilligemed boglys anden påskedag endog 18 mark (36 pund)Orig. II 42. IV 83. 85.. Heller
ikke blandt, disse udgifter bringes nogen i særligt forhold til
Albani kirke.

Så er der endelig offeret af 8 skilling til „st. Albans
arm“. Det findes opført i regnskabsbogen IV fol. 61, i en
række lignende udgifter, ikke som hos Vedel Simonsen, s. 96,
der her sammenblander to forskellige regnskaber:

Om mandagen [7. Juli 1505] i Odense 6 mark vox, 24 skilling.

Itemtirsdagen [8. Juli] i gråbrødre m. fr. n. i sin stol 1 mark.
-2 sungne messer af vor frue og st. Anna 8 alb.
-in octava visitationis [9. Juli] 2 sungne messer 8 alb.
-st. Knuds aften [s. d.] i st. Knuds kirke at ofre til st. Knuds
hoved 2 mark.
-st. Kanuti dag [10. Juli] at ofre 1 gl. og 1 mark.
-til st. Albani arm 8 skilling.
-tavle 8 sk.
-ad pauperes 1 mark.
. . . . . . . . . . . .
-de som sunge to messer sti Kanuti dag for m. fr. n. 2 sk.
. . . . . . . . . . . .


Det fremgår heraf, at der er tale om en almindelig ofring
st. Knuds dag, vistnok i flere kirker, i alle tilfælde i to,
foruden st. Knuds vel nærmest i gråbrødre kloster (1 gylden og
1 mark?). Derpå følger særlige ydelser, to messer i hjemmet,
tavlepenge, til fattige og til Albans arm. Der er her aldeles
intet sagt om, hvor dette stykke fandtes, men netop denne
omstændighed må jo hæve det til vished, at den var i Albani
kirke.

Hvad var nu denne „Albani arm“? Jeg formår ikke at
tænke mig andet end at det netop er det relikviegemme, som
må have havt sin plads i Albanskirken og har givet den
navn Den engelske Albanskrønike fortæller, at abbeden Godfred (1119—46) gav til
sin kirke bl. a. en sølvarm med levninger af mindst 4 helgener, deriblandt apostelen
Bartholomæus. Gesta abbatum St. A. I 94: dedit . . . brachium unum argenteum, in
qvo has reliqvias recondidit etc. — [Senere Tilføjelser:] St. Birgittes relikviegemme er
en arm, se Sveriges hist. II 89. — Scr. VIII 448: i Lund var en sølvarm med „lacertus
brachii (overarm) st. K.“; p. 449: et stort og et lille hoved, i dette et ben af erkebisp
Thomas og et stykke af herrens grav; p. 449: 2 sølvhænder med benstumper af fingre
osv.; p. 455: i et helt billed af Knud er der et stykke af hans hånd.. I det ene skrin i Odense fandtes jo små forkullede
levninger af en overarm, sammen med den hele overarm (fra
samme side) af helgenen; ligeledes et brudstykke af en
hjerneskal, som ikke tilhørte noget af de to lig. Mon dette 
ikke netop var indholdet af „st. Albans arm“? Helgenskrinene, s. 25.

Andet og mere kan formentlig ingen med god
samvittighed bringe ud af vore efterretninger om „st. Alban i Odense“.

Det er med en let forståelig undseelse at jeg vover mig
til det næste punkt i undersøgelsen. Dr. Petersen siger (s.
384): „Knytlingesagas vidnesbyrd i denne sag er ikke
historie“, — og jeg har påstået, at denne sagas ord her var af
den allerstørste, ja af afgørende betydning!

En trøst er det dog altid, at den kategoriske dom står
ene på dommerens avtoritet, uden præmisser. Thi de
almindelige talemåder om sagastilens ejendommeligheder, den direkte
tale osv. er jo ingen kritik; sligt kan findes i Livius's
upålidelige oldsagn, men også i Cæsars erindringer fra sit eget
liv, det anfægter ikke grundlagets troværdighed. Spørgsmålet
er simpelthen dette, om Knytlingesaga, eller rettere den af
Morkinskinna ved år 1200 citerede „Knudssaga“, har havt
pålidelige danske kilder eller er nedskreven efter løs tale, og
dette spørgsmål afgøres neppe ved et magtsprog. Ja, selv om
det kunde bevises, at sagaens kilder var af ringe værd, eller
at den havde brugt dem ukritisk, vilde dette jo ikke anfægte
forfatterens vidnesbyrd om et samtidigt faktum, med mindre
hans uvederhæftighed også i den slags efterretninger kunde
godtgøres eller gøres sandsynlig. Men alle disse spørgsmål
har Dr. P. ikke indladt sig på, skønt de er stærkt fremhævede
i mit første indlæg tilligemed et enkelt vidnesbyrd om sagaens
selvstændige værd for vor historie.

Det vilde dog føre for langt her at optage dette
spørgsmål i sin helhed; vi skal derfor indskrænke os til fortællingen
om Knuds drab, der efter Dr. P. „er så forskellig fra de med
begivenheden omtrent samtidige danske beretninger“; der „så
lidet har opfattet de momenter, der knyttede sig til Knuds
endeligt og som kirken strax greb og forstod at udbytte til
martyrens forherligelse (Knytlinga siger ham endog falden for
snigmorderhånd ved sværd!)“, og „der indeholder så
romanagtige usandsynligheder (den direkte tale, den lange
parlamenteren midt i kampens hede), at den ikke kan gælde for andet
end en fri bearbejdelse af de til Island bragte efterretninger“.

Sagastilen skal vi her som sagt ikke dvæle ved; det har
neppe været de pågældende forfatteres mening, at deres læsere
skulde tro, at netop de taler var holdte; men man har altid
holdt for, at denne stil mesterligt svarede til sit øjemed, at
give anskuelige billeder af livet, som det var i de tider. Og
at der da taltes mangt og meget og førtes forhandlinger under
en timelang kamp som den i og om Albani kirke, der først
efterhånden fra et opløb udviklede sig til en forbitret
mordscene, er ikke en „romanagtig usandsynlighed“, men en
selvfølgelig virkelighed; man må kun kende lidt til almuens måde
at være på og endnu mindre til sagaliteraturens samstemmende
skildring af den slags scener, når man miskender dette.

Men lad os se noget nærmere på de enkeltheder, som
kan kontrolleres af det fundne skelet, og i hvilke de
„pålidelige“ danske beretninger kommer til at stå overfor sagaen.

Vore ældste beretninger siger da, at hoben kastede sten
og spyd ind ad vinduerne og andre åbninger, indtil et af
spyddene traf kong Knud i siden: „med armene udstrakte i
korsform blev han liggende foran alteret, gennemboret i siden
med et spyd“ Scr. III 321: crucis in modum manibus expansis ad altare s. A. m. transfixus
est in latere cuspidis mucrone. P. 372: manibus solo tenus expansis in modum crucis,
latere lanceatus —.. Ælnoth, som skrev en menneskealder efter
begivenheden, gentager væsenlig det samme, kun at han lader
kongen rejse sig op med spyddet i siden for at tage afsked
med sin broder; først derefter lægger han sig ned med
udbredte arme og forbløder under påkaldelse af frelseren Pag. 369: qvidam ex impiorum caterva lancea per fenestram intromissa latus
ejus perforat et ædem sacram sangvine cruentat. At ipse . . . Benedicto fratre suo,
certaminum collega, vulneribus admodum saucio assistente, amplexato et på cis osculo
dato, brachiis in crucis modum extensis, membrisqve solo ante aram sacram
expositis . . . Jesum interpellat ac . . . secretum misericordiæ sempiternæ . . . intravit..

Knytlinga fortæller følgende. Da kampen var på det
hårdeste, fik kong Knud et stenhug ind igennem en glug; det
kom over brynet og blødte stærkt; han tog derfor et bækken
og satte det i skødet for at optage blodet, medens han
vedblev som før at recitere psalteren. Nogen tid efter kom
forræderen Ejvind Bevre ind i kirken og begærede at få kongen
i tale; Benedikt vilde ikke tillade det, men Knud bød ham
træde nærmere. Han lod da sin kappe falde, drog et sværd
og gennemborede kongen Fornmannasögur, XI 274—76..

Vi kommer nu til den anatomiske undersøgelse af benene.
For denne viste der sig to svære beskadigelser, den ene i en
af de nederste hvirvler, den anden i hovedet. Hvad den første
angår, da siges den at være frembragt ved et heftigt stød af
et spyd: „dette kan imidlertid ikke være modtaget i oprejst,
men kun i liggende stilling og må være trængt ind enten
igennem underlivets nederste del, lige over symphysis pubis,
eller, hvad der er meget mere sandsynligt, nedenfra gennem
perinæum. Læsionen tyder altså på rå mishandling, være sig
umiddelbart før eller efter døden“. Om kvæstelsen i hovedet
siges: „I den forreste del af venstre tindingeegn fandtes et
6—7 ctm. (2 1/2 tom.) langt brud, som strakte sig bueformigt
gennem sidedelen af os frontis nedenfra opad indtil satura
coronalis, visende sig på den indvendige side som en
uregelmæssig korsformig splintring af lamina int. På grund af
mangelen af de tilgrænsende bendele kunde bruddets
oprindelige udstrækning ikke bedømmes. Det kan meget godt hidrøre
fra et i levende live modtaget voldsomt slag i tindingen, som
da må antages at have strakt den sårede til jorden, om end
ikke nødvendigvis at have medført døden umiddelbart“; men
muligheden af en noget senere hovedet påført vold kunde ikke
udelukkes Helgenskrinene i st. Knuds kirke i Odense, s. 26..

Det umiddelbare resultat, som prof. Schmidt drog af disse
iagttagelser, var dette, at kong Knud var strakt til jorden ved
et stenkast, og at man derpå, efter at have fået den værgeløse
mand i sin magt, havde tilføjet ham det forsmædelige banesår
ved at løfte ham op fra jorden i benene og nedefra bore
spyddet ind i underlivet. Denne opfattelse sætter kildernes
beretning i et helt nyt lys.

At kong Knud var mishandlet så råt og hånligt, egnede sig ikke 
til at overleveres eftertiden umiddelbart; den kirkelige
tradition frigjorde sig med stor frejdighed fra slige
inkonvenienser, som det alt fremgår af de ældste tiders martyrhistorier.
Af det videnskabeligt dokumenterede faktum tror jeg at man
er berettiget til at drage to slutninger. For det første den,
at krønikens spydstik i siden og sagaens forræderske
sværdstik er to lige berettigede forskellige forsøg på at omdigte virkeligheden; kirken foretrak det hellige sår af et spyd i
siden, som kongen da modtager liggende i korsform; den mere
folkelige tradition lod forræderen gentage sit forræderi og fælde
kongen på nært hold. At det sidste i og for sig er mere
sandsynligt, følger af sig selv; et kastespyd slynget ind ad et
lille højtsiddende vindue med en sådan kraft, at det kan fælde
en liggende mand — Ælnoth lader ham da også først senere
lægge sig ned, men vi skal jo holde os til de ældste
beretninger —, vidner mere om den gode vilje til at forherlige
kongen end om hensyn til virkelige forhold.

Det andet, som med nogen føje kan sluttes af det
fremdragne faktum, er dette, at fortællingen om den mishandling,
den sårede Benedikt var udsat for, har sin oprindelse fra
nødvendigheden af at indrømme, at der overhoved var øvet vild
råhed. Den ældste kilde nævner intet om en mishandling af
Benedikt, ligesålidt som sagaen véd andet end at han faldt i
kampen; det er først Ælnoth, som fortæller om den
uhyggelige scene, efterat kampen iøvrigt er til ende Benedikts undvigelse fra kirken, muligheden af overhoved at 
undkomme, og
den vilde blodtørst overfor en yngling, som havde deltaget i forsvaret af sin broder,
medens der ellers intet siges ham på, er lige usandsynlige.. Dette synes
at være et yderligere forsøg på at lægge beretningen således,
at den kunde absorbere enhver afvigende indiskret tradition.
Det skal her kun bemærkes, at undersøgelsen af Benedikts
ben stadfæster, at han ikke har været genstand for nogen
særlig mishandling.

Spørgsmålet er nu, om sagaen kan have ret i sin
fortælling, at kong Knud efter at have fået det svære slag i hovedet
fortsatte sin salmesang siddende foran alteret, hvorfra han
endog senere rejste sig op til samtale. Prof. Schmidt
besvarer det i sin erklæring (af Nov. 1874) afgjort benægtende;
men det mærkelige er, at der netop et år efter at denne var
afgiven kom til at foreligge et tilfælde, som fuldstændig
forandrede hans opfattelse.

Ved pløjearbejdet på en større gård på Sælland hændtes
det nemlig d. 10. Nov. 1875, at forkarlen i kådhed slyngede
brændevinsflasken hen imod en gruppe af karle, som stod i
15 alens afstand fra ham, og traf en af dem i baghovedet.
Det sortnede et øjeblik for hans øjne og gjorde derefter ondt,
men han vilde ikke gå hjem fra sit arbejde; efter at have
pløjet et par timer og flere gange at have stanset af smerter,
satte han sig på en grøftekant og døde, før han kunde føres
hjem. Ved obduktionen viste det sig, at han var død af en
forblødning i hjernen: „ved undersøgelsen af hjerneskallen
fandtes en fissur af c. 4 tommers længde, begyndende på os
bregmatis lidt ovenfor øret, strækkende sig igennem pars
sqvamosa ossis temporis i en bue med konvexiteten vendt fortil
igennem den midterste hjernegrube, endende henimod spidsen
af pars petrosa“ Det kgl. sundhedskollegiums årsberetning 1875, s. 166.. Prof. Schmidt erkendte, at der her forelå
et tilfælde, i det væsenlige lig det i Odense iagttagne, og han
experimenterede derfor med hjerneskal og flaske for at
fremkalde lignende brud. Den 7. Jan. 1876 holdt han foredrag
herom i det medicinske selskab, idet han udtrykkelig udtalte
den opfattelse, at sagaens beretning efter det foreliggende ikke
mere vilde kunne forkastes Desværre nåede prof. Schmidt ikke at få resultaterne af sine undersøgelser
nedskrevne, således som han udtalte det som sin hensigt. — [Senere Tilføjelse:] Efter
brev fra Dr. G. Friis i Tønder findes der i Fredriks hospitals kirurgiske journal fra
1. Nov. 1858 til 1. Nov. 1860 et exempel på en 8 dages liv med brudt hovedskal
(bornholmsk skipper): „bruddet gabede omtrent en fingersbred og der flød hjernemasse ud“.
Døden indtrådte pludselig. (Diagnosen: fractura cranii.).

Det vil herefter ikke være tilstrækkeligt at affærdige
Knytlinga med et par ord ud af en individuel opfattelse af dens
pålidelighed; vi får virkelig tage den med i beregning. Lad
os da se på dens fortælling om „det andet skrin“.

Først et par ord om selve texten. Dr. P. siger, at der
af denne saga kun findes „et eneste membranbrudstykke“,
ikke ældre end 15. århundrede. At dette ikke er rigtigt, vilde
han have kunnet se af fortalen til den trykte udgave; thi her
gives der oplysning såvel om det større brudstykke (omfattende
104 af dens 220 sider) som om en hel række mindre blade.
Blandt disse findes heldigvis netop det pågældende sted i
håndskrift fra omtrent år 1300. Efter dette, der desuden har flere
interessante varianter til den trykte text, gengives det her,
således som Dr. Finnur Jonsson har havt den godhed at
afskrive det, med angivelse af forkortningerne:

Þa var ok or jörðu tekin su kista er lik Benedict [k]
broður hafði i verit lagt ok voro sar hans aull groin þau er
horft haufðu at helguw domi knuz konungs [] let Eirikr
konungr gera skrm virðuligt ok þar var i lagðr heilagr domr
knwz konungs ok var skrinit sett yfer alltara [i o]ðru skrini
hvilir Benedict konungs broðir i oðins ey a fjoni i þeiri
saumu kirkju er nu er helgut knuti konungi veiter guð firi
hans bøner ok arnaðar orð mikla miskunn ok margar
jarteiner.

Der er i denne beretning, som jeg alt i mit første indlæg
gjorde opmærksom på, to selvstændige led, som indbyrdes
supplerer hinanden; Dr. P. omtaler kun det ene. Først er
der den legendariske tradition, at de af Benedikts sår, som i
graven havde vendt henimod hans broder, var lægte, da han
toges op af graven; dernæst den faktiske meddelelse fra
samtiden, at han hviler i Odense i et helgenskrin ligesom broderen.
Vil man nu benægte rigtigheden af dette sidste, så er det ikke
nok at slette en sætning af texten; man må også benægte
forudsætningen for den legendariske traditions mulighed: at han
overhoved er tagen op af graven.

Når Dr. P. for at blive af med de ord: „i et andet skrin
hviler Benedikt“, giver en kun halv forståelig antydning af, at
jeg skulde „have fOmemmelsen af, at der netop på dette sted
kunde være tale om et indskud“, så må jeg gentage, hvad jeg
derom har ytret. Ved at se på den trykte udgave, der sætter
punktum før og efter: „i et andet skrin hviler B. i Odense
på Fyn“, „lyder stedet som et indskud“; men ved med
håndskriftet for øje at befries for denne tegnsætning — det nyere
håndskrift, som jeg da benyttede, har nemlig atter et
skilletegn efter „Benedikt“ —, må dette indtryk falde bort eller i
alle tilfælde indskrænkes til kun at gælde ordene: „i Odense
på Fyn“. Med noget kendskab til håndskrifter fra
middelalderen véd man nemlig, at den slags forklarende
anmærkninger jævnlig af senere læsere er tilføjede i margen, fordi de
ikke som den oprindelige forfatter tør forudsætte, at alle og
enhver er på det rene med en eller anden detail. Det er da
fuldstændig berettiget at antage, at en afskriver eller en senere
ejer af bogen ved siden af en text som denne: „I et andet
skrin hviler Benedikt. I den samme kirke, som nu er helliget
Knud, viser Gud megen miskund og mange jertegn for hans
forbøns skyld“, ansér det for nødvendigt i margenen at tilføje:
„i Odense på Fyn“, som forklaring til „samme kirke“, og at
en senere afskriver så optager det i texten, og da, som det
så ofte sker, på et mindre rigtigt sted. Vil man derimod gå
videre og påstå, at en selvstændig efterretning er indskudt
eller indkommen på denne måde, da må man have enten
håndskrifter af ældre datum, eller en forstyrrelse i textens
oprindelige konstruktion, eller endelig en bestemt påviselig saglig
grund at gå ud fra. Det individuelle skøn af en forfatter,
som står fjernt fra den slags undersøgelser, er her aldeles
betydningsløst.

Indtil det modsatte godtgøres med uimodsigelige grunde
af sproglig eller historisk natur, får det stå fast, at
Knytlingesaga, der i disse partier viser sig at have havt gode
indenlandske kilder til sin rådighed, har opbevaret både en ægte
legende, hvis forudsætning er, at Benedikt blev tagen op af
graven, således som man tog helligdømte mænd op, og den
efterretning fra sin samtid, at der i Odense fandtes et „andet
skrin“ med hans helgenlevninger.

Det er bleven gjort stærkt gældende imod tanken om, at
kongebroderen Benedikt skulde være bevaret i det andet skrin
i Odense, at vore egne hjemlige kilder intet beretter derom
eller overhoved om hans helligdom. Jeg har i mit første
indlæg gjort opmærksom på, at der ikke kan drages nogen
slutning af denne tavshed, da vore kilder på dette område er
så tarvelige og mangelfulde. Alligevel er det lykkedes ved
fortsatte undersøgelser af de opbevarede efterretninger at finde
uforkastelige vidnesbyrd om hans helligdom fra den
nærmeste samtid. Før vi imidlertid går over hertil, skal jeg
fremsætte et par bemærkninger om den slags kanonisationer i
det hele taget.

Som bekendt var antallet af de „folkedømte“ helgener
langt større end kirkens orden tillod at anerkende. Der måtte
ved kanonisationen tages et dobbelt hensyn, det ideelle og det
praktiske. Dette sidste kunde i visse tilfælde kræve, at man
ikke tog det for nøje med beviserne, man trængte til en lokal
eller national helgen; men i de fleste tilfælde måtte kirken
holde igen, enten fordi den udpegede kandidat ikke kunde
holde mål, eller fordi antallet blev for stort, tilstrømningen til
de salige boliger for overvældende.

Allerede i mit første indlæg nævnte jeg i den henseende
den omtrent samtidige Asvard fra Slesvig, der med sine 28
munke blev martyr ved Vendernes store overfald 1066.
Fortællingen herom er aldeles på det rene med, at alle disse
mænd er lige hellige, de kaldes sancti, martyres osv.
Alligevel findes senere Asvards ben frem ved en vandprøve: først
flyder hans ben ovenpå, medens de andre synker, derpå synker
de ved kontraprøven, medens de andre svømmer ovenpå. Som
følge heraf får han sin særlige grav og gør sine særlige
jertegn; senere føres han til domkirken i Ratzeburg, og de andre
går da så småt i glemme.

I Norge tales der i de ældste love om Seljemændene, det
var de hellige mænd, hvis ben fandtes på øen Selø og som
sagdes at være kommen vesterfra. Legenden fremhævede, at
en kongedatter Synnøve havde stået i spidsen for deres tog.
Senere bliver „Seljemannemesse“ en tom betegnelse for den
gamle helgendag, medens Synnøve føres til bispekirken i Bergen
og bringer de andre i forglemmelse Scr. III 586. Flateyarbok I 246. Storm, Monumenta, XXXXI. 145..

Omvendt kan en særlig fremragende helgen fremkalde
trangen til at helligdomme også hans nærmeste fæller. Et
slående exempel i den henseende er netop den engelske st.
Alban. Han blev „genfunden“ i året 793, men hen ved 400
år efter toges hans lærer Amfibalus op af graven tilligemed
levningerne af 9 af deres ledsagere. Begge helgener viste sig
i den anledning i syner og drømme, og 1178 fandt den
højtidelige optagelse sted; da Albans skrin blev båret Amfibalus
imøde, blev det så let, at to mand, ja én, magelig kunde
bære det, medens der ellers var byrde nok for fire. I året 1186
fandt derpå hans „translation“ sted; der var lavet et kostbart
skrin, delt i to dele; i den ene ende lå Amfibalus og 3 fæller,
i den anden de sex andre Gesta abbatum, I 192. 199. 245. 491 ff..

I begge retninger har noget lignende fundet sted i Odense.

De ældste beretninger om tildragelserne 1086 er, som før
nævnt, mindetavlen og „elogium st. Kanuti“. Hvad den første
angår, da kan den, som direktør Herbst har eftervist, ikke
antages at have været nedlagt i helgenskrinet, således som
Birkerod beretter; hvad der fandtes her var det af Ælnoth
meddelte „epitaphium“, et ærevers over den hellige konge Scr. III 389. Helgenskrinene, s. 41..
Den må derimod antages at have været optegnet på en slags
mindetavle, hvad enten denne nu har været ophængt i kirken
eller på anden måde opbevaret på et særligt sted. Birkerod
siger, at det var en metalplade (tabula ænea), som indeholdt
en brevis cædis ipsius historia, men da han tillige påstår, at
den fandtes i skrinet, bliver det uvist, om man skal antage,
at en sådan tavle i reformationstiden er bleven kastet ned i
den for at bevares, eller om han skriver ud af en mangelfuld
kundskab og forvexler den med epitafiet, som han tror havde
sin plads udenpå skrinet.

Indskriften på denne mindetavle er nu opbevaret i en hel
række, som det synes indbyrdes uafhængige, gengivelser. Det
er alt forhen omtalt, at den er optagen i nogle håndskrifter af
Ælnoth, medens den dog mangler i det ældste og bedste af
dem (fra Dost); ligeledes er den optagen i Peder Olsens
uddrag af samme forfatter, efter en selvstændig, noget afvigende
text. Endvidere findes den hos Ole Worm i hans „Fasti
Danici“. Med udeladelse af navnene på de 17 stridsmænd og
med optagelse af forræderens navn er den optagen i de
lectiones, som brugtes på st. Knuds højtid; den er delt i to
lectiones, hvorefter der fortsættes med uddrag af Ælnoth. Endelig
findes den optegnet af Kornelius Hamsfort „ex veteri
membrana“ Scr. III 371. 324. 395. 410. 420. Fasti Danici (1643) p. 28 
(Helgenskrinene s.
24). Dänische Bibliothek IX 380 (Scr. VII 218).. De sidste to former er ikke medtagne ved de
overvejelser, som anstilles over den i værket om helgenskrinene.

Af de forskellige texter er Hamsforts utvivlsomt den
bedste. Denne historiske forfatter var som bekendt arving og
bearbejder af sin faders rige samlinger og optegnelser, som
begyndte ved den tid, da han fik Odense bispegård i forlening
til deri at oprette et apothek (1549); det kan derfor ikke
undre os, at han på dette punkt er særlig godt underrettet Rørdam, Monumenta, I 667. 674. 689. 698..
Indskriften lyder herefter, med de smårettelser, især i navnene,
som kan hentes fra de andre kilder, således:

Anno incarnationis dominicæ MLXXXVI in civitate Othonisia
gloriosus rex et protomartyr Danorum Canutus pro zelo christianæ
religionis et justitiæ operibus, ut Christus a proprio conviva traditus Lectiones i Odense indskyder her: sic ipse a suo familiari Piparo nomine
lucri causa proditus. — De tilsvarende i Lund og Roskilde har navnet Blacco.,
in basilica sancti Albani martyris, per eum paulo ante de Anglia in
Daciam transvecti, post confessionem delictorum Sacramento munitus
dominici confessoris ante aram manibus solo tenus expansis in modum
crucis latere lanciatus est sexto Idus Julii et sexta feria, mortem pro
Christo passus, in ipso reqvievit. Occisi sunt et ibidem cum eo frater
ejus nomine et gratia martyrii Benedictus, ac 17 sui commilitones,
videlicet Asmundus, Blaco, Suen, Ago, Thurgot, Bernhardus, Guthmar,
Æskil, Tokki, Palni, Atti, Suno, Rosten, Milo, Radulphus, alter
Thurgot, Vilgrip, qvi omnes sicut dei gratia cum suo rege ae domino socii
passionum fuere, ita consolationis et præmii cum eo consortes erunt Dänische Bibliothek IX 380. Scr. VII 218..

De to fremhævede steder vidner, som det vil ses, i
forening om den opfattelse, at ikke blot Knud, men også hans
fæller, særlig broderen Benedikt, har været priste salige (beati).
Disse udtryk har dog ikke fået lov til at stå uforandrede.
Slutningen er således i alle andre bevarede gengivelser
forandret til . . . consortes cum eo fieri meruerunt [Senere Tilføjelse:] Kan dog betyde det samme omtrent: „værdiges“. Scr. VIII
499 (om Danebroge)., og det
først fremhævede om Benedikt er helt falden bort i de
kirkelige texter, som er brugte ved mindefesterne, ligesom det er
udeladt i Peder Olsens iøvrigt fuldstændige version, der vel
også har en officiel kirkelig oprindelse. Det er derimod
bevaret hos Ælnoth og i den Wormske text.

Dette spor af en oprindeligere opfattelse af kampens ofre
som sand-hellige allesammen er ikke enestående. Således siger
Ælnoth, at Albanikirken ved deres blod ikke vanhelligedes,
men, som det er tilladt at tro, fik en ny indvielse (duce
igitur . . cum . . athletis . . . interempto, eodemqve sacrario
occisorum cruore non jam violato, imo iterato, ut credi fas
est, consecrato . . . . p. 373). I breviariet fra Århus hedder
det på samme måde: „Fratrem regis, egregium juvenem
Benedictum nomine, nec non et alios 17 fideles propugnatores
domini sui insanus populus interemit, qvos sibi conjunctos in
celis credimus, sicut sibi fideliter in terris astiterunt“ (III 403).

Skulde der imidlertid i den henseende endnu være nogen
tvivl, da må den helt forsvinde overfor den i den ældste
krønike foretagne forandring. Denne krønike er skreven vistnok
meget kort efter optagelsen af graven 1095 og senere, som
det må antages, produceret i Rom for at udvirke Knuds
kanonisation. Før den imidlertid kom til Rom, er den umiskendelig
bleven brugt til at læses op i original eller oversættelse; den
tiltaler sine tilhørere — (ammonemus vel obsecramus vos, qvi
hæc audituri estis, ut intento corde consideretis . . .) —; bruger
livlige udråb: qvid igitur? — qvid multa? — dico —
inqvam —; fortæller, at Jyderne kom „til os“ (i Odense) osv.
Som opbyggeligt skrift er den endvidere delt i tre afsnit, hvert
endende med et . . . „in secula seculorum, amen!“ Det første
omtaler Knuds ungdom og fredelige regeringshandlinger; det
andet fortæller om „den gamle slanges“ anslag og kongens
konflikter, indtil drabet i Albani kirke; det tredje omtaler
optagelsen af graven og de dertil knyttede jertegn Scr. III 317. 321. 322..

Hvad fortæller nu denne ældste officielt-kirkelige
fremstilling af helgenhistorien om kongens broder og ledsagere? Den
siger, at de fulgte Knud til kirken, men har ikke et ord
tilovers for deres skæbne der. At dette strider ikke blot mod
den umiddelbare følelse for kampens betydning og disse mænds
troskab, men også mod hin tids veneration for de faldne, der
jo giver sig så tydelig til kende i mindetavlen, er indlysende.
Hvor kan da forfatteren af disse optegnelser, der så stærkt
har lagt an på at gribe sine tilhørere, have udeladt dette
første og menneskeligt mest betydningsfulde tegn på kongens
høje værd, at så mange brave mænd villigt gik i døden for
ham?

Til al lykke er der imidlertid i breviariet fra Odense
opbevaret en ældre og fuldstændigere form af krøniken på dette
sted, som udfylder denne mangel på den mest tilfredsstillende
måde. Udgiveren har lagt mærke til, at denne „lectio prima“
er udskreven af elogiet, men har ikke set, at den har en
betydningsfuld tilføjelse. Stedet lyder således:

. . . . nam crucis in modum manibus expansis ad altare sancti
Albani martiris transfixus est in latere cuspidis mucrone. Summa et
unica salus est egris mortalibus, qvod electos suos ita Christus
celis divisit ac terris, ut spiritus celesti habitatione dignos superis
admitteret, et terra terrena dimitteret. Cum qvo Benedictus fidus
germanus armis occubuit amicorumqve vel militum manus neci
causa justicie succubuit. Et qvia corpora sua victimas deo
optulerunt, regna celestia laureati intrare meruerunt. Nune amieti
stolis albis agno cum palmis astant, optata beneficia omnibus
se hic invocantibus prestant. Itaqve, ut dictum est, sexto Idus
Julii sic occubuit etc. Scr. III 402. Man lægge mærke til, at det ejendommelige udtryk „laureati“
om martyrerne genfindes i hovedstykket, p. 321, 1. 5. — Sml. Johannes' åbenbaring,
7, 9. 13 ff. 20, 4. 6. (Vulgata).
Hvorledes skal nu denne udeladelse i den udgivne text
forklares? Må det ikke antages, at skriftet er kommen til Rom
i sin oprindelige skikkelse, men at man her ikke har kunnet
indlade sig på en kanonisation en masse og derfor har slettet
det fremhævede stykke af mindeskriftet? For at købe Knuds
anerkendelse af kirkens øverste biskop har man da i Danmark
måttet finde sig i at opgive de andre, der af folkemeningen
og af den nationale kirke sattes ved hans side. Man måtte
da også forandre den officielle text i mindetavlen og i de
påbudte lectiones; Ælnoth, den kongelige historiograf, røber kun
lejlighedsvis den offenlige mening.

At denne omsider gjorde sig gældende, fremgår af
Knytlingas fortælling. Man kom til et kompromis mellem de to
modsatte opfattelser, den officielle og den nationale, idet
Benedikt toges op af graven og skrinlagdes ved sin broders side
som helligdømt af en uimodståelig folkemening. Han havde
jo i henved 9 år ligget sammen med sin broder under Albani
kirkegulv, ligesom han jo også i livet havde stået ham
nærmest; det gik da her som i Ratzeburg, at hele flokken
hædredes i den ene repræsentant. Om dette er sket kort eller
længe efter Knuds optagelse, derpå kommer det ikke an; men
efter al sandsynlighed var det ikke så meget længe efter, siden
Knytlinga kunde henføre det til kong Eriks tid.

Efter således at have gennemgået kildernes vidnesbyrd
om Alban og Benedikt står det endnu tilbage et øjeblik at
dvæle ved de enkelte spørgsmål, som iøvrigt har været fremme
i debatten og endnu kan have nogen interesse.

Vi møder her først kong Valdemars brev af 1180, i
hvilket han omtaler sine frænder i st. Albani kirke. Dr. P.
bebrejder mig her at have givet en unøjagtig og misvisende
oversættelse af brevets udtryk, men noget sådant kan jeg ikke
indrømme. Kong Valdemar føler sig særlig forpligtet overfor
Odense kirke: „tum eo qvod venerandæ sanctorum reliqviæ in
ea (ecclesia) contineantur [qvos sicuti nostros extitisse
propinqvos, ita pios apud deum patronos esse gaudemus], tum qvod“
etc. Således rettere efter Pontoppidan, Annales, I 454. Sml. Thorkelin I 262.. Tanken heri havde jeg gengivet ved, at kongen „glæder
sig over i dens helgener at have frænder og fromme forbedere
hos Gud“; men min ærede modstander mener, at det gør „en
ikke ringe forskel“, at der strængt oversat står: „relikvier af
helgener, som var hans frænder“, medens min gengivelse
skulde gøre det nødvendigt at antage, at enten jomfru Maria
eller st. Alban måtte være i slægt med ham. Jeg kan dog
ikke tage udtrykket „kirkens helgener“ i så snæver betydning;
som forhen omtalt er relikvierne i sig selv intet uden et pant
på helgenens nærværelse som forbeder, og det, Valdemar fortrøster 
sig til, er ikke at der ligger ben af hans hellige frænder
i denne kirke, men at disse er levende tilstede i den og rede
til at være hans forbedere hos Gud. Skal de så ikke kunne
kaldes „kirkens helgener“, véd jeg ikke, hvorledes vi skal bære
os ad med at få dette begreb bragt ind under et fornuftigt
synspunkt.

Såmeget om formen og ordlyden. Med hensyn til
realiteten indrømmer jeg, at brevet ved ikke udtrykkelig at nævne,
hvem der menes, træder ud af rækken af de brugelige
bevismidler. Kun med det for øje, som vi véd af andre, med
brevet samtidige kilder, illustrerer det yderligere „det andet
skrin“ i Odense. Og kun på denne måde har jeg anvendt
det i mit første indlæg.

Vi har dernæst det ominøse hul i dette andet skrin. Det
siges at være råt udskåret, om end i en regelmæssig firkant,
3 tommer højt og 2 1/4 tomme bredt, det er usymmetrisk
anbragt, i skrinets ene endestykke, og forstyrrer den oprindelige
plan i dets hele ydre. Dertil kommer, at der intet tilsvarende
hul findes i st. Knuds skrin.

Fuldmægtig Burman Becker fremsatte som bekendt den
gisning, at det var et „kikhul“, til hvilket han anførte flere
sidestykker; men herimod gør Dr. P. gældende, at der da
vilde have været samme anledning til at lave et sådant i st.
Knuds skrin; fremdeles at man dog ikke vilde kunne se noget
ind ad et sådant hul, og at den oprindelige mester aldrig vilde
have kunnet gøre et sådant brud på sin egen plan.

Også på dette punkt lider imidlertid forfatterens
ræsonnement af denne påfaldende udvorteshed og mangel på forståelse
af middelalderens tankegang, som vi gentagne gange er stødt
på i det foregående.

Hvorfor mon den bedende, der står eller knæler ned foran
et helgenskrin, vil have en sådan åbning ind til dens
helligdomme foran sit øje? Mon det er for at se på benene, følge
deres linjer nedover, eller observere en edderkop, der er ifærd
med at spinde sit næt mellem ribbenene? Eller er det dog
ikke snarere for at have visheden om helligdommens
umiddelbare nærværelse foran sig, at se den uden dække, således som
den troende i sin bøn ønsker at se det helligste? Vi kender
jo denne overtro fra alle tider, at ånderne ses gennem visse
åbninger, når øjet er opladt for det.

Og så det usymmetriske i hullets anbringelse, og den
iagttagelse, at det er andre end den oprindelige konstner, som
har udskåret det; hvorledes kan dog den mand, der stadig
færdes mellem middelalderens mindesmærker, finde det
påfaldende? Findes der mon en eneste kirke fra en noget 
ældre tid, i hvilken ikke de skiftende slægter har efterladt sig
vidnesbyrd? Hvor ofte er ikke det oprindelig skønne anlæg forstyrret
af rå tilføjninger og omdannelser, klodsede buer, forstyrrende
tilbygninger, meningsløse sammenstillinger, overmaling af ældre
malerier, osv. i det uendelige; hele middelalderens
bygningshistorie er jo hos os ikke andet end ophobninger af de
sandsynligste forklaringer af den slags forhold. Tingen er jo den
ganske naturlige, at hver følgende slægt har samme ret som
den foregående til at gøre sig det overleverede så nyttigt og
opbyggeligt som den kan; det gar hermed som med hatten i
Gellerts fabel, der gik i arv fra fader til søn gennem mange
led; hver følgende ejer forandrede dens form, men den gjorde
stadig samme nytte og blev stadig sat lige højt. Hvad er der
da at undres over, at i en senere tid Benediktus's skrin kom
i en priors eller en biskops eje, som satte pris på at få en
sådan åbning i den; for hvem det var vigtigere at sørge for
sin og klosterbrødrenes opbyggelse end at bevare en forsiring
i sin oprindelige skikkelse? At hullet blev „råt“, er ikke så
underligt, da en håndværker neppe føler sig så fri overfor et
skrin, som står over alteret og rummer en helgen, som den
oprindelige konstner har følt sig overfor et skrin, som stod i
hans værksted; og at det blev anbragt usymmetrisk, kunde jo
ophavsmanden være ligegyldig for, når det kun kom til at stå
ham for øje i den stilling, i hvilken han ønskede at se det Til sammenligning kan anføres, hvad der siges om opstillingen af st. Albans
nye skrin under abbeden Simon (1163—83): — suo loco eminentiori, sc. supra majus
altare, contra frontem celebrantis collocavit, ut in facie et in corde habeat qvilibet
celebrans missam super idem altare martyris memoriam — De mange som omkring
hullet, som Dr. P. omtaler, kan have fastholdt et trådgitter, som findes andensteds
under lignende forhold..
Hvad mon Dr. P. vilde sige, om nogen vilde forklare ethvert
råt brud i en kirkes murværk med tilhørende billeder osv.
som frembragt af indbrudstyve?

At nu Benediktus's skrin blev gennembrudt på denne
måde, medens st. Knuds blev urørt, kunde jo have sin ganske
naturlige grund i deres forskellige bestemmelse; st. Knud stod
ikke blot til skue for alle, men skulde til sine tider bæres ud
omkring, ofte vel netop i ondt vejr og under andre vanskelige
forhold. Tilmed måtte man her være langt mere varsom
overfor helligdomsrøvere, være sig blandt lægfolk eller klerke. At
Benediktus's skrin ikke således stod til skue eller var
tilgængeligt, er en selvfølge; det havde sit særlige kapel, — hvis det
da er tilladt at henføre det Benedikt-kapel, som var under
opførelse 1357, til skrinet, skønt vi ganske vist ikke har nogen
udtrykkelig hjemmel for det. Men en vis sammenhæng synes
der unægtelig at være i alt dette.

Så er der endelig skrinenes skæbne efter messetjenestens
kuldkastelse. I grevens fejde trængtes st. Knuds kloster
hårdelig. 1534 kom de grevelige til Fyn, og prioren Kristen
Povlsen har optegnet, hvad Kristoffer krævede af ham. Først
måtte han give 1000 mark danske; derpå fik han brev om at
sende „alt det guld, sølv og klenodjer, som fandtes udi st.
Knuds domkirke, ihvad somhelst det være eller nævnes kunde,
intet undertagen uden fire kalke“, og andensteds tilføjes, at
klosteret måtte yde 800 lod sølv i skat. Men dette var endda
kun veernes begyndelse. Da Kristian III var bleven valgt til
konge, betragtede han Fyn som en oprørsk provins og særlig
Odense som en frafalden stad. Efter slaget på Øxnebjerg
overgaves den til plyndring, og strax efter måtte øen betale
en sølvskat, for hvilken der fra samme sommer og efterår er
bevaret kvitteringer på over 40,000 lod sølv. Året efter blev
der atter udskrevet en sølvskat over hele landet, at betale i
Roskilde i Juli måned; klostrene skulde i alt yde 58,000 lod,
deriblandt st. Knuds de 4000. Da der ikke kunde være tale
om at skaffe alle disse penge af en kassebeholdning eller af
de årlige indtægter, tillodes det klosteret at pantsætte
jordegods, en tilladelse, som gentoges, da det 1543 skulde bidrage
til dækning af rigets gæld. Men desuden tillod kongen 1536
prioren at tage en del af sølvskatten „af et skrin her i
kirken“. Dette udførtes i overværelse af to guldsmede fra Odense,
som strax prøvede metallet og erklærede det for godt rent
sølv; det var altsammen forgyldt. Imidlertid meddeltes det
senere prioren af rentemesteren, at et forgyldt billede på
omtrent 30 lod alligevel havde vist sig at være kobber, hvorfor
han måtte levere andre 500 lod rent sølv i åbod Danske magazin II 69 (efter håndskriftet Gml. kongl. saml. 851. fol.). 3. række
V 142 f. 313 f. St. Knuds kloster solgte dengang bl. a. sit jordegods på Silt, som det havde fået af kong Nils. Dipl. Flensb. II 956. 1543 solgtes godset på Ærø for
1800 rdl. D. mag. 4. r. III 236..
At der her tales om st. Knuds skrin, kan vel ikke være
tvivlsomt. At klosteret endnu dengang skulde have havt et
pengeskrin, hvis indhold det fik kongens tilladelse til at
benytte, er mere end naivt. Sammenhængen er vistnok den, at
man alt forhen uden betænkning havde plyndret Benedikts
skrin, men at ærbødigheden for st. Knud holdt munkene
tilbage fra at forgribe sig på denne kongelige helgen. At han
nu med kongens tilladelse kom til at dele skæbne med sin
broder og at plyndringen blev endnu grundigere, da nøden var
så meget større, kan ikke forundre; af det første skrin er der
dog bevaret nogle forsiringer, af det andet intet.

Så var det at st. Knuds skrin blev genfundet den 22.
Januar 1582. Der haves som bekendt to indbyrdes uafhængige
efterretninger om dette fund, den ældste skyldes Ole Worm
(1626), den anden Thomas Birkerod (c. 1700); Pontanus (1631)
omskriver den første. Ole Worm fortæller da, at skrinet blev
fundet den nævnte dag „cum pro reparanda æde ipsi (st. K.)
dicata, sacellum, in qvo positus erat, immutaretur“. Birkerod
derimod siger, at skrinet siden translationen den 19. April
1101 havde sin plads „in hoc eodem . . . sacello ad latus
templi australe“, indtil kirken i året 1582 restavreredes på
dette sted, ved hvilken lejlighed da kansleren Nils Kås lod
det nedbryde: „remanentibus adhuc parvulæ januæ vestigiis
in muro, qva introitus in hoc sacellum erat“ Worm, Fasti (1643), p. 28. Westphalen IV 1439 (Scr. III 389)..

Overfor disse afvigende beretninger har man opstillet
forskellige forklaringer. Man gav tidligere i reglen Birkerod
fortrinet som den bedst stedkendte og den, der nøje påpeger
stedet; hr. Burman Becker har fulgt den modsatte vej, idet
han fortolker Worms sacellum som brugt om koret, således
som også Pontanus har opfattet det Rerum Dan. hist. p. 199: chorus, ut vocant, ecclesiæ d. C. instauraretur.. Denne sidste
fortolkning er nu vistnok den ene rigtige, om end beviset må føres
noget afvigende. B. siger nemlig, at oversættelsen af sacellum
som kor istedenfor kapel berettiges ved Saxes brug af ordet i
sin omtale af Roskilde domkirkes ældste stenbygning. Dette
er imidlertid aldeles uholdbart, thi dels taler Saxe ikke her
om koret, men om den hele kirke, dels vilde det være
utilladeligt at overføre hans talløse sprogfriheder til andre
forfattere. Hvad der imidlertid er afgørende er, at Ole Worms
samtidige Anders Vedel forstod ordet således, og det samme
ses af Pontanus Burman Becker, p. XII. Vedels Saxo (Wegeners udgave) p. CCXLVII..

Men selv om det altså må antages for givet, at st. Knuds
skrin 1582 fandtes i den del af kirken, der betegnes som
koret, er dermed ikke sagt, således som B. mener, at det stod
i den senere niche. Alt J. Helms fortolkede rigtig sacellum
og chorus som lønkirken under korgulvet, der 1584 modtog
den første murede grav og altså må antages at være bleven
udlagt kort tilforn, og for nylig har stiftsprovst Damgård
udtalt sig udførligere for den samme opfattelse N. L. Høyens skrifter, II 490. Kirkehist. samlinger, 3. række, VI 128.. Først 1582 [Senere Tilføjelse:! 1584?
kan skrinet antages at være bleven indsat i nichen.

Tilbage står da Birkerods fortælling med den bestemte
påvisning af et lille kapel på kirkens søndre side som skrinets
findested. Denne ivrige oldgransker levede i mange år på
selve stedet og havde daglig kirken for øje; han samlede
omhyggelig alle mulige efterretninger om dens og byens fortid,
bl. a. for at levere en ny udgave af Ælnoth med vidtløftig
kommentar. Blandt sine hjemmelsmænd nævner han samleren
prof. K. J. Lund ved gymnasiet, som havde set og taget
afskrift af den mindeplade, som fandtes i skrinet; han var født
1596 og døde 1672 Westphalen IV 1437 (Scr. III 386). Thomas Birkerod var født i Odense 1661,
men hans fader prof. Jakob B. kom alt til gymnasiet 1655..

Men det er da også vanskeligt at indse, hvad der egenlig
er til hinder for at tillægge hans ord samme vægt som Worms.
Der er jo vitterlig to skrin, medens de to forfattere hver kun
taler om ét; mon det da ikke er det rimeligste at antage, at
de taler hver om sit? Hvorledes denne nærliggende udvej har
kunnet undgå de mange kløgtige mænd, som har syslet med
dette spørgsmål, er næsten gådefuldt.

At et kapel nu virkelig blev nedbrudt kort efter at st.
Knuds skrin var fundet, ses af et kongebrev af 15. Juni 1582,
som pålægger stiftsøvrigheden at nedbryde „den gamle kapel
norden op til st. Knuds kirke“, der var „bygfalden både på
mur og tag“. At det ikke er dette kapel, Birkerod sigter til,
er klart, da han taler om kapellet på sydsiden. Dette blev
først fuldstændig fjernet i året 1619: Jesper murmester fik da
5 rdl. 3 mark for at afbryde 6300 mursten „af en gammel
nedfalden kapel på kirkens søndre side“. Kapellet på
nordsiden var langt anseligere, opført af biskop Mogens Krafse ved
år 1464, og brugtes, som det synes, efter reformationen til
landemode; det på sydsiden var lille, kun 6 alen dybt fra
indgangsdøren. Da der ikke nu findes spor af andre kapeller end
disse to, må det med nødvendighed antages, at det var dette
sidste, som omtales alt 1357 som „Benedikts kapel“; den
endnu synlige indgang peger tilbage til kirkens ældste former.
Men i dette kapel fandtes ved nedbrydelsen efter Birkerods
påstand et helgenskrin, som han efter traditionen ganske
naturlig identificerede med det af Worm omtalte st. Knuds skrin.
Når det blev fundet, vil det nu være vanskeligt at oplyse;
men det må vel antages at have været nogen tid, ikke længe,
efter det andet. I sommeren 1582 blev det nørre kapel
fjernet; men atter den 8. Jan. 1584 udgik der kongebrev til
kirkerne i stiftet om at komme st. Knuds bygning til hjælp,
da den endnu ikke var „færdiggjort“. I disse år har man da
uden al tvivl taget alle de overflødige bygninger bort for at
anvende stenene, og således må også Benedikts kapel være
bleven fjernet; at en del af muren blev stående, tyder
nærmest på, at det ikke har lønnet sig at nedbryde alt det
gamle murværk, hvorfor en stump har fået lov til at stå
til 1619, da pladsen skulde planeres og et våbenhus
opføres Kirkehist. saml. 3. række, VI 119. 122 f. Høyens skrifter, 
II 109. I året 1481
fandt en retsforhandling om kirkegods sted i „den søndre kapel i st. K. kirke i Odense“.
Fynske saml. IV 258..

Men når vi således véd, at der omtrent samtidig blev
fundet ét helgenskrin i koret (lønkirken), og et andet i
Benedikts kapel, ligesom de begge blev indsatte i en fælles niche,
hvor de atter opdagedes 1696 og 1833, — så ligger det ikke
fjernt heri at se en yderligere stadfæstelse af, hvad så
vægtige vidnesbyrd taler for, at det ene indeholdt levningerne af
st. Knud, det andet af hans broder Benedikt.

Der går gennem hele Dr. Petersens afhandling en
personlig polemik, som ikke ret vedkommer sagen; ordene
„historikere“ og „arkæologer“ kommer igen på en måde, som neppe
er berettiget. Dette skal jeg imidlertid ikke indlade mig videre
på, men overlader gerne til læseren selv at danne sig en
mening om dette mellemværende.

Det må derimod være mig tilladt at fremsætte en
personlig bemærkning af anden art. Da det smukke mindeskrift
om Knud den hellige fremkom, måtte det forundre enhver,
som kendte Paludan-Müllers stilling til denne sag, at se, i
hvilken grad han her var skudt til side. Thomas Birkerod
opstilledes jævnbyrdig ved siden af ham, og blandt sine
samtidige stod han nærmest som en fældet mand, hvis valg ind
i undersøgelseskommissionen endog syntes at trænge til
undskyldning Anf. skr. s. III: „han havde endnu ikke fyldt 70 år“ osv.. Sandheden er den, at hans navn som ingen
andens er knyttet til oplysningen af de i Odense fundne
helgenskrin. Som ung og ukendt adjunkt var det ham, som
bragte et smukt videnskabeligt udbytte ud af undersøgelsen
1833, og 40 år efter var det atter ham, som holdt igen på
de uklare forsøg på at bortfortolke de historiske kilders
vidnesbyrd til fordel for en formentlig „tradition“. Det
monumentale værk, som afsluttede disse undersøgelser, burde tillige
have været et æresminde over denne sjældne mand, hvis
ihærdige flid, ubestikkelige sandhedskærlighed og varme
fædrelandssind har sat så dybe spor i vor historiske videnskab.


SOGNETALLET I JYLLAND I MIDDELALDEREN.
(1890.)

[Historisk Tidsskrift 6. R. 2. Bd. S 634—43.]

Blandt de forskellige spørgsmål, som prof. Will.
Scharling bringer på bane i sin afhandling om „Kirketallet og
folketallet i Danmark i det 13. århundrede“ (Hist. tidsskr. 6. r. II
264 ff.) og som vistnok hvert for sig fortjener den omhyggeligste
undersøgelse, har det i overskriften nævnte af flere grunde vakt
min særlige interesse. Det er nemlig af stor, både historisk
og kulturhistorisk betydning at kunne konstatere sognetallets
væxt eller tilbagegang i middelalderens forskellige tidsrum, og
især bliver det af allerstørste interesse at undersøge
berettigelsen af den påstand, at Slesvig stift i løbet af 300 år
(1200—1500) er gået ned fra et sognetal af 420 til 226.
Dette forudsætter nemlig et uhyre landetab ved Vesterhavet,
eller, da dette strider mod hvad vi véd andetsteds fra, en
enestående tilbagegang i kultur, i den skarpeste modsætning
til de andre danske lande H. Olrik, Knud Lavards liv og gerning, s. 162 fl.. Ved siden heraf vil en
undersøgelse som den nævnte have sin betydning som et yderligere
bidrag til bedømmelsen af Knytlingas eller rettere dens ældre
danske kilders troværdighed. Det skal derfor i det følgende
forsøges ud af den noget vildsomme samling af data, som
prof. Scharling opererer med, at udskille hvad der vedkommer
sognetallet i Jylland i den katolske tid, da man utvivlsomt
med hensyn til dette kan komme til meget værdifulde
resultater.

Udgangspunktet må her selvfølgelig søges i opregningen
af de jydske sognekirker fra året 1524, som haves i listerne
over landehjælpen (trykte i Danske magasin, 4. række, II).
Hertil svarer fortrinligt opgivelsen af den slesvigske biskops
katedratikum fra 1523 (Diplomatarium Flensborgense, II 163
ff.). Østifterne og Skåne kendes ikke med samme nøjagtighed
fra dette tidspunkt og vil derfor kun mere lejlighedsvis blive
dragne ind i sammenligningen.

Prof. Scharling har med stor omhyggelighed sammenstillet
landehjælpslisterne med andre efterretninger om sogne og kirker
fra middelalderens slutning og derved tilvejebragt et fortrinligt
statistisk materiale. Kun må overalt „kirketallet“ reduceres
til et „sognetal“; thi kloster- og domkirker, der ingen
sognemenighed havde, blev ikke satte i skat og kan ej heller
antages at være medregnede i sognenes tal: bispedømmets
størrelse bedømmes efter dets sognekirker, ikke efter kirkebygninger
af alle arter. Med dette for øje fås der af prof. Scharlings
materiale følgende tal:

Børglum stift har efter landehjælpslisterne 188 sogne;
dertil kommer en forbigået landsbykirke, ialt 189. I Viborg
stift nævnes 232 sogne; dertil kommer de 3 på Læsø og et
fjerde, som forbigås i listerne, ialt 236. Århus stift siges
1524 at have 356 landsogne, hvortil kommer i stæderne
(Århus, Randers og Horsens) samt af forbigåede landsogne
8—10; ialt c. 365. Ribe stift har efter listerne i sin
kongerigske del 235 sogne, medens 6 er forbigåede; i hertugdømmet,
hvis sogne ikke deltog i landehjælpen, kan sognetallet med
temmelig sikkerhed siges at have været lige 50; ialt således
291. I Slesvig stift fandtes 1523 218 sogne foruden dem i
Slesvig og Haderslev, vistnok 6—7; ialt c. 225. — Det ligger
i materialets natur, at disse tal ikke er absolut pålidelige,
muligvis skal de sættes lidt højere; men det drejer sig herved
dog sikkert kun om ganske små tal, enkelte sogne.

Idet vi nu vender os til Knytlingasagas beretning om de
danske bispedømmer, må først et par almindelige spørgsmål
besvares. Først dette, om tidspunktet for dens opgivelser.
Prof. Scharling vil flytte det ned til efter midten af det 13.
århundrede, fordi sagaen i sin nuværende form er affattet på
dette tidspunkt; men det er tidligere gentagne gange bleven
påvist, at der ligger en ældre „Knuds saga“ til grund for det
hovedparti af Knytlinga, hvori kapitlet om „landsskipan i
Danmörk“ (k. 32) findes. Og dennes danske kilder ligger atter
snarere forud for end efter 1200 Årbøger for nord. oldkyndighed og historie 1886, s. 210 fl. 1887, s. 147 fl. [ovfr.
s. 262 ff. og 286 ff.]. Kapitel 118 påberåber sig som kilde en mand, der var tilstede i
Viborg ved Ditlevs henrettelse 1157..

Prof. Scharling har dernæst udtalt sig for at opfatte
sagaens hundreder som „storhundreder“, altså som 6 snese
istedenfor 5 (s. 271 fl.). Dette er dog formentlig aldeles
utilstedeligt. Af selve sagaens sprogbrug kan der, som prof.
S. selv bemærker, intet sluttes; de bevarede håndskrifter er
vilkårlige i gengivelsen af tallene, som oprindelig vistnok har
været nedskrevne med taltegn. Således siges Slesvig stift at
have „halvfjerde hundrede“ kirker, medens Viborg har „2
hundrede og 50“, Hjørring „hundrede og 60“; et af disse
sidste måtte jo i alle tilfælde være et halvt hundrede, og et
enkelt håndskrift gengiver da også tallet for Hjørring som
„halvandet hundred“. Men denne betegnelse skyldes da de
forskellige afskrivere, der som Islændere ikke kan ansés for
kyndige fortolkere af en dansk kilde. Hvad der derimod taler
afgørende for at antage sagaens hundreder for 5 snese efter
almindelig dansk og evropæisk skik, er selve de opgivne tal.
Disse giver nemlig efter denne regning en fremgang af 12
sogne i hele Jylland, fra år 1200 til 1523—24, medens
hundredet regnet til 6 snese giver en tilbagegang af 218 sogne.
For øernes vedkommende er de tilsvarende tal: en fremgang af
c. 34 eller en tilbagegang af 105. — Når prof. S. kommer
til det modsatte resultat for Jyllands vedkommende, så opnås
dette kun derved at Slesvig stift lades ude af betragtning; de
4 nordlige stifter har da nemlig efter Knytlinga (et hundrede
= 120) 1104, medens de samme 1524 har 1117 (s. 290).
Men dette er utilstedeligt, så længe der ikke føres mindste
sandsynlighedsbevis for, at Slesvig har havt den samlede
tilbagegang af 194 sogne (s. 303 ff.).

Et blik på Knytlingas talrække vil endvidere gøre det
indlysende, at den ikke er lige nøjagtig i alle sine led. For
Lund, Roskilde og Ribe har tallene enere, de andre er „runde“,
deriblandt et i hele hundreder, to i halve. Forfatteren har
rimeligvis fået sine efterretninger ved erkesædet i Lund I Ribe vilde man neppe have vidst bedre besked med Lund og Roskilde end
med de jydske nabostifter, og i Roskilde vilde man ikke have givet den gale besked,
at Falster lå til Sællands stift., og
de stærkt afrundede tal kan neppe tages så nøje som de mere
kantede.

Sammenstilles da tallene for de jydske stifter efter
Knytlinga og listerne fra 1523—24, vil vi få følgende:


Sagaen.1523—24.
Børglumstift160189+29.
Viborg—250236÷14.
Århus—210365+155.
Ribe—324291÷33.
Slesvig—350225÷125.
12941306+12.


Som det strax vil ses, er der her et mærkeligt
misforhold til stede. Det samlede sognetal er næsten uforandret,
medens forskellen i 3 af stifterne ligger mellem 14 og 33, og
i de to er henholdsvis 125 og 155. For noget at bøde på
dette misforhold foreslår prof. S. at tænke på større
omlægninger af stiftsgrænserne, men dette er neppe tilladeligt. Den
katolske kirke var i så henseende udpræget konservativ; der
behøves på dette sted kun at mindes om Rygens forbliven
under Roskilde og Femerns under Odense, tiltrods for de
forandrede politiske forhold, som løsrev disse øer fra det danske
rige. Hvad særlig angår den i 1396 formentlig foretagne
omlægning af 4 herreder (ved Randers) fra Viborg til Århus stift,
da strider den mod alle ældre efterretninger, medens den kun
er afhjemlet ved et langt senere tingsvidne, som synes at
have gået ud på, at stiftsgrænserne oprindelig fulgte
sysselgrænserne O. Nielsen, Om sysselinddelingen, s. 56 ff. Sml. Scr. r. D. VI 410. 413. —
Århus biskop stævner 1263 bønder fra Onsild og Gerlev herreder til Randers. Smst.
V 274. Sml. Glenstrup kloster „i Århus stift“, D. mag. II 134. En stedlig tradition
henlægger iøvrigt også Lysgård, Hids og Hovlbjerg herreder til det oprindelige Viborg
stift; det førstnævnte ligger neppe en mil fra bispekirken. Men her er sysseldelingen
for Århus.. Men dette var ej heller tilfældet med h. t. Mors
og Læsø, af hvilke øer den første hørte til Salling syssel, men
til Børglum stift, den sidste uden al tvivl til Vend syssel, men
til Viborg stift. Det var den ældste tids filialforhold i kirken,
som lå til grund for deslige uregelmæssigheder; i Sønderjylland
førte de som bekendt endog til herredernes deling mellem de
to bispedømmer A. D. Jørgensen, Den nordiske kirkes grundlæggelse, s. 543 fl. 651
(undtagelserne er her oversete)..

Man må vistnok gå en ganske anden vej for at forklare
de påpegede misforhold i kirkelisten, og det så meget mere,
som den af prof. S. forsøgte slet ikke kan anvendes for
Slesvigs vedkommende. Det forekommer mig øjensynligt, at
sagaforfatteren har forbyttet tallene fra Århus og Slesvig og derved
afstedkommet den hele forvirring. Ombyttes disse nemlig, så
fås der simpelthen en tilvæxt af 15 sogne for hvert af de to
stifter, hvad der på det nærmeste falder sammen med
forholdene på øerne (Roskilde stift synes at have en tilvæxt af
c. 20, Odense af c. 15 sogne For Roskilde stift haves en fortegnelse fra 1370, efter hvilken prof. S. har
beregnet sognetallet til ca. 430, Rygen derunder indbefattet. Dette er ikke meget
afvigende fra forholdet i begyndelsen af dette århundrede. For Odense stift, Falster
derunder indbefattet, bliver det ved 1524 på det nærmeste 315 sogne. Knytlinga har
for disse stifter henholdsvis 411 og 300. Ved år 1070 opgiver Adam af Bremen (IV 7)
kirkernes tal hhv. til 200 og 150, altså netop det halve af hvad det var en 3—4
slægtaldre senere og derefter holdt sig på i en 600 år.).
Under den nævnte forudsætning stiller det sig da således
med h. t. fremgangen og tilbagegangen i sognetallet i de
danske stifter fra Knytlingas tid til middelalderens slutning:

Slesvig+15.
Ribe÷33
Viborg÷14.
Århus+15.
Børglum+29.
Odense+c. 15.
Roskilde+c. 20.
Lund+c. 176.


Når bortses fra dette sidste tal Knytlinga har her 353, medens tallet hos A. Berntsen (1656) er 529. Adam
har 300 (se foregående anm.)., synes forandringerne i
løbet af de 3 århundreder ikke at være større end at de
meget vel kan historisk forklares. Fremgangen på øerne
såvel som i Slesvig og Århus stifter forklares let af udviklingen
på alle andre områder, det stærkt stigende antal klostre m. m.
At den er forholdsvis betydeligere nord for Limfjorden, ligger
ligeledes i sagens natur, når man kan gå ud fra, at denne
landsdel endnu stod noget tilbage i Valdemarernes tid Det får stå hen, om man ved den særdeles store forskel for Skånes
vedkommende skal tænke på en så enestående forøgelse i sognetallet, eller om der her
foreligger en skrivefejl i sagaen..

Dobbelt påfaldende er det da at se en tilbagegang i Ribe
og Viborg stifter, og dette turde være det mærkeligste udbytte
af den hele sammenstilling.

Hvad Ribe stift angår, da stadfæstes selve tilbagegangen
på det mest utvetydige af den i „Ribe oldemoder“ opbevarede
sogneliste fra det 14. århundrede O. Nielsen, Ribe oldemoder, s. VII fl. XIX. 108 fl. Kinch, Ribe bys historie, I
103 fl. Disse forfattere sætter listen til før 1348, da de går ud fra at den ligger forud
for den sorte død; men de indrømmer, at skriften er yngre.. Efter denne (supleret med
enkelte udeladte) fandtes der dengang i dette stift 301 sogne,
medens ikke færre end 15 af kirkerne har senere vedtegning
om at være „øde“ (en enkelt gået til grunde i vandflod); af
disse var de 4 dog atter tagne i brug før 1524, medens Ribe
by i mellemtiden har fået et sogn til. Der var således fra
sidste halvdel af 14. århundrede til 1524 en nedgang af 11
landsbykirker, hvorefter c. 22 må være nedlagte fra 1200 til
c. 1360 Sml. prof. Scharling s. 288..

Tilbagegangen i de to jydske nabostifter Ribe og Viborg
går jævnsides med en fremgang af omtrent 90 sogne i de tre
andre jydske og de to østifter. Da denne har været
nogenlunde jævn over det hele område, kan det med nogen ret
siges, at en normal udvikling også burde have forøget de to
førstnævnte stifters sognetal efter samme forhold, hvad der
vilde have givet dem en tilvæxt af henved 40 istedenfor en
tilbagegang af 47 sogne. Denne er da så meget mere
påfaldende.

Når man fra en senere tids standpunkt har noget ondt
ved at tænke sig en så stor bevægelighed i sognetallet, må
der vel huskes på, at denne falder i det tidsrum, da
trækirkerne afløstes af stenkirker. Selv om da forsyningen med
kirker i forvejen i det væsenlige var tilstrækkelig, ligger det
nær at antage, at overgangen til det ny og ulige mere varige
og anselige bygningsemne kunde give anledning til sognenes
deling, overalt hvor befolkningen levede under lykkelige kår
og lysten til at kappes i udførelsen af Gud velbehagelige
gerninger frit kunde udfolde sig. Vi ser således også samtidig
fremstå en ny række klostre, medens de ældre får stadig nye
gaver i jordegods. Forøgelsen af sognetallet falder således
vistnok næsten udelukkende i det 13. århundrede og især i
dettes første halvdel. Det er afslutningen af den uhyre
forøgelse i det foregående århundrede (se foran s. 313, anm. 3).

Men tilbagegangen i de to jydske stifter forklares da også
uden vanskelighed af den selvsamme overgang fra træ- til
stenbygninger. Hvor befolkningen levede under trange kår,
lå det nær at benytte denne overgang til indskrænkning af
sognetallet, idet flere menigheder måtte slå sig sammen for at
afløse deres ældre skrøbelige trækirker med en stenbygning.
Sognetallets nedgang i de to stifter (med godt 8%) tyder
altså på en ikke ringe økonomisk tilbagegang, især i
Nørrejyllands hedeegne.

At nu en sådan har fundet sted, er ofte bleven påpeget,
og den „sorte død“, som hjemsøgte landet 1348—50, er da
vel i reglen bleven nævnt som forklaring. Denne er dog
aldeles utilstrækkelig. Som det vil erindres er nemlig det største
antal kirker nedlagt, før denne farsot traf landet, og det er
desuden vistnok usandsynligt, at de tyndt befolkede egne er
bleven værre medtagne af en pest end de andre. Kong Erik
af Pommern tilskriver da også de holstenske grevers hærtog
disse ødelæggelser: „Grev Gert, gr. Henrik og gr. Klaus“,
siger han i et stridsskrift af år 1421, „drog tit og mange
gange ind i Danmark med rov og brand, — som det ligger
klart for dagen i Nørrejylland, hvoraf en stor del endnu
ligger øde“ Diplom. Flensb. I 271: . . wo greue Ghert ere ouerolderuader vnde greue
Hinric ere olderuader vnde greue Clawes ere veddere dicke vride to velen tiden
toghen in in Dennemarken myt walt vnde macht vnde roueden vnde branden vnde welde
vnde walt deden, alse it noch openbar schin ys in Nort Jutlande, des en grot dell
dar aff noch wuste licht . . .. Også denne forklaring er dog uden al tvivl
tagen for snæver, de senere hærgninger har ganske naturlig
bragt tidligere i forglemmelse. Alt i Erik Glippings og Erik
Menvæts tid led Nørrejylland meget, greverne fortsatte efter
stor målestok, Valdemar Atterdag for ej heller med lempe, og
alt imellem rasede den sorte død. Også rigets frugtbare
landstrækninger lå til sine tider øde; således fortæller Saxo, at i
midten af det 12. århundrede en stor del af øerne og det
østlige Jylland var næsten folketomme på grund af Vendernes
hærtog. Men medens disse egne snart igen kom på fode, fik
Nørrejyllands indre og vestkyst et knæk, som det ikke kunde
forvinde i århundreder. Lyngen bredte sig over tidligere
marker, og hvor skoven blev brændt af fjenden, kunde den
ikke altid komme op igen mod vestenstormen. Mange træk
vidner om en større velstand i tidligere tid i Nørrejylland, bl.
a. også de gamle stenbygninger på heden og stiftstædernes
rigdom; men i enkelthederne må det være fremtiden forbeholdt
at oprede alle de herhenhørende forhold, for så vidt som de
nu kan opredes. Her må det være nok at have givet et
formentlig fast holdepunkt i sognetallets tilbagegang.


KAMPEN MELLEM KONGERNE SVEN OG
VALDEMAR 1157.
(1890-91.)

[Historisk Tidsskrift 6. R. 2. Bd. S. 623—33 (I) og 3. Bd. S. 108—26 (II). — Her med
enkelte Tilføjelser af Forfatteren.]

[I.]

At kong Sven Eriksen efter en uheldig kamp med sin
medbejler Valdemar fandt sin død på Gradehede, hvor han
tillige blev jordfæstet ved eller i et kapel, er en uomtvistelig
kendsgerning. Men når selve slaget påstås at have stået i
umiddelbar nærhed af denne grav, på samme Gradehede, da
turde en nærmere betragtning af Saxos fortælling vise, at dette
er en senere, uhjemlet sætning og at det tværtimod med
sikkerhed kan siges, at valpladsen må søges fjernt herfra.

Allerede fortællingen om kampens forløb må i den
henseende vække betænkeligheder. Der siges, at de to rytterhære
skiltes ved et højt markgærde, som fodfolket først måtte hugge
ned, da hestene ikke kunde sætte over det Saxo p. 733: Congressuris sepes frugum ambitrix obstabat, quam neutro
equitatu propter palorum erainentia acumina transcendere præsumente, Valdemari pedites
disjicere aggressi, pugnæ principium ediderunt.. Efter Jydske
lov 3, 59, der i slige bestemmelser rimeligvis kun kodificerer
ældre ret, måtte rug- og vårsæd-gærderne først nedtages st.
Mikkelsdag, 29. September, med mindre sæden var af marken
forinden. Når da disse gærder endnu stod om markerne den
23. Oktober, er det bevis på, at høsten dette år har været
ualmindelig sen. På det samme tyder den omstændighed, at
kong Sven natten før slaget lader sine heste fodre på selve
marken af dens overflødighed Smst. p. 732: At Sveno, castris sata complexus, ex ipsa agrorum ubertate
ubunde equos refici jubet.. — Men begge disse angivelser
passer ikke til forholdene på heden. Om det end ikke kan
bestemt modbevises, at der her fandtes kornmarker lige ved
kongens lejr, så er det dog vistnok meget usandsynligt, at
man skulde have skånet sådanne lige til den sidste nat, og
endnu usandsynligere er det, at rytterhærene i dette flade og
vidtstrakte terræn netop skulde støde på høje og faste gærder,
som gjorde det umuligt for dem at komme til slag.

Ikke mindre forudsætter den beretning, at Valdemars hær
var så stor, at mærkerne ikke kunde ses af tiende delen af
den Adeo quippe copiis creverat (V.), ut ne a decima quidem parte exercitus
signorum ordines prospici poluissent., et terræn med bakker og skove vidt og bredt omkring.

Men også selve fortællingen om Svens fald nødvendiggør
antagelsen af en fjern valplads. Efter en kort kamp undflyr
han og kommer med få ledsagere til en mose; her mister han
sin hest og fortsætter flugten til fods. Snart må han også
kaste sine våben (rustningen), der tynger ham, så mosen ikke
kan bære. Derpå må han støtte sig til to af sine ledsagere,
indtil også denne vandring bliver ham for tung og han nødes
til at sætte sig ned og opgive flugten; kun en af hans
ledsagere bliver tilbage hos ham Smst. p. 734: S. cum paucis ad palustria forte fuga perveniens, cum, luto
desidente, equi vestigia mergerentur, pedes iter arripere conabatur. Sed ne sic quidem
cæno onus ferente etiam arma deposuit. Postremo, quanquam suorum humeris
anniteretur, suprema victus lassitudine, comitibus aufugere jussis in arboris unius radice
consedit. Adeo quippe eum vires defecerant, ut ne gradum quidem alieno subnixum
adminiculo proferre potuerit.. Når man husker på, at der
her er tale om en krigsvant høvding i en alder af 30—40 år,
bliver dette uforståeligt, med mindre man tænker på en lang
og møjsommelig flugt. En undvigelse fra selve valpladsen, i
retningen bort fra sejrherren, kan umulig føre til denne
situation; kun når man tænker sig mange timers ridt ad
vanskelige veje og derefter følgende vandring, forstår man kongens
dødstræthed. — Det vil altså være nødvendigt nøje at gennemgå
enkelthederne i Saxos fortælling om hærenes bevægelser for at
se, hvor han har henlagt sammenstødet. At vi med tryghed
kan følge hans fremstilling, fremgår af de nøjagtige beskrivelser,
som han giver af alle sammenstødene mellem kongerne i
Jylland i denne borgerkrig og hvoraf der synes at fremgå, at
han har havt stedkendte øjenvidners beretning at holde sig til.

Da kong Sven fra øerne satte over til Jylland og gik i
land i Grenå, lå kong Valdemar med sin hær i Randers.
Sven forlod nu flåden, som nogen tid efter blev spredt, og gik
med sit rytteri til Viborg. Herfra vendte han sig mod øst
imod Valdemar; Esbern Snare påtog sig at sinke hans
fremrykning, for at Valdemar kunde få tid til at undslippe med
hele sin styrke og sine forråd, da han ikke endnu vovede at
møde sin fjende i åben mark. At denne Esbern Snares plan
udførtes på vejen til Randers, ses ikke blot af Saxos udførlige
beretning, men stadfæstes også af Knytlingasaga, der nævner
Kvorning (Kornung) ved Viborgvejen nord for Nørå som det
sted, hvor Sven blev liggende natten over Saxo p. 730 fl. Knytlinga k. 116..

Da Sven dagen efter kom til Randers, var Valdemar gået
over åen og havde brudt broen af efter sig; hærene lå nu
nogen tid og så på hinanden uden at kunne komme til slag;
fra brostumperne blev der vexlet pile, spyd og onde ord.

På dette punkt i fortællingen ligger den afgørende vægt
for bestemmelsen af hvor valpladsen må søges. Udgiverne af
Saxo siger, at åen kun tilsyneladende er den ved Randers,
medens det af slaget (på Gradehede) er klart, at det har været
et vandløb i nærheden af Viborg. Men hvilket? Hvor haves
der overhoved et vandløb af denne natur og en bro som den
her forudsatte uden netop ved Randers? Enhver tvivl i så
henseende er desuden umulig, når et lidt senere sted hos
Saxo sammenlignes. Der siges nemlig, at kong Svens ven,
høvdingen Torbjørn, fralagde sig al delagtighed i Knuds drab
i Roskilde Sven havde umiddelbart før overfaldet i kongehallen gæstet Torbjørn, der
opfostrede hans datter. Det var i „Torberni vicus, haud procul urbe situs“ (Saxo p.
721). Stedet var vistnok lensmandssædet, altså Haraldsborg; thi senere kaldes T.,
der jo blev Valdemars højt betroede mand og høvedsmand på Søborg, „qvondam
Roskildensis præfectus“ (Codex Esromensis p. 93). Sml. Hist. tidsskr. 6. r. II 329 ff.
334. — [Senere Tilføjelse:] Torbenborg (— gård) skiftede navn for en ny borg. Sml.
Wilders plads o. l. (skifter nogle gange, så fæstes det)., „dengang der kæmpedes ved Randers bro“.
Knytlinga, der lader Sven stanse ved Kvorning, siger ligeledes, at
Valdemar gik over Randersbro og skød den af efter sig Saxo p. 732: Valdemarus . . . . . . . . junctum vico pontem partim discindi
jubet. Pag. 735: cum apud Randrusii pontem dimicaretur. Knytlinga k 116: V. fór
þå yfir Randáróssbru . . . . en er S. kom til Randáróss, þá hafði V. látit skjóta af
brúnni. — Jeg har alt påvist dette i For idé og virkelighed 1869, s. 390. 396..

Stillingen var derefter i nogen tid denne, at Sven stod i
Randers, Valdemar overfor ham på Gudenåens sydside, idet
begge søgte at styrke deres hære og bringe modstanderen til
at komme frem til kamp. Den der fik størst tilløb af bønder
var Valdemar; hans hær voxede fra dag til dag og han måtte
derfor ønske at fremkalde en afgørelse. Dette sætter han i
værk ved „at gå over åen på et andet sted“: amne alias
superato, hostem appetere statuit. Natten før slaget lod han
derpå sine heste stå opsadlede og uden foder; Sven derimod,
i hvis lejr der var sædemarker, lod dem æde rigeligt. Dette
viser, at også den sidste havde slået lejr på et nyt sted
(udenfor Randers), siden han lå i kornmarker. Overvejelsen over,
hvorvidt han skulde modtage slaget, som Saxo fortæller
bagefter dette træk, må altså være gået forud: beslutningen var
nu fattet. Disse overvejelser forløb således, at de udsendte
spejdere fortalte om Valdemars uhyre skarer og dertil knyttede
det råd at se tiden på og lade dem udtyndes eller spredes af
sig selv. Dette råd forudsætter altså, at Sven dengang endnu
havde valget, at Valdemar med andre ord ikke kunde tvinge
ham til slag; men dette forudsætter atter, at han da endnu
havde Nørå mellem sig og sin fjende; var han først gået over
den, kunde han ikke mere undgå kampen. Overvejelserne
fandt altså sted i Randers, efterat han dér havde iagttaget
fjendens bevægelser, overgangen over Gudenå. Imidlertid trådte
den ansete høvding Åge Kristjernsøn (historieskriveren Svens
fader) frem og gjorde gældende, at han og hans fæller blandt
de jydske stormænd ikke kunde ligge rolig og se på de
ødelæggelser, bondehæren nu vilde afstedkomme på deres jorder.
Det ses heraf, at overgangen over åen havde lagt nye
strækninger af landet åbne for Valdemar, hvad der passer til at
han vender sig mod vest og truer med at oversvømme
Viborgegnen, medens Sven ligger nord for Nørå. Dette bringer da
denne til at modtage slag; han forlader altså sin sikre stilling
ved Randers og går over åen imod Valdemar.

Således mødes de to modstandere imellem vandløbene, i
Medelsholm (Middelsom) herred. Det er et område, i størrelse
omtrent som øen Als, neppe en mil bredt imellem de to åer,
men over 4 mile langt i øst og vest; vandløb med
kærstrækninger omgiver det på alle sider og gør det til en
„Medel-holm“. Terrænet er bakket, dengang vistnok tildels skovklædt,
med frugtbare marker. Her, om nogen steds, kunde man
vente at finde havremarker [Senere Tilføjelse:] Det er et af begge hære hidtil uberørt land, hvad ellers
neppe nogen strækning nær hærene var., høje gærder, der ikke kunde
overskrides, og en opstilling af hæren, der ikke tillod mere
end tiende delen af den at se mærkerne.

Kampen mellem kongerne var kort; den blev afgjort i et
enkelt voldsomt sammenstød af rytterhærene; kun Riber Ulf
holdt stand med hovedbanneret og fortsatte modstanden, indtil
han blev overvældet. Kong Sven undveg og slaget var
dermed tabt. Men det er ikke sandsynligt, at det dermed tillige
var forbi. Forbitrelsen mellem de modsatte partier var stor
og bortsét fra, at man selvfølgelig længe måtte være uvidende
om kongens flugt i en stor del af hæren, var det ganske
naturligt, at slaget fortsattes, hvor det engang var begyndt,
sålænge de fjendtlige skarer havde lyst og mod til det; nogen
større sammenhæng kunde der efter sagens natur ikke være
i det hele sammenstød. Kong Sven må vel fra først være
bleven forfulgt og hans bestræbelse må da kun være gået ud
på at undslippe sine forfølgere. Allerede dette kan have været
vanskeligt nok og have varet længe. Derpå har han været
betænkt på at undkomme ud af riget, hvor der foreløbig intet
var at udrette for ham. Hans flåde var tilintetgjort eller
opløst; en fortsat flugt nordpå var altså farlig, da han kunde
afskæres fra tilbagevejen og hindres i at komme bort til søs.
Han selv havde således forhen søgt at hindre Valdemars flugt
fra Sjælland og det havde ikke været uden stor fare at det
lykkedes denne at forblive uopdaget og slippe bort. Sven
vendte sig derfor mod syd for at undkomme fra riget ad den
samme vej han tidligere var kommen ind.

På denne flugt langs hærvejen fra Viborg til Dannevirke
er det da han segner om, overvældet af træthed og ude af
stand til at flytte en fod. Han gribes af bønder, der søger
bytte hos den herreklædte mand og fælder hans sidste
ledsager. Selv siger han, at han er „kongens skriver“; men
han genkendes og sættes til hest for at føres til Valdemar.
En bonde springer imidlertid pludselig frem og dræber ham
med sin stridsøxe. Almuen jordfæster ham uden højtidelighed
i en simpel grav Saxo p. 734: A quo (Svenone) quidam suorum per ignaviam discedere omni
fato tristius ratus, ab agrestibus, indagandæ prædæ gratia supervenientibus, ante
pedes regis appetitus occubuit. A quibus et Sveno captus, cum, quis esset
interrogaretur, regis scribam profitebatur. Agnitus tandem, equoque ob reverentiam majestatis
imposilus, sive metus sive spei instinctu Valdemaro se præsentari poscebat. Hæc
orantis caput agrestium quidam subito advolans securi præcidit. Corpus ejus, nullis
funeris impensis honoratum, ignobili sepulturæ popularium cura mandavit.. Efter Knytlinga var det to navngivne
høvdinger (Peter Tenja og Gvenmar Ketilsøn), som tog og dræbte
ham. Dette strider mod Saxos udtrykkelige angivelse af at
det var bønder, medens han meget vel kender de to mænd
fra andre bedrifter. Det er da også sandsynligere, at det
forholder sig som Saxo beretter. Mødet fandt sted langt fra den
egenlige valplads; bondehæren var alt i opløsning, mange var
ved at drage hjem, hver til sit, så man kunde møde enkelte
hobe på alle de nærmeste veje. Kongen har da vistnok også
holdt sig ved siden af hovedvejen; sagaen siger, at han toges
i et krat. Det er en tilfældig hob, der får øje på ham; slaget
har sat lidenskaberne i bevægelse og man er strax rede til at
angribe ham for byttets skyld. Så ligger hans udplyndrede
lig, til bønder fra de nærmeste gårde tager sig på at begrave
det. Som det vides af senere beretninger, var kongen
jordfæstet nord for et kapel på Grågårdsmark, nær Havsø, øst for
hærvejen, 2 1/2 mil syd for Viborg Se H. Petersens afhandling i Årbøger f. nord. oldkyndighed og historie 1887,
s. 78 fl.. Afstanden herfra og til
den østlige del af Medelsholm herred er i lige linje godt
6 mil.

Det vil af det her fremstillede tilstrækkelig vise sig, at
henførelsen af selve slaget til Gradehede er uhjemlet. Kongen
har fået tilnavn af det sted, hvor han faldt og fandt sin grav Efter Suhm findes tilnavnet Grathe først hos Magnus Mathiæ (VI 288). Men
i en optegnelse, der henføres til 1386, kaldes han alt „Grateheide“ (Thorsen,
Sønderjydske stadsretter, fortalen s. 45. Sml. Dankwerths Landesbeschreibung s. 115).,
og selve slaget er meget snart bleven opnævnt derefter og
henført dertil; men dette kan der ikke tillægges nogen
betydning overfor Saxos stedkyndige beretning. Overleveringen på
selve stedet er først optegnet henved 500 år efter og altså
uden selvstændig avtoritet Scr. r. D. I 163. 241. 386. Årbøger 1887, s. 81. — Stederne Gråmose, Grågård,
Gråskov, Gråmark og Gråhede kan påvises. I Silkeborg jordebog 1586 kaldes gården
Gråskov endnu Groottskouff, senere Graadskouf; derimod skrives Graagaard..

Når der imidlertid fortælles om en kamp i disse egne
mellem „Sven Knap“ (den „snare“) og hans „broder“, der
blev kronet i Viborg, ligesom der på stedet skal være fundet
stridsøxer m. m., da kan oprindelsen hertil være at søge i en
noget ældre begivenhed, der på det nærmeste havde netop
denne skueplads, nemlig slaget mellem Sven og Knud i året
1151. Om denne vides følgende.
Knud var fra kampen i og om Viborg undsluppen nordpå
over Ålborg til Sverige og kom derfra over Polen og
Tyskland med saxisk hjælp tilbage til Jylland. Sven havde her
sat sig fast i Viborg; han havde befæstet det med en
jordvold og lagt en besætning på borgen, desuden var der samlet
en antagelig hær, som forsynedes ved en brandskat på
modpartiets bønder. Knud vovede efter erfaringerne fra den seneste
kamp ikke at angribe selve staden og slog derfor lejr langt
fra dens mure, for at se tiden på og derved tvinge Sven til
enten at opløse sin hær eller vove et slag med underlegne
kræfter. Nogen tid efter svækkedes Knud ved at en af hans
tyske høvdinger, en tidligere ven af Sven ved navn Brun,
forlod ham og trak sig tilbage til Ribe. Sven nødtes omsider
til at vove et slag; han forlod ved nattetid Viborg og nåede
efter en lang marche ved daggry sin modstanders lejr, i hvilken
man netop var ved at synge ottesangen.

Saxo skildrer så kampen, der især kom til at dreje sig
om en bæk, som flød mellem de kæmpende. Det var et
uanseligt vandløb, hidtil ubekendt i verden, men berømt ved dette
sammenstød. Bredderne var farlige ved mosehuller og der
fandtes kun ét vadested, hvor heste kunde sætte over kæret;
men dette var kun kendt af Knuds folk Saxo p. 685: S. . . noctu magnis itineribus tacitus ad hostium castra
contendit, eosqve mane divina curantes improvidos irrumpit . . . . Medius horum interfluebat
rivus occultis voraginibus freqvens, sed uno duntaxat vado meabilis . . . . Exiguus
idem et obscurus olim, nunc belli inclytus fama. . . . . Cæteri (Saxones) male fugientes,
oppido noctu manserunt, ubi a fugæ persecutoribus intercepti, hospitio necantur.. Efterat kampen
havde varet en stund, flere af Svens ryttere var sunkne i
kæret og der iøvrigt kun kæmpedes med kastevåben og pile,
kunde de saxiske ryttere ikke dy sig, men satte over
vadestedet, der således røbedes. Dette førte til et dristigt angreb
af Valdemar, der med stor livsfare satte over på den
modsatte bred og bragte forvirring i fjendens lejr. Knuds tropper
flygtede i uorden, da de var vant til at lide nederlag overfor
Sven; de tyske ryttere holdt sig derimod samlede og stansede
af og til for at opholde forfølgerne. I en af disse kampe faldt
den tapre høvding Folrad; han blev dræbt til trods for sin
bøn om livet, da Svens folk havde besluttet ikke at skåne
nogen: Knuds folk, fordi de havde gentaget en tabt kamp,
Tyskerne, fordi de havde blandet sig i en indre dansk fejde.
En del af de flygtende slog sig ned i en by og gik i
nattekvarter; men forfølgelsen strakte sig også hertil og de blev
dræbte i husene. Kong Knud undkom til Tyskland.

Skønt Saxo selv kalder den lille bæk navnkundig fra dette
slag, nævner han dog ikke dens navn. Dette findes imidlertid
opgivet på to steder, i Knytlingasaga og i en årbog hos Peder
Olsen. Sagaen kalder den Geitsbek og den danske optegnelse
Giezbæk Knytlinga k. 108. Scr. r. D. I 176.. Suhm, som foretrak læsemåden Gierbec, der findes
i en nyere afskrift (Scr. r. D. IV 226), søgte stedet i et lille
vandløb syd for Viborg, der løber ud i Vedsø, men navnet
synes her slet ingen tilknytning at have. Han tænker også
på Gedstedå, 3 mil nord for Viborg (VI 91). Der er dog
ingen tvivl om, at navnet rettelig må forstås som Gedsbæk;
men et sådant findes neppe i Viborgegnen. Derimod findes
der en Gedbæk og en Gedbækgård og det kan da vel antages,
at der er sigtet til dette vandløb.

Gedbækken findes da også på et sted, som meget vel
svarer til hvad der fortælles af Saxo. Den flyder godt 2 mil
syd for Viborg og har sit løb øst fra hær vej en ved Knudstrup,
nord om Kellerup til Hørup og Levring Bækken er bleven påvist mig på stedet. Egenlig er der to vandløb af dette
navn; det ene kaldes på generalstabens kart Geddebæk og kommer fra Geddekær ved
Bøgild, det andet, hovedløbet, er det ovenfor nævnte; det har kærstrækninger langs
sit meget bugtede løb. Generalstabens kart fører dets navn længere nede, Tangå,
helt her op. Der findes nu flere vadesteder med veje.. Stedet er en halv
mils vej fjernet fra kong Svens kapel på Grågårds mark og
„Knapdiget“ ved Ravnholtgård. De levninger af våben o. l.,
som er fundne på Gråhede og henføres til en formentlig kamp
her 1157, hidrører altså rimeligvis fra de gentagne kampe på
flugten fra Gedbæk. Om byen Vatterup ved denne bæk står
i forbindelse med det historiske vadested (Vad-torp), får stå
hen til stedlig undersøgelse.



II.

I et afsnit om „slaget på Grathehede“ har prof.
Steenstrup i sin bog om „Vore folkeviser fra middelalderen“
imødegået min afhandling under ovenstående overskrift; han ender
med denne udtalelse: „Jeg tør vistnok bruge det udtryk, at
syv og syvsindstyve grunde på den mest uomtvistelige måde
godtgøre, at slaget stod på Grathehede, og at ingensomhelst
grund taler for, at det ikke skulde have stået her.“ Dette
må opfordre mig til i større udførlighed at komme tilbage til
den af mig fremsatte opfattelse.

At kilder, som står begivenheden nær, henfører kampen
til Gradehede, derom er det let at komme til enighed; slaget
opnævntes vistnok meget snart efter dette sted Saxo synes at kalde hele krigen i Jylland for „Gradefejden“, bellum
Grathicum. S. 896, 911 (belli Grathici temporibus).. Når jeg
altså har troet alligevel at måtte fravige dette, må der
selvfølgelig være tvingende grunde tilstede, som kræver en
opgivelse af navnets nærmest liggende fortolkning, og netop dette
er efter min mening tilfældet.

At der overhoved kan være tale om at rejse tvivl imod
den fulde korrekthed i samtidens benævnelse af et slag, tror
jeg ikke man vil bestride. Der er meget ofte noget tilfældigt
i dette navn, hvad der jo bl. a. tilstrækkeligt fremgår af den
omstændighed, at samme slag opnævnes efter forskellige
lokaliteter, således at dog i reglen et af navnene før eller senere
vinder overhånd. Og intet kan være rimeligere. Et slag kan
indledes fra forskellige punkter, det kan have flere kritiske
momenter og det kan sprede sig vidt omkring; der vil i disse
tilfælde være noget vilkårligt i navnet, som senere atter kan
påvirke traditionen om selve kampen. Således antager jeg, at
slaget 1157 har været benævnt forskelligt, måske slet ikke
efter lokaliteter, indtil nogle år hen i tiden den
hovedbegivenhed, som knyttede sig til det, kongens fald på Gradehede,
trådte mere og mere i forgrunden og gav det navn.

Det kunde så meget lettere komme således, som kong
Sven virkelig havde kæmpet på Gradehede, nemlig i året 1151,
således som jeg i min første afhandling har påvist.
Fortællingen om denne kamp giver os et klart billed af disse
forbitrede sammenstød i borgerkrigene. Ved nattetid forlader
Sven Viborg for tidlig ved daggry at kunne overraske sin
fjende ved Gedbæk på Gradehede. De kæmper en tid med
stor forbitrelse, indtil så Sven sejrer og begynder forfølgelsen
sydpå. Denne fortsættes, som det synes, det meste af dagen;
Sakserne trækker sig i god orden tilbage. Endelig tror de at
have fred og imod natten går de i kvarter i en eller anden
by. Men forfølgerne opsøger dem i deres natteleje og dræber
dem. Hvor langt denne forfølgelse har strakt sig, vides ikke,
men der er sikkert tale om store afstande og et meget langt
ridt. At slige langvarige og hårdnakkede kampe ikke hørte
til undtagelserne i borgerkrigene, ligger i sagens natur. Riget
var ikke så meget delt efter lande, hvert med sin konge,
således som man ofte tidligere tænkte sig det som en nedarvet
modsætning mellem Jyder og Øboer osv.; dette kunde vel
forbigående spille en rolle, men i det hele og store grupperede
man sig om de kæmpende konger efter hensyn, som
unddrager sig enhver nøjere prøvelse. Kun ses det tydeligt, at
slægtskabsforbindeJser og alle mulige personlige forhold her
spiller en fremtrædende rolle, og det er tydeligt, at alle
mulige modsætninger ved sådanne lejligheder kom op: gammelt
nag mellem herreder, sysler eller lande, fjendskab mellem
personer og slægter, ligesom jo den politiske agitation træder
klart for dagen og i årenes løb forandrer partiernes stilling på
en ofte påfaldende måde. Når derfor større eller mindre hære
kommer til at stå overfor hinanden, udkæmpes der tillige en
række hadefulde tvistigheder mellem enkelte mænd eller
enkelte grupper; et sådant slag må have frembudt et helt andet
billed end en kamp med rigets fjender, i hvilken dette
personlige moment manglede.

I denne betragtning søger jeg muligheden, og en
nærliggende mulighed for, at den sidste kamp mellem Sven og
Valdemar, i hvilken så mange års had og forbitrelse, skærpet
ved de sidste begivenheder, mødtes til en endelig opgørelse,
har strakt sig over et så stort område og er løben ud i så
mange særkampe, efterat hovedsammenstødet havde fundet
sted, så den har fået forskellige navne, indtil det mest
betegnende, efter kongens drab, blev slået fast Der synes i ældre tider at have været en vis tilbøjelighed til at opnævne de
store slag efter „heder“, ɔ: træløse sletter, som mest skikkede til kamppladse, f. ex.
Lyrskov hede, Lo hede (navne som ellers ikke kendes), Tap hede osv. Selv i vor tid
hører man ofte tale om en Isted hede. Rent militært er man tilbøjelig til at opnævne
slaget efter de faste stillinger; således kalder Detmar slaget 1389 „ved Akseval“.. Jeg skal dernæst
gå over til at påvise, at denne mulighed i det foreliggende
tilfælde er en virkelighed.

Af samtidige eller næsten samtidige kilder har kun Saxo
givet en anskuelig fremstilling af slagets og det hele felttogs
enkeltheder. Kun Knytlinga fortæller det noget udførligere,
men med en række almindelige talemåder uden individuelt
præg; de selvsamme udtryk kan bruges om enhver anden
kamp, som man ikke véd nærmere besked med og dog vil
sige noget om. Dertil indskydes fortællingen om en drøm, i
hvilken kong Valdemar så sin fader, den hellige Knud Lavard,
som lovede ham sejr og til jertegn lod en ravn flyve op foran
ham. Dette sagn synes opstået af det historiske træk, Saxo
har opbevaret, at talrige flokke af ravne på slagdagens morgen
slog ned over hæren, hvad der jo efter gammel tro var et
lykkeligt varsel; men det havde sit ældre forbilled i
fortællingen om Magnus den gode, hvem faderen, den hellige Olav,
på Lyrskov hede lovede sejr over Venderne Knytlinga 371 (sml. 207). Saxo, p. 733, anm. 2. Heims-Kringla, Magnus G.
k. 28.. Knytlinga er ikke
dårlig underrettet om hin tids historie, den har opbevaret flere
værdifulde træk fra selve felttoget; men skildringen af slaget
bærer præg af at være formet frit over det givne navn
„Gradehede“. Fortællingen om kongens fald er uforenelig med Saxo.

Går vi derimod over til denne forfatter, da er hans
udførlige skildring af felttoget og selve slaget helt igennem
sammensat af anskuelige individuelle træk; der er ikke spor
af almindelige talemåder, selv de jævnligt forekommende
bevægelser omtales i bestemte ejendommelige træk således, som
de netop ved denne lejlighed gik for sig. Og der er ikke
mindste grund til at tro, at forfatteren her har villet give
andet eller mere end hvad han havde erfaret af pålidelige
hjemmelsmænd; der er i hans fremstilling ingen tendens til at
forherlige sejrherren eller lignende, han er simpelthen historisk
fortæller, optagen af at vise, hvorledes denne følgerige
begivenhed udviklede sig og afsluttedes, således som ældre mænd
endnu kunde mindes det, træk for træk, og vistnok ofte kom
tilbage til at fortælle om. Ingen, som har mindste sans for
anskuelig historisk fortælling i modsætning til talemåder og
ordfyld, vil være i tvivl om, at prisen her bør gives Saxo og
at der ikke kan være tale om at vrage hans positive
meddelelser til fordel for sagaens fraser.

Lad os altså begynde med kongens drab. Om dette
bemærker prof. Steenstrup: „Der står endvidere, at den
bondehob, som dræbte Svens ledsager og derpå kongen selv, var
kommen for at søge bytte. Men så meget er dog vel givet,
at bønderne ikke gik ud for at lede efter bytte 5—6 mil fra
valpladsen.“

Denne gengivelse beror dog på en misforståelse af Saxos
ord. Jeg har i min afhandling gengivet hans fortælling
således: „Han gribes af bønder, der søger bytte hos den
herreklædte mand og fælder hans sidste ledsager.“ Mere indeholdes
der nemlig ikke i forfatterens ord: „quidam suorum . . . . ab
agrestibus indagandæ prædæ gratia supervenientibus . . . .
appetitus occubuit.“ Der er her ikke tale om en valplads,
som afsøges; det er landevejsrøvere, der overfalder de to
udmattede mænd, hvis ydre lover dem bytte. Havde Saxo
fortalt os om et par mænd, som gik i pilgrimsfærd, men
undervejs blev overfaldne og dræbte for at udplyndres, kunde han
have brugt de samme udtryk. At der alligevel er en
forbindelse med det nylig udkæmpede slag, er meget sandsynligt,
og jeg har da også selv antydet det. „Mødet fandt sted langt
fra den egenlige valplads“, hedder det i min afhandling (ovfr.
s. 324); „bondehæren var alt i opløsning, mange var ved at
drage hjem, hver til sit, så man kunde møde enkelte hobe på
alle de omliggende veje . . . . Det er en tilfældig hob, der
får øje på ham; slaget har sat lidenskaberne i bevægelse og
man er straks rede til at angribe ham for byttets skyld. Så
ligger hans udplyndrede lig, til bønderne fra de nærmeste
gårde tager sig på at begrave det.“ Således har jeg tænkt
mig at det er gået til, idet jeg går ud fra, at menneskene til
alle tider har været omtrent som i vore dage; efter et blodigt
slag løses ligesom alle bånd for en mængde mennesker og de
bliver halv utilregnelige i deres handlinger. Men er denne
opfattelse ikke rigtig, så bliver Saxos tydelige ord tilbage:
„bønder, som overfaldt ham for at søge bytte“.

Kong Sven faldt altså på Gradehede, i nærheden af det
kapel, ved hvilket hans grav fandtes, i alle tilfælde ikke
nærmere ved nogen anden kirke. Sæt nu at kampen har stået
på Gradehede, hvor er da den mose, i hvilken han satte sin
hest og sine våben til og hinsides hvilken jo valpladsen må
søges? Gradehede er i det længste hen ved 2 mil i nord og
syd og betydeligt smallere og kapellet ligger omtrent midtvejs
i den første retning på hedens østlige side. Gradehede er en
temmelig jævn flade uden store mosedrag og sådanne siges
kongen jo at være kommen over; han har vel ikke uden
nødvendighed vovet sig ud i dem og de må altså have spærret
hans vej, have været for udstrakte til at komme uden om [Senere Tilføjelse:] Efter pastor Bruun, Levring, er der sagn om, at Sven på
sin flugt kom gennem Hørup..
Allerede ved denne omstændighed tvinges vi udenfor heden,
hvis vi vil fastholde forestillingen om en kamp mellem store
hærmasser.

Så kommer hertil kongens overvældende træthed. Prof.
Steenstrup indvender herimod, at vi ikke kender hans
„legemlige disposition på kampdagen, han kan have været træt og
mat fra de foregående dage, han kan have deltaget voldsomt
i slaget, han kan have fået alvorlige hug og stød i kampen,
som kunde besværliggøre ham alle bevægelser. Hans hest har
vel desuden forædt sig som alle de andre heste; mosedyndet
havde tynget hans lemmer, siger Saxo, kort sagt, der er
hundrede muligheder at regne med, som kunde gøre ham enhver
flugt besværlig.“

Der er ganske vist en abstrakt mulighed for alt dette;
men konkret betyder det sikkert intet. Kong Sven havde
frivillig indladt sig på dette slag; det var ham personlig, der
angreb om morgenen, efterat han lige forud havde besluttet at
modtage den tilbudte kamp. Denne var kortvarig (Svenonici
levi negotio victi) og der forlyder intet om at han fik sår eller
slag. Men en sådan omstændighed kunde Saxo efter hele sin
fortællings karakter ikke have forbigået; man tænke sig en
nutidsforfatter fortælle om en konges flugt og fald uden at
nævne et sår, hvis virkninger forårsagede en unaturlig
udmattelse og derefter følgende overvældelse! Til sammenligning
kan jævnføres Valdemars flugt få måneder i forvejen, fra
Roskilde til Fjenneslev. Hårdt såret måtte han ile afsted til fods;
udmattet, fuld af lidelser, lærte nødvendigheden ham at komme
afsted; han kom omsider op på en hest og fortsatte sin flugt,
indtil han, før daggry, nåede Absalons hjem. Først her fik
han låret forbundet og tilbragte nu resten af natten her Saxo p. 727: Interea Valdemarus, duos duntaxat e suis casu comites
assecutus, gressum, femoris debilitate negatum, vitæ cupiditate, provexit. Igitur incedendi
usum, vulnere debilitatum, a necessitatis violentia mutuatus est. Adeo corporis
dolores animi metus extenuat. Deinde sequacium ope equo impositus . . . . post eum
(Absalonem) contendit. Adeo corpoream ipsius debilitatem duratrix infirmitatis
humanae necessitas confortabat. Illic (i A.'s hjem) procurato vulnere femoreque fascia
circumligato, noctis reliquias exegit. — Den tilbagelagte vej var omtrent 5 mil; ved
overfaldet i Roskilde var lysene tændte (kl. 8—9?); solen stod op den næste morgen
kl. 4 1/2.. På
Svens flugt tales der imidlertid ikke om sår og lidelser; efter
Saxos fortælling er det selve flugten og udelukkende den, som
udmatter kongen [Senere Tilføjelse:] Den lange faste om dagen er en forværrende omstændighed
for Sven (mod Valdemar).. Mosen, som han skal over, tvinger ham
til at opgive hesten og sin hærklædning og den senere
vandring berøver ham de sidste kræfter. Fornuftigvis må der da
være gået store anstrængelser forud, siden den samme
„nødvendighed“, som overvandt Valdemars træthed og lidelser på
Sjælland, ikke formåede at få ham til at flytte en fod mere.

Vi kommer nu til Saxos skildring af valpladsen. I denne
skildring møder vi da først det høje stavregærde om en
kornmark, som hindrer rytteriet i at komme til træfning, indtil
fodfolket får det hugget ned; deri ser jeg bevis på, at vi er i
en frugtbar egn og ikke på en hedeslette; markgærderne
opgaves efter høsten, men her stod kornet endnu ude.

Herimod bemærker nu prof. Steenstrup, at „dette
intetsomhelst kan bevise med hensyn til høsten. Vi have jo ingen
oplysning om, at hint gærde hørte til dem, der skulde fjernes.
Der var gærder i tusindtal, som ikke borttoges; det hele
Danmark gjordes ikke ved høstens ende til én stor åben slette,
hvor kvæget kunde gå, hvor det lystede. Landsbyen var til
eksempel afgrænset ved gærder mod nabolandsbyen,
forsåvidt ikke særlige forhold fandt sted, og en mand kunde eje
enemærker, som aldrig gik ind under den fælles fælled. Ja,
der er den allerstørste sandsynlighed for, at her netop er tale
om et sådant grænsegærde. Herhen peger dets særdeles solide
beskaffenhed, og der var jo dernæst al mulig anledning til at
sætte bom for, at kvæget løb ud på heden eller i mosen.
Dette passer netop fortræffeligt med hedeegnen og med
grænselandet mellem heden og det opdyrkede land.“ (S. 224.)

Der er noget i høj grad elskværdigt i den frejdighed,
hvormed prof. Steenstrup her går løs på de virkelige forhold
til gavn og glæde for sin foruddannede mening.

Saxo kalder det pågældende gærde: „sepes frugum
ambitrix“ (en indhegning der omslutter sæden Udgiverne forklarer: (sepes) segetem sive campum frugum feracem ambiens.
Pag. 733.); det er dog
mærkeligt herom at sige, at dette „netop“ er et bygærde og intet
vanggærde.

Men selv om Saxo ikke havde brugt dette bestemte
udtryk, vilde vi have været fuldt berettigede til at forstå det
som et kornmarkgærde, og det af den meget gyldige grund,
at vi mangler alle efterretninger om at der fandtes andre.
Hvor lidt man tænkte på at „sætte bom“ for kvægets
vandringer ud i overdrevet eller til moser og vandhuller, kender
vi tilstrækkeligt fra forrige århundredes agerbrug; når man
endnu i vor tid har så ondt ved at lukke for mergelgrave,
skønt de stadig kræver ofre af dyr og mennesker, kan man
ikke undre sig over, at der i fællesskabets tid ikke findes
antydning af sligt; på bymarken måtte hyrden være hjordens
forsyn, i overdrevet var den som oftest helt overladt til sig
selv og de instinkter, der er langt mere udviklede hos det
ukultiverede dyr Sml. Povl Hansen, Bidrag til det danske landbrugs historie (f. e. s. 99 ff.
o. fl. st.)..

Hvad derimod grænsegærder angår, da kendes de ligeså
lidt som en selvstændig art. Der er i lovgivningen mange
bestemmelser om „markeskel“, d. e. grænsen mellem to
bymarker. Efter Jydske lov (2,21) afgøres stridigheder om det
ved sandemænds ed eller derved at „kongen rider markeskel“;.
men, siger loven, „forsigtigere er det dog, at markeskel sværges
end rides, fordi at dem er det altid bedst kendt, der næst
sidder“. Skellet var altså ikke afmærket ved en
sammenhængende synlig linje, det bestemtes tværtimod, som talrige
breve udviser, ved vandløb o. l., og over den åbne mark var
det „stablet“ med „stok og sten“, ɔ: pæle og nedgravede
stene, selvfølgelig i større eller mindre afstand fra hinanden.
Et enemærke kan enten være stablet eller indgrøftet. —
Samme forhold omtales endnu hos Arent Berntsen, Danmarks
og Norges frugtbare herlighed, 3. bogs 3. part, 5. kapitel
(s. 469 ff.).

At disse markeskels mærker nu ikke har været forbundne
med gærder, ses tilstrækkeligt af Jydske lovs bestemmelser
om „gærdsel“ (gærdesætning). Hovedreglen er her, at der i
foråret gærdes omkring „vangen“, ɔ: den med vinter- eller
vårsæd tilsåede fællesmark, medens „fanget“ ligger til græs.
Her kan nu det tilfælde indtræde, „at én bys fælled falder
imod anden bys hegned“: „da skulle hine, der fælled eje,
rejse halv gård med hine, der vang eje, og således holde
jævned, fordi at de der nu have fælled, de få ad åre hegned
og behøve slig jævned“ (3,58).

Har begge byer fælled eller begge korn vang op til samme
skel, er det ikke nødvendigt at sætte gærde. Loven synes
ikke at tænke sig stridigheder, fremkaldte ved kvægets
overskridelse af en fælledgrænse, afgjorte ved rettergang, medens
den har nøjagtige regler for ethvert brud på gærdets
ukrænkelighed. At fare i anden mands „ager“ med hjord er „fuldt
hærværk“ og straffes med 40 marks bøde; at fare i eng straffes
med 3 mark (3,48.49). At der iøvrigt foruden „vanggården“
også findes abild-, toft- og kålgårde, skal kun nævnes: „dem
skal hver mand sig selv vare med sin egen gård, om han vil
have dem i hegned for alskens fæ“ (3,60).

Hvilket omfang den årlige gærdesætning havde endnu i
forrige århundrede, da man dog havde begyndt at anlægge
stenhegn og jordvolde (med levende hegn), ses af „Danske
Atlas“ (I 420 fl.), hvor Pontoppidan omtaler den som en
fordærv for skovvæksten, især for ellekrattene: „Gærdsels årlige
hugst“, hedder det her, „er egenlig den rette grund til mangel
på det brændeved, som kunde haves i overflødighed . . . .
Disse gærder er det, som gør os en ubodelige skade ved den
årlige udvisning, for hvis skyld ellebusken knap kan blive så
stor, at deri findes en stavr af arms tykhed, førend den må
afhugges . . . . Der er den herregård, som ikke slipper med
tusende læs til sine egne fang og måske lige så meget til
bondebyernes hegning. Ja, jeg kender en liden selvejergård,
som bruger hvert forår i det allermindste 100, undertiden 150
læs ellebuske til sine gærder, endskønt samme haver
halvandet tusend favne stenmur, i hvis mangel den behøvede vel
300 læs.“

Af Saxos udtrykkelige angivelse (sepes frugum ambitrix),
der stemmer med, hvad vi iøvrigt véd om hegnsætning på
den tid, fremgår det altså, at det gærde, rytteriet stødte på,
var et vanggærde; der siges at det havde høje og spidse
stavre (palorum eminentia acumina) [Senere Tilføjelse:] Se Sechers forordninger III 131 (1601): spidse stavre for
at genne storvildtet ude. Det er dette de ikke kunde komme over 1157. Tyder på
skov!. Der tales endvidere om
markernes rigdom på korn (ubertas agrorum). Dette tyder på
en egn, hvor kornavlen er af fremtrædende betydning og hvor
der er rigeligt med skov og ris. På det samme tyder den
ualmindelig sene høst; thi det forholder sig virkelig ikke som
prof. Steenstrup mener, at en våd høst især er vanskelig på
de lette jorder; det modsatte er som bekendt tilfældet, det er
især de bakkede skovegne, som kommer bagefter.

Den anden omstændighed, som taler afgørende for, at
slaget stod i en bakket eller skovrig egn og ikke på en træløs
hedeslette, er omtalen af hærens størrelse. Saxo siger derom:
„Adeo quippe copiis creverat (V.), ut ne a decima quidem
exercitus parte signorum ordines prospici potuissent“; d. e.
„så stærkt var hans hærmasser forøgede, at „signorum
ordines“ ikke kunde øjnes af tiende delen af hæren“. Det
brugte udtryk er ikke ganske klart. Vedel gengiver det
aldeles frit: „at man kunde næppeligen stå på en sted og se
over den tiende part af den (hæren)“; Suhm siger: „ikke en
tiende del kunde overse fanernes orden“, og Grundtvig: „ikke
tiende parten af folket kunde se deres banner“. Dette sidste
kunde synes at frembyde den bedste mening, men dette står
der ikke. „Signorum ordines“ er nærmest „fanernes rækker“;
men var fanerne fordelte over hele hæren, synes det at være
en underlig bemærkning, at ikke tiende delen kunde oversé
dem alle. „Rækker“ forudsætter desuden et flertal af
fanegrupper, hvad der atter synes overflødigt. Måske må man gå
den modsatte vej og betragte ordines som hovedbegrebet:
rækkerne, de militære afdelinger, således at signorum giver dem
den nærmere bestemmelse: afdelinger med mærker, svarende
altså til det middelalderlige udtryk: „fane“ (rytteri), „fænnike“
(knægte) Den romerske sprogbrug kendte talemåder som: „viginti signorum milites“,
soldater af 20 faner (afdelinger), hvor da signum står lig ordo (centuria). Madvig,
Den rom. stats forfatning og forvaltning, II 398 fl. 409. 416.. I så tilfælde måtte Saxo forstås således: ikke
tiende delen af den hele hærmasse kunde se de regulære
tropper (og hvorledes det gik til i deres kamp). Der sigtes
da her til samme modsætning som den, Åge Kristjernsøn
fremhæver: Præterea aciem (Valdemari) contemni potius quam metui
debere, quam non militum robur, sed vulgus inerme
construxerit. Men under alle omstændigheder vidner udsagnet
mod det flade træløse terræn. Og det samme gør fortællingen
om den overraskelse, der i sidste øjeblik før slaget beredtes
kong Valdemar. Han fik pludselig øje på en afdeling med
skinnende våben og mærker, som ingen kendte og som man
derfor holdt for fjender. Ved nærmere undersøgelse viste det
sig dog at være venner og de optoges nu i rækkerne. Alt
dette tyder på en egn, der ikke kan overskues, og på vidt
spredte hærmasser. Slaget har ikke i fjerneste måde lignet
det paradigma, som Knytlinga udmaler med almindelige fraser:
„Siðan skipaði Valdimar konúngr þar hermönnum sínum ok
setti þar fylkíng ok bjóst til orrostu. Þå sá þeir ok, hvar
fór lið Sveins konúngs, hann hafði þá ok mikit lið ok sótti
þángat á heiðina til þeirra, ok fylkti hann ok sínu Iiði“ osv.

Men når alle disse træk sammenfattes: valpladsens fra
hedesletten vidt forskellige natur, kong Svens sansesløse flugt,
indtil en uovervindelig træthed slår ham til jorden, og
overfaldet af en bondehob, der end ikke aner, at denne mand er
rigets mangeårige konge, — pånøder der sig os da ikke
forestillingen om en kamp, fjernt fra Grade hede og fra det sted,
hvor dagens afgørende begivenhed indtræder?

Vi vender nu tilbage til Saxos fortælling for at se, hvor
da valpladsen rettelig er at søge.

Udgangspunktet for stedbestemmelsen bliver her Randers
bro. Nord for åen, i Randers by, ligger kong Sven, syd for
den kong Valdemar; broen er afbrudt over strømløbet, så de
to hære ikke kan komme til slag; det er Valdemar, som med
de tropper, han har, ikke endnu holder sig for stærk nok.

Jeg nødes til på dette sted at rette en alvorlig anke mod
prof. Steenstrups indlæg. Det er langtfra første gang, men
det bliver ikke derfor mere undskyldeligt, at denne forfatter
polemiserer mod påstande, som kun han selv tillægger sin
modstander. En sådan polemisk hidsighed forekommer mig
at være en plet på enhver videnskabelig diskussion.

I min afhandling påviser jeg, i modsætning til Saxos
udgivere, at den bro, Valdemar brød af efter sig, var broen ved
Randers; det fremgår ikke blot af Knytlinga, men også af et
senere sted hos Saxo, hvor den samtale, der fandt sted over
strømmen, udtrykkelig henføres til „kampen ved Randers“ (ovfr.
s. 321). Det samme havde jeg alt påvist for over 20 år siden, i
en afhandling om Nils Ebbesen For idé og virkelighed, 1869, s. 390, 396. Bidrag til Nordens historie i
middelalderen, s. 159., som prof. Steenstrup ved denne
lejlighed ligeledes polemiserer imod og altså må have læst. Ikke
des mindre fremstiller han i sin polemik sagen således, som om
jeg ved en tilsnigelse vilde lade Saxo kalde kampen den 23.
Oktober for kampen ved Randers, og han fremfører min egen
påstand herimod: „det følger aldeles ubestrideligt af
sammenhængen, at Saxo ikke herved tænker på Grathehedekampen,
men netop udpeger et andet tidligere sammenstød. Hvorledes
osv.“ (s. 225). Jeg finder denne polemik utilbørlig. —

Kongerne lå altså med deres hære ved Randers, på begge
sider af Gudenå. Valdemar er især i virksomhed med at
samle folk alle vegne fra, hans hær forøges daglig. Men det
er ikke let at føde denne hær og holde den sammen;
høstarbejdet er endnu ikke tilendebragt og bønderne vil enten have
fat i herremændene og herregårdene eller hjem til deres eget.
Han må altså snarest mulig lade det komme til en afgørelse.

Prof. Steenstrup mener nu, at der er hengået en kortere
eller længere tid uden egenligt indhold, hvorefter de to
modstandere træffer sammen på Gradehede; Knytlinga begynder
endog i den anledning et nyt kapitel. Meget overbevisende er
dette sidste nu ikke; thi samme kapitel fortæller videre om
kongens drøm, hvorefter hans opvågnen kommer i det næste;
her er da ikke nogen epokegørende tidsforskel. Efter Saxos
fremstilling er en sådan mellemtid med tilfældige bevægelser
umulig. Sven, siger han, kunde ikke komme over åen,
Valdemar turde ikke; men i samme øjeblik denne forlod stillingen
ved Randers bro, var jo overgangen over åen den letteste sag
af verden. Valdemar var altså bunden til denne stilling,
indtil han kunde eller vilde modtage slag; til at tiltvinge sig
overgangen var Sven ikke stærk nok. Det synes at være
utænkeligt, at Saxo eller hans hjemmelsmænd kan have kendt
en stedforandring her uden at omtale den; vilde man forlade
en sådan stilling, måtte det være for at opløse hæren eller
for at lade det komme til slag. Næppe bryder da også
Valdemar op, før stormændene forlanger en øjeblikkelig afgørelse
af Sven: de er ikke til sinds at se på deres ejendommes
ødelæggelse. Også Saxos udgivere (P. E. Müller og Velschow)
har set denne nødvendige forbindelse mellem de to modstanderes
stilling ved åen og det endelige slag. Da de imidlertid troede
sig bundne m. h. t. valpladsen (Gradehede), flyttede de
vilkårlig brostillingen hen til i nærheden af Viborg Pag. 732: Patet ex tenore narrationis, amnem Viburgo satis vicinum fuisse;
nam amne superato mox in eum locum devenit Valdemarus, ubi prælium cum
Svenone iniit..

Og hvad der således efter sagens natur er det ene
rimelige, fremgår også bestemt af Saxos fortælling. Vel siger prof.
Steenstrup: „Saxo giver ikke den fjerneste antydning af, at
det (overgangen) skete i nærheden af Randers; han siger endog
ikke, at V. straks efter at være gået over åen opstiller sin
hær, men kun at han efter at være gået over åen „beslutter at
ville angribe fjenden“.“ Men dette forholder sig ikke således.
Saxos ord er følgende: „Valdemarus tandem gerendi fiduciam
belli qvotidianis copiarum incrementis adeptus, amne alias
superato hostem appetere statuit.“ Her er jo det sidste ord
sætningens hovedudsagn: Valdemar besluttede at angribe fjenden;
grunden er den, at han har fattet tillid til at kunne optage
kampen med sin stærkt forøgede hær, og det første led i
udførelsen af hans beslutning er overgangen over åen.

Nu er raden kommen til Sven at tage sit parti. Han
ser sin modstander bryde op og det er en selvfølge, at
spejdere straks udsendes for at undersøge, hvad det betyder. Det
berettes ham, at Valdemar tilbyder slag, han er gået over
åen. Men Sven kan ikke derved tvinges til slag, og han er
i stærk tvivl, om han skal modtage det. Forudsætter dette
ikke, at der endnu er naturhindringer imellem hærene, som
gør det muligt for ham nu at stille sig, ligesom Valdemar
stillede sig ved Randers? Ser vi på kårtet, da er det jo også
klart, at Nørå, der forener sig med Gudenå lidt vest for
Randers, endnu må være imellem dem og muliggøre en vægring
ved at lade det komme til kamp uden nogen vanærende flugt.
Intet andet sted kan, såvidt jeg ser, på en så fyldestgørende
måde forklare den af Saxo skildrede situation.

Hvad der så fremtvinger Svens beslutning om at opgive
sin afventende holdning, er hensynet til herregårdene. Det er
sandsynligt, at bondehæren vil spredes, men den vil først
og fremmest spredes for at hærge stormændenes gods. Her
er der altså kommen et nyt moment ind i handlingen og det
er kommen ind ved Valdemars bevægelse; sålænge han lå
bunden ved Randers strand var der ingen fare, men nu er
han atter fri i sine bevægelser og denne tilstand må de store
have en ende på. Dette bliver da afgørende.

De to konger mødes i en egn, der var uberørt af krigens
hærgninger. Markerne står med rig sæd, gærderne er urørte,
som det kun er tilfældet fjernt fra en soldaterlejr; ja endog
ravnene er uvante med synet af de mange mennesker og slår
ned mellem afdelingerne, da de rykker frem til slag; mange
blev fældede af folkenes spyd. Ingen af parterne er ret
orienteret i terrænet; Sven kender ikke sin modstanders opstilling
og kaster sig i sit første angreb over en trop letbevæbnede
(juventus) på højre fløj, som om det var hærens kærne; de
mørkeblå kofter antog han for jernbrynjer. Da det andet stød
rettes mod kong Valdemar og herremændene, tørnede man
imod det høje stavregærde. Valdemar var ikke stort bedre
orienteret, siden han tog en trop venner for fjender.

Hvorledes iøvrigt slaget forløb efter Svens flugt og hans
høvdingers fald og tilfangetagelse, fortæller Saxo intet om; det
har heller ingen synderlig historisk interesse. Det følger dog
vel af sig selv, at hære som disse ikke nedlægger deres våben,
fordi en hovedtrop er tilintetgjort, især når denne ikke har
kunnet ses af mere end tiende delen af de kæmpende. Det er
derfor sandsynligt, at der er bleven kæmpet længe og spredt,
at der har fundet hårdnakkede forfølgelser sted og at det både
denne dag og de følgende er gået ud over de besejrede
herremænds ejendomme. Vi har jo i forfølgelsen 1151 og i
fortællingen om, hvorledes Valdemar i Viborg forgæves modsatte
sig de grusomme henrettelser, en målestok for hvad der kunde
præsteres. —

Man vil af det her fremsatte se, at en fornyet overvejelse
af alle omstændighederne ved „slaget på Gradehede“, selv
efter prof. Steenstrups kritik, fører mig til samme resultat som
de tidligere, og disse ligger langt tilbage i tiden. Forfatteren
udtaler, at han har „syv og syvsindstyve“ grunde for sin
modsatte påstand; jeg er nu berettiget til at vente, at han næste
gang vil fortsætte i kæmpevisestilen og da give mig
underretning om, hvor disse syv og syvsindstyve kæmper „sloge deres
tjald“. Jeg hører nemlig nok, at „det donner under ros“;
men indtil videre fristes jeg dog til at sige med kong Nilavs:

hvi have de kæmper deres liv så fal,
at dennem lyster her at stride! Denne spøg tillader jeg mig kun for at vise prof. Steenstrup, at jeg ikke er
ulærvillig. Han siger nemlig om mig i Revue historique (1880 I 126), efter at have
påtalt min letsindighed i kildernes behandling: „Son style est plein de verve, mais sans
être exempt pourtant d'une certaine monotonie; et quoique empreint de
grundtvigianisme, il n'a pas ce ton humoristique, qui caracterise les grundtvigiens.“ Denne
karakteristik har formentlig større interesse for danske end for franske læsere.



FRISERNES INDVANDRING I SØNDERJYLLAND.
(1893.)

[Sønderjydske Aarbøger 1893, S. 177—90. — Her med en enkelt Tilføjelse af
Forfatteren.]

Spørgsmålet om de sønderjydske Strandfrisers oprindelse
er gammelt og har i tidens løb fået modsatte besvarelser.
Både Saxo og de ældre forfattere fra Sønderjyllands vestkyst
holder for, at de er indvandrede fra Frisland syd for
Vesterhavet, medens de historiske forfattere i indeværende århundrede
kom til det resultat, at de var oprindelig hjemmehørende på
de jydske Vesterhavsøer. Dette sidste havde sin bestemte
grund. Man opdagede efterhånden spor af frisisk sprog og
navne i snart sagt alle egne langs Vesterhavets sydøstlige
kyster, i Ditmarsk, på begge Elbens bredder, i Hadeln osv.
og den forklaring lå da nær, at det var gået her som i
Ejdersted, hvor det frisiske sprog i en påviselig historisk tid er
forsvunden og afløst af plattysk. Man kom da til det resultat,
at den frisiske befolkning havde haft sine bosteder langs
havkysten, lige fra Zuydersøen til Vidå og Listerdyb, medens den
så efterhånden var bleven denationaliseret overalt, hvor den
var uden støtte af foranliggende øer. De sønderjydske
Strandfriser var således en levning af det store folk i dets
nordligste forgrening, afskåren fra sin naturlige forbindelse ved en
udvikling, som også engang i tiden vilde udslette dens
ejendommeligheder I min afhandling „Om de sønderjydske Strandfrisers foregivne selvstændighed“
(Årbøger for nord. oldkyndighed 1868), i hvilken jeg først påviste, at den fra tysk
side fremsatte påstand om disse Frisers politiske uafhængighed i middelalderen var
uholdbar, kom jeg ikke ind på spørgsmålet om deres oprindelse. I anledning af
Saxos fortælling om deres indvandring siges: „hele denne formodning om en
indvandring . . . kan være sand, men den er næppe sandsynlig“..

Denne opfattelse har dog ikke kunnet holde sig overfor
den nyeste tids sproggranskninger og historiske undersøgelser.
Det har vist sig, at de frisiske spor i landene langs
Vesterhavets kyst mellem Ejderen og Weser hidrører fra en
forholdsvis sen tid, det 12. århundrede eller deromkring, medens
befolkningen iøvrigt har været oprindelig saksisk, og
forestillingen om en oprindelig frisisk bebyggelse nord for Ejderen
har derved tabt sin nødvendige baggrund. Da
sprogvidenskaben nemlig samtidig er kommen til det resultat, at
modsætningen mellem nordisk og tysk såvel som mellem de
forskellige tyske mundarter i deres udprægede forskelligheder er
af senere oprindelse end man tidligere tænkte sig, må man
nødvendigvis komme til den slutning, at en frisisk talende
befolkning ikke kan høre oprindelig hjemme på Sønderjyllands
vestkyst, men i en tid, som ligger efter mundarternes
udvikling, må være indvandret hertil fra Frisernes hjemland længere
vesterpå.

De herhenhørende spørgsmål drøftedes først af Dr. Victor
Langhans i et 1879 i Wien udgivet skrift: „Über den
ursprung der Nordfriesen“, i hvilket sprogforholdene dog kun
flygtig berøres; forfatteren søger ad historisk vej at gøre
gældende, at Friserne må være indvandrede til Sønderjylland i
det 9. århundrede. Sproget har derimod fundet en indgående
behandling i et større skrift af Theodor Siebs: „Zur geschichte
der englisch-friesischen sprache“ (I. 1889), der fører til det
ovennævnte resultat, at der ingen geografisk forbindelse er
mellem Friserne nord for Ejderen og dem vest for Weser og
at Friserne overhoved først nævnes udenfor de gamle
Friseregne i det 12. århundrede.

Støttet til disse granskninger har hr. skoleinspektør P.
Lauridsen i „Historisk tidsskrift“ (6. række, 4. bind) skrevet
„Om Nordfrisernes indvandring i Sønderjylland“ og søgt
nærmere at eftervise såvel tidspunktet for denne indvandring som
dens oprindelige udstrækning. Med den skarpsindighed og
omtanke, som er bekendt fra hans andre historisk-geografiske
afhandlinger, efterviser han af sted- og personnavne, at det
gamle skel mellem Sønderjyllands gest og marskegnene tillige
har været den oprindelige grænse mellem den danske og
frisiske befolkning, medens denne sidste dog i tidens løb er
trængt frem på fastlandet og har blandet sig med den danske.
Hvad tidspunktet for den første indvandring angår, sætter han
den til omtrent 1100, altså noget forud for den historisk
afhjemlede indvandring til landene omkring Elbens nedre løb;
forud for dette tidspunkt, mener han, var „Utland“ ubeboet,
et til havets luner overladt overdrev.

Ved at føres til historiske studier fra mangesidige
geografiske interesser har hr. Lauridsen bragt et frisk og velgørende
element ind i forskellige spørgsmål, som var ved at gå i stå
eller blive rent trivielle ved den idelig gentagne granskning og
tolkning af magre historiske kilder. Han har således bragt
klarhed over tilblivelsen af Johan Mejers kårt over
Friseregnene og givet værdifulde bidrag til Nordslesvigs
landbohistorie. Men hvor han kommer ind på en førstehånds
vurdering af ældre historiske kildeskrifter, som man vanskelig kan
nærme sig uden et fortroligt kendskab til tidsaldrenes
historiske forhold i det hele taget, eller hvor det sproglige træder
stærkt i forgrunden, bliver hans blik mindre sikkert og
følgeslutningerne ikke altid vel begrundede. Således i det
foreliggende tilfælde.

Det synes ikke at være faldet hr. Lauridsen ind at
undersøge, om Friseregnen da virkelig har været ubeboet til langt
ind i middelalderen; han går uden videre ud fra, at det har
forholdt sig således. Men der findes jo endnu den dag idag
gravhøje fra hedenold i hundredvis i Ejdersted og på de
frisiske øer, Syld, Før og Amrom! Jahrbücher f. d. geschichte der herzogth. III 459. IV 134. 244. Falcks Archiv
III 55. 66. Hansen, Nordfriesland, s. 17. (Volkmar), Eiderstedt, s. 33. Har da denne befolkning,
hvis grave tilhører både sten-, bronse- og jernalderen, været
uddød, så et nyt landnam kunde foregå i det 12. århundrede?
Derom foreligger der jo intet som helst vidnesbyrd, ingen som
helst antydning.

Spørgsmålet om Frisernes indvandring er da ikke så lige
at besvare ud fra et simpelt geografisk synspunkt og med en
historisk hypotes. Hvad der først må bringes på det rene er
dette, om den gamle befolkning, hvis grave vi finder på øerne,
var frisisk eller dansk eller tilhørte et tredje folk. Hertil må
da svares, at der ikke i sten- og bronsealderen var en sådan
modsætning mellem dansk og frisisk, at disse mundarter vilde
have kunnet fremkomme og holde sig ved siden af hinanden i
den senere udprægede form. Hine tidligere beboere må, da
jo alle omliggende lande må antages at have tilhørt den
germanske folkeæt og ingen sproglevning peger ud over denne,
have stået dem på det nærmeste fastland så nær, at de, hvad
enten de er kommen hertil fra syd eller vest, har udgjort ét
folk med dem. Og da vi nu ikke på den jydske halvø kender
nogen anden befolkning end den danske nord for Ejderen og
den saksiske syd for denne flod, må også disse have tilhørt
en af disse to. Frisernes indvandring må tilhøre en senere
tid, da mundarterne var fuldt udviklede, endog med
dialektforskelligheder indenfor det frisiske, således som de nu
genkendes.

Men en nærmere betragtning af sproget såvel som af
sted- og personnavne på de frisiske øer må snart føre til det
resultat, at deres oprindelige befolkning har været dansk, ikke
saksisk, et resultat, som efter alle historiske og geografiske
forhold måtte have formodningen for sig. Her skal dette dog
kun løselig antydes, indtil en særlig dialektkyndig påtager sig
den fyldigere påvisning.

Hvad først den sønderjydsk-frisiske dialekt angår, da har
det forlængst vakt opmærksomhed, at den er stærkt iblandet
med dansk Se C. Manicus, „Om nordfrisisk og dets forhold til dansk“ i Slesvigske
provinsialefterretninger II 1—46.. Det er ikke enkelte ord, det her drejer sig om,
men hele rækker af betegnelser, der næppe kan tænkes
optagne i den tyske dialekt uden efter et langvarigt og
umiddelbart samliv med danske folk. Naboskab kan ikke have
frembragt dette, thi på den danske side af sproggrænsen findes
intet tilsvarende.

Ser man derefter på stednavnene, da træffer vi overalt
på øerne nordiske ord, — endelsen „um“, der er af senere
oprindelse, bør ikke vildlede. Øen Syld — samme navn i
Norge (Munch, N. i middelalderen, s. 97) — har navnene
List, Morsum, Braderup og Vinningsted, der alle forekommer
i danske egne. Før genfindes i Limfjordens Fur; det har
navnene Klintum, Toftum, Yttersum, Vik og Goting
(Nørrejylland: Gudum, opr. Guthing) o. a. Øen Åland (Aland, Oland)
har sit tilsvarende ved Sverige; Amrum (Omrem) i Amager og
Omø; Gestenakke i jydsk Gesten, Gestbro (O. Nielsen,
Stednavne, s. 186); Langenes og Hvele er nordiske osv. I
Ejdersted minder byerne Tunning og Gærding om de nordiske ord
tun og gård, medens den yderste del af halvøen kaldes
Utholm eller Holmbo herred. Dette kan forfølges i det enkelte
for øen Amroms vedkommende, hvor en udførlig beskrivelse
foreligger (Jahrbücher f. d. landeskunde III 459 ff. og IV 121
ff. 245 ff.). Her findes i stednavnene ord, som ikke kan
forklares af frisisk, men må tilbageføres til dansk. Således
„lynj“, der forklares som dansk lund, måske snarere lyng;
„under kjal“, under kilden, der ellers hedder „kvel“; „stenod“,
osv. Øens havn eller landingssted findes mod sydøst. Her
findes der en gammel befæstning, en krum vold, som det
synes anlagt for at yde øens forsvarere et fast værn. Her er
der et sted, der betegnes som „ual høv“, det gamle hov, hvad
der forklares nærmere deraf, at „til kirke“ hedder „tu høv“;
her skal den ældste kirke have stået. Der findes her
endvidere en samling af 40 gravhøje, af hvilke nogle har navne,
der dog ikke kan forklares af øboernes nuværende sprog Der nævnes Eeshenhuug, Ölfkanhuug, Hamhuug, Stöfkanhuug (Jahrb. IV 245).
Kattarhuug (247). Gravene kaldes også „stiandøsk“, stendysser.. En
strækning ved ual høv kaldes „deansk branang“, hvad der
forklares som dansk brænding, medens en anden strækning
hedder „sydfreskan“, Sydfriserne.

Hvad endelig personnavne angår, da strækker den
blanding af danske og frisiske navne, som hr. Lauridsen med så
meget held har påvist på fastlandet, sig også ud over øerne
og Ejdersted. En mandtalsliste fra denne halvø fra 1535
viser navnene Knud, Iver, Eskel, Bunde, Torkel, Tykke, Ketel,
Bo, Gunne, Arfest, Tymme og andre lignende. I Beltring
herred (i det undergåede Nordstrand) nævnes 1438: Sune,
Jon, Tore, Osbern, Eskel, Erik, Knud, Broder, Moder, Lave,
Tyge, Bo, Ketel, Gunne, Arfast, Iver, Sven, Olof, Tort, Tore,
Tuke, Nampne osv., for ikke at tale om navne som Frode,
Ebbe, Ogge, Timme, Ingver o. l., der muligvis kan være af
tysk oprindelse, men også er nordiske. Ja alt i jordebogens
„brødreliste“ (fra 12. århundrede) findes frisiske og danske
navne blandede sammen: Olef, Nafni, Ketyl, Knut, Vagn.

Vi kan da trøstig gå ud fra, at den befolkning, som fra
de tidligste tider har levet på de frisiske Vesterhavsøer har
været af samme nationalitet som den på fastlandet, nemlig
dansk. Først senere hen i tiden er den bleven fortrængt eller
optagen i en indvandret frisisk, der så har udvidet bebyggelsen
til de lavere og usikkert liggende marskegne.

Men forholder dette sig således, da synes det klart, at
den frisiske indvandring ikke kan sættes så sent som til det
12. eller 11. århundrede. „Kildernes tavshed“, der jo er et
bevis, som må bruges med megen varsomhed, må i dette
tilfælde alene kunne være afgørende; det må ansés for umuligt,
at begivenheder som de, det her drejer sig om, kan være
foregåede i middelalderens hjerte, uden at samtidige danske,
islandske eller tyske forfattere har hørt og fundet det værd at
fortælle om dem, eller at det danske rige dengang skulde have
været ørkesløs tilskuer ved deres udvikling.

Men mange andre historiske kendsgerninger gør det
desuden utænkeligt, at indvandringen skulde have fundet sted på
et så sent tidspunkt. Hvad hr. Lauridsen gør gældende som
formentlige beviser på det modsatte viser sig ved nærmere
eftersyn at mangle al betydning.

Først da dette, at Adam af Bremen ved år 1070
udtrykkelig skulde meddele, at der ingen Friser bor i
Sønderjylland. Ingen historiker, som kender Adam og den tids
historiske forfattere i større sammenhæng, vil tillægge hans
uvidenhed om den slags enkeltheder nogen betydning. Når
han ikke omtaler Friserne, ligger det simpelthen i at han ikke
er bleven gjort opmærksom på deres tilværelse, som ingen
kirkehistorisk betydning havde. De var en fredelig del af
Slesvig stift og lå så afsides, at man meget vel kunde
passere gennem Jylland uden at ane deres tilværelse.

Ej heller har den danske betegnelse af øerne og det
frisiske fastland Ejdersted og Nordstrand som „Utland“ nogen
„etnografisk“ betydning. Valdemars jordebog kalder en del
af Alminde herred (nu Brusk herred) ved Kolding for „uden
vand“; denne del kaldes ellers „Elende“, udenfor landet O. Nielsen, Jordebogen, s. 99 anm. 8. 100 anm. 2.. I
disse navne ligger der sikkert ingen betegnelse af det
ubeboede, de er rent lokale. En „udmark“ er jo heller ikke
unddragen menneskers brug, om den end betegnes som
fraliggende. Enhver strid om ord er jo iøvrigt overflødig, da vi
andensteds fra véd, at Utland var beboet.

At dette Utland var kongelev, er ej heller af virkelig
betydning. I Valdemars jordebog, som giver os denne oplysning,
nævnes en stor mængde kongelev, rigets største stæder,
opdyrkede almindinger, øer og rige godssamlinger imellem
hinanden. Hvad forholdet mellem konge og hertug angår, da
afgiver Utland netop en parallel til hertugens hovedstad,
Slesvig, af hvilken de tre fjerdedele var kongelev. Netop det
samme var noget senere tilfældet med Utland. Der siges alt
i jordebogen, at af de fire „brænnæstallær“ tilhører den ene
hertugdømmet, medens de andre er kongelev; betydningen af
dette ord er ikke sikker, det antages at betegne saltsyderier Var „deansk brænang“ på Amrom en dansk saltbrænding?.
Efter hertugdømmets fuldstændige udskillelse ses det imidlertid,
at hertugen havde et par frisiske herreder, Edoms og
Lundebjerg, svarende til en fjerdedel af hele Utland. 1376 skelnes
der i „kong“ Albrekts breve bestemt mellem „kongens Friser“,
der hører til Ribe, og de Friser, der hører til hertugdømmet;
de første nævnes som bekendt alt 1332 Michelsen, Urkunden, II 316 og 318. 82.. I året 1405
henviste hertuginde Elisabet „kongens Friser“ til dronning
Margrete, og 1411 opregnes de frisiske herreder, som med Tønder
slot var overdragne til dronningen, nemlig: Horsby, Bøking,
Virkes, Beltringe, Pilvyrminge, Øster-Før, Syld og Ejdersted Staatsb. Mag. VIII 650. Anti-slesv.-holst. fragm. XIV 92..
I året 1326 omtaler hertug Valdemar derimod en pantsættelse,
af indtægterne af „vore Friser i Utland“, nemlig 200 mark
sølv årlig Mecklenburgisches Urkundenbuch VII 341 (sml. Michelsen II 161).. Dette må altså være de resterende to frisiske
herreder, Edoms og Lundebjerg, der også 1426, ved landrettens
vedtagelse, udgør en særlig gruppe overfor de tæt
sammensluttede „syvherreder“ Staatsb. Mag. VIII 597, anm. Michelsen har i teksten gjort vold på
landrettens ordlyd og udpeget Syld og Før som de ny tilkomne.. Indtægten af Edoms herred var 1231
120 mark sølv („tantum valet et tantum inde datur“), medens
Lundebjerg slås sammen med Ejdersted og i forening med det
giver 100 mark og 6 nætters gæsteri. Dette svarer vistnok
til de 200 mark sølv, som hertugen 1326 har af sine Friser,
ligesom Edoms herred er omtrent en fjerdedel af Utlandets
nordlige herreder (de giver 1231 ialt 514 mark) og
Lundebjerg af de fire sydlige.

Men synes det herefter at forholde sig således, at Utland
har været delt mellem kongedømmet og hertugdømmet i samme
forhold som selve staden Slesvig, så falder jo enhver mulighed
for derved at bringe det i et ekstraordinært historisk forhold
til riget bort af sig selv.

Ser vi os derefter om efter bestemte historiske
vidnesbyrd om Frisernes tilværelse i Sønderjylland, stanser vi først
ved Saxos omtale af dem i anledning af kampen mellem
kongerne Sven og Knud i året 1151. Ved denne tid, som jo
Saxos hjemmelsmænd mindedes, var efterretningerne om
Frisernes komme alt yderst vage; forfatteren tænker kun på
marskegnene ved Mildå og fortæller, at Friserne engang, da
de søgte sig nye bopæle, traf på disse egne, som de derpå
gjorde beboelige. Dette tyder på langt tilbage liggende
begivenheder, fra hvilke ethvert minde om kampe med en ældre
dansk befolkning var forsvunden.

Længere tilbage hører vi ved år 1110 om, at kong Nils
ikke kunde være i fred i Slesvig for Vendernes overfald, uden
ved Frisernes beskyttelse („nisi munitus Frisonum presidio“).
Dette minder os om, at de sydlige frisiske herreder efter
Valdemars jordebog var henlagte til Danevirke, altså til
landeværnet, hvad der jo forudsætter et ubrødeligt troskabsforhold
overfor rigets fjender, — altså atter et forlængst overvundet
modsætningsforhold mellem danske og frisiske indbyggere i de
samme egne.

Også Slesvig stadsrets bestemmelser om tolden på salt
tyder på det samme. Her skelnes der mellem Friser af dansk
og af frisisk ret, idet de første bor indenfor Isted syssels
herreder (Nørre- og Søndergøs) og derfor betragtes som hørende
nærmere til staden. Frisernes fremtrængen over gestranden
er her altså ikke blot en kendsgerning af iøjnefaldende
omfang, men den synes også at måtte opfattes som liggende
langt tilbage i tiden.
Endnu mere påfaldende er det dog at se Slesvigs
befæstning mod vest og nord kaldet henholdsvis Frise- og
Angelbovirke. Navnene nævnes først i året 1291 Se min afhandling om „Byen Slesvigs virker i middelalderen“ (Årbøger f.
nord. oldk. 1869)., men de stammer
åbenbart fra en langt tidligere tid. Forbilledet er jo her navnet
Danevirke, men dette opfattes alt i det 12. århundrede meget
uklart, idet betydningen af „virke“ som befæstning er tabt af
den almindelige sprogbevidsthed, medens forfatterne nu som
oftest forstår det som „værk“ Saxo kalder det Danorum opus, structura. Valdemars gravplade: Daneverch.
Helmold: Dineverch. Sven Ågesen: Danævirki og Daneverk (Scr. I 50. 63).
Rydårbøgerne har Danevirki og Kovirki (sst. 158. 150).. Det kan altså med sikkerhed
siges, at man ikke i det 12. århundrede vilde have dannet
navnet Frisevirke; det må være nedarvet fra tidligere tider.
Men nu véd vi jo, at Slesvig var befæstet langt tilbage i tiden;
efter runestenene har alt Sven Tveskæg belejret det. Til
kampene om Slesvig i det 10. århundrede må da vistnok
disse virker henføres ligesom selve Danevirke, og det er jo
ikke usandsynligt, at navnene er opståede væsenlig samtidigt
og givne med henblik på de forsvarskræfter, der skulde bruge
dem: Danevirke fik sin besætning af hele folkehæren, medens
Slesvig vel kunde gøre fordring på en besætning fra de
nærmeste egne, henholdsvis Angelboer og Friser. Herpå synes
det jo at tyde, at kong Nils bruger et frisisk landeværn under
opholdet i Slesvig. Det er dog også muligt, at navnene kun
tyder på de egne, det pågældende virke vender ud imod, som
man i Flensborg havde en Frise- og en Angelboport. Men
for Frisernes tilstedeværelse i Sønderjylland er dette jo lige
betydningsfuldt.

Vil vi i danske overleveringer søge efter spor af minder
om Frisernes landnam, træffer vi næppe andet end Saxos
fortælling om Ubbe Fris, der hærgede i Jylland, men blev
hærtagen af Harald Hildetand og derefter gift med hans søster
og optagen blandt hans høvdinger. Han deltog i Bråvalslaget
og nævnes her sammen med Orm Engelskmand, der ligeledes
var overvunden og vunden af kongen. Man får her en
mistanke om, at Orm oprindelig har været kaldet Angelbo og at
Ubbe og han stammer fra oldsagn om kampene ved Slesvig
by, ligesom skjoldmøen Hede, der siges at have givet Hedeby
navn Saxo p. 366 fl. 378. 389. Hervørs saga. Sml. emnet i det tyske digt „Gudrun“:
Friserne drager hen til Normannernes land for at hente den hærtagne G..

Her synes vi virkelig at stå foran gamle overleveringer
om Frisernes indvandring, deres fjendskab og det derefter
følgende fredelige og venskabelige forhold til Danmarks konger.
Hjemlige sagn på Syld går i samme retning, men har
sammenblandet den folkelige modsætning med oldsagn om kæmper og
dværge Hans Kielholt i Falcks udgave af Heimreich, II 343. Hansen, Sagen der
Sylter Friesen..

Til hvilken tid og hvilke tidsforhold skal da denne
indvandring henføres? V. Langhans tænker på det 9. århundrede
og alt Langebek har fremsat den samme formodning. Ved
året 839 fortælles der i frankiske årbøger, at kong Håriks
sendebud klagede over overgreb fra Frisernes side, som
kejseren lovede at lade undersøge. Samtidig klagede Friserne
over de danske vikingers hærtog i deres egne. Det synes da
ikke at ligge fjernt at gå ud fra, at der til de danske
vikingetog, som fastlandets historieskrivere udmaler med så stærke
farver, har svaret hærtog op imod de danske kyster, som de
fremmede forfattere ikke fandt anledning til at tale om, og
som ingen nordisk historie fortæller om af den simple grund,
at der overhoved ikke dengang blev skrevet nordisk historie.

Den fortælling, som Langebek dog især fæstede sin
opmærksomhed ved, hører til året 857 og vedrører den danske
søkonge Rurik, der havde sat sig fast i Durstede ved Rinen.
Han drog, siges der, med kong Lotars samtykke med en flåde
til Danmarks grænse og tog med Håriks samtykke landet
mellem Ejderen og havet i besiddelse med sine mænd. Fra
denne begivenhed, mener Langebek, stammer Utlandets frisiske
befolkning.

Ligesom der overhoved ikke her skal lægges an på at
bringe spørgsmålet om Frisernes indvandring til en endelig og
alsidig afgørelse, men kun at fremdrage de enkelte momenter
til dets besvarelse, således skal også særlig dette punkt
henstilles til nærmere overvejelse. Adskilligt kunde vel tale for
en endnu tidligere indvandring til vore øer; Ruriks overtagelse
af Utland, hvis dette her er ment, kan jo have haft sin
forudsætning i en frisisk befolkning. Man nødes måske til at
tænke på en tid, da Friserne var i livlig bevægelse og følte
vandredriften vågne. Der var en livlig forbindelse mellem
Durstede på den ene side og de nordiske handelspladser på
den anden og for en stor del gik forbindelsen vistnok over
Slesvig og ad Ejderen. Friserne kan da til en tid, da de var
i overvægt, have behandlet os, som vi senere behandlede så
mange andre egne, så de satte sig fast ved Ejderens munding
og ved de nærliggende havne for efterhånden herfra at
fortrænge eller undertrykke de tidligere beboere på øerne og
kysterne. Venderne var jo senere i færd med at gøre det
samme på Falster og andre af øerne i hjertet af riget; her i
en udkant lykkedes det at bringe til fuld gennemførelse, hvad
der hist omsider fremkaldte en afgørende modstand.

For imidlertid at bringe fuldstændig klarhed i hele denne
historiske udvikling vil det være nødvendigt, at
sprogforholdene på de frisiske øer tages for til en fordomsfri og i det
mest enkelte gående granskning, og at derefter stednavnene
og de lokale overleveringer samles i størst mulig udstrækning.
Selve de historiske beretninger kan man næppe vente
yderligere oplysninger fra.

Scriptores rer. Dan. I 547 (522). J. Steenstrup, Normannerne, II 157. 159 f.
175. 178.



FORLIGET AF 11. FEBRUAR 1340.
(1897.)

[Historisk Tidsskrift 6. R. 6. B. S. 671—80.]

Under overskriften: „Fra Holstenervældens tid i
Danmark; 2, mageskiftetraktaten af 11. Febr. 1340“ har hr. prof.
Kr. Erslev i Hist. tidsskr. 6. r. VI 400—417 underkastet et enkelt
punkt i min anmeldelse af et par historiske skrifter en kritik,
som forekommer mig i høj grad at udæske til antikritik Nordisk tidskrift 1883: „Synspunkter for opfattelsen af Valdemar Atterdags
og dronning Margretes historie“ [ovfr. s. 212 ff.]. Det er mig ikke klart, hvorfor prof.
E. helt igennem drager en ældre, vel væsenlig den traditionelle, opfattelse, som jeg
lejlighedsvis havde fremsat 1871, med ind under sin drøftelse.. Den
ellers så skarpsindige forfatter synes her at stå helt uforstående
overfor mine bemærkninger, der rigtignok er fremsatte uden
noget lærd apparat. Men det samme er jo tilfældet med det
spørgsmål, som han lige i forvejen har behandlet, idet jeg
uden at gøre ophævelser af det i få ord har strøget en
vildfarende historisk tradition fra 1325, som han nu slår ihjel
efter alle kunstens regler. Det synes alligevel ikke at være
faldet ham ind, at der også kunde ligge alvorlige studier til
grund for den opfattelse af traktaten af 1340, som han ikke
mener at kunne dele. Men dette er ikke desmindre tilfældet.

Efter at have citeret mine udtalelser om grev Gerts politik
efter kong Kristoffers død 1332: atter at skyde hertug
Valdemar frem som den, der nu formelt sad inde med den danske
krones ret, bl. a. til indløsning af de pantsatte kronlande,
udtaler prof. Erslev, at han „ikke kender noget bevis herfor“,
og han formoder da, at den kun grunder sig på en vilkårlig
fortolkning af forliget af 1339 (s. 405). Dette har
unægtelig forundret mig; men det vilde dog have forundret mig
endnu mere, hvis jeg ikke alt tidligere havde troet at gøre
den erfaring, at en alt for stringent benyttelse af videnskabens
metoder af og til kan føre til at glemme det ældre husråd:
først og fremmest at bruge sine øjne.

Det lå i den pågældende anmeldelse helt udenfor mit
formål at føre et videnskabeligt bevis for de betragtninger, jeg
der fremsatte; men jeg undlod dog ikke at antyde, hvorpå de
støttede sig. Således hentydes der jo til, at hertugens
indløsningsret til „Skåne, Jylland osv.“ anerkendes, og der mindes
om, at han 1340 formelt opgav sin kongeret, før hans navne
og svoger modtog udvælgelsen (ovfr. s. 222. 225); det havde
dog nok været værd at undersøge dette nærmere, før dom
over min opfattelse blev afsagt.

Siden det nu imidlertid ikke er sket, skal jeg belyse
sagen noget nærmere. Det er Hamsfort, som har bevaret en
optegnelse om, at de to frænder drog sammen til Viborg ting
og at hertugen her frasagde sig al ret til Danmarks rige,
hvorefter alle parter højtidelig lovede glemsel af alt det
forbigangne. Den lybske krønike antyder i al sin korthed det
samme: Hertugen førte sin svoger til Viborg ting, hedder det Scr. r. D. I 304. Detmar I 247..
Men det må vel indrømmes, at ingen kunde frasige sig
kongedømmet på Viborg ting, som ikke havde siddet inde med det,
eller dog med nogen rimelighed havde gjort fordring på det.

Men dette er ingenlunde det eneste „bevis“. Alt
Hvidtfeldt, der ligeså lidt som prof. Erslev synes at have kendt
tildragelsen i Viborg, slutter af et brev, som han meddeler
indholdet af, at hertugen og grev Gert efter slaget på Lohede
„atter anmodet sig regimentet her udi riget“. De to har
nemlig i Januar 1333 pantsat Sønderherred Djurs til Stig
Andersen, som han endog påstår hertugen udnævnte til sin marsk
(s. 455, sml. 457).

Men allerede tidligere var de to optrådte som indehavere
af kronens ret (Gert som formynder), nemlig ved pantsættelsen
af Skåne, 4. Novbr. 1332. Ved et forlig mellem hertugen,
grev Gert og grev Johan på den ene og kong Magnus af
Sverige på den anden side overdrager nemlig Johan Skåne med
alle den danske krones borge (cum omnibus castris, corone
regni Dacie pertinentibus) til kong Magnus som et pant på
34000 mark sølv, således at ikke blot denne greve, men også
hertugen og grev Gert beholder ret til at indløse det Rydberg, Sverges traktater, I 537: Terrain S. nos . . Valdemarus et comites
aut quicunque verum et merum jus redimendi habuerit, liberare et redimere possumus
pro summa argenti memorata..

I brev af 2. Avgust 1333 overlader hertug Valdemar
endvidere grev Gert alle de ejendomme (bona) og øer, han måtte
have ret til hinsides Melfarsund, undtagen Langeland, idet han
lover aldrig at kræve dem tilbage, „førend hele Fyns land af
os bliver indløst fra vor nævnte morbroder eller hans arvinger“.
Også her anerkendes jo en indløsningsret til Fyn, den samme
som 9. Jan. 1332 for kongerne Kristoffer og Erik var
anerkendt til Nørrejylland og Fyn under ét. Hertugens ret
begrænses nu til en samlet indløsning, han må ikke kræve pantet
stykkevis (bona, øer), ligeså lidt som hine konger måtte kræve
noget, før de på én gang kunde betale alle de 100,000
mark Michelsen, Schleswig-Holstein-Lauenburgische Urkundensammlung, II 179. 82..

Samme dag (2. Avg. 1333) lod greven sig give brev på,
at hertugen vilde stå på hans side i stridighederne med
høvdinger og adelsmænd i hans pantlande, Nørrejylland og Fyn,
ligesom han lod ham edfæste sine mænd til greven for det
tilfælde, at han skulde dø uden livsarvinger. Forud for disse
breve er der da gået fejder, i hvilke hertugen, eller som det
hedder hans mænd, har stået mod greven, men uden al tvivl
i forbund med danske stormænd, som modsatte sig det
holstenske regimente Michelsen, anf. skr., s. 85.. Der er med andre ord gjort et mislykket
forsøg på at gøre alvor af Valdemars kongedømme, eller dog
en del af det.

Det var nemlig ingenlunde grevens agt at lade sin unge
søstersøn gøre brug af sin og kronens ret; det var ham
nærmest om at gøre ved hjælp af hans navn at holde andre ude,
særlig naturligvis Kristoffers sønner. Hertug Valdemars
stilling var da også særdeles vanskelig. Indtil sit 20. år var
han endog umyndig, og han fik ikke sit hertugdømme
udleveret uden mod løfte om aldrig at skille sin sag fra
morbroderens (brev af 4. Marts 1336, Michelsen s. 186). Alligevel
synes der ikke at kunne være nogen tvivl om, at han jo gang
efter gang har været i forståelse med de danske stormænd om
at bryde Holstenernes åg, hvorfor også greven og hans sønner
til det sidste tiltror ham alt ondt i den henseende, endog
delagtighed i grevens drab.

Ved forliget af 2. Febr. 1339 søgte nu greven for
bestandig at tilintetgøre hertugens fremtidsudsigter i riget; han
måtte love helt at opgive sine krav på virkelig at komme i
besiddelse af kronens lande. At dette ligger i den nævnte
overenskomst, vil prof. Erslev rigtignok ikke indrømme, men
jeg ser ikke, hvorledes man med det foran fremhævede for
øje kan undgå at opfatte det således.

Hertugen underkaster sig først som sædvanlig alle de
forhen antagne vilkår og opgiver al selvstændig politik.
Dernæst opgiver han al den påtaleret, han måtte have på „bona“
i Nørrejylland og Fyn eller andet land, pantsat greven af kong
Kristoffer, ligesom han giver afkald på al ret, hvis han endnu
måtte have nogen. Ej heller vil han hindre Gert eller Johan
i deres pant i Danmark, ved at give sig af med de dem
pantsatte „bona“, eller ved imod deres vilje at tage deres vasaller
i forsvar og forbedelse, når de sætter sig op imod dem, eller
andre deres uvenner Anf. st. s. 192: Insuper si aliquam inpeticionem super aliquibus bonis in N.
aut Ph. . . . . haberemus, hanc penitus resignamus et renunciamus omni juri, si quod
nobis adhuc competere posset; nec . . G. nec J. . . . debemus in pigneribus eorum,
que in Dacia habent, aliqualiter inpedire, intromittendo nos de bonis eis inpigneratis,
aut eorum vasallos . . . defendendo et preplacitando. — Med hensyn til inpetitio kan
jævnføres 2. Avg. 1333: bona inpetere aut repetere (s. 179)..

Prof. Erslev påstår, at der her ved „bona“ kun skal være
tænkt på „godser“, enkelte ejendomme, men dette modsiges
bestemt af ordets forekomst på sidste sted. Her defineres
„pignera“ (det samlede landepant) aldeles bestemt som „bona“
inpignerata, på samme måde som der 1333 tales om „bona“
og „øer“ hinsides Melfarsund som genstand for hertugens
afkald, indtil han kan indløse pantet i sin helhed. Det, han
1339 giver afkald på, er overhoved at forurolige greven (eller
greverne) i deres pant; han må hverken bruge sin
(formentlige) ret til påtale ad rettens vej, eller sætte sig i forbindelse
med de enkelte pantedele (len e. l.), deres indbyggere og
vasaller som deres rette overherre og beskytter. At det ikke
udtrykkelig nævnes, at den ret, der er tale om, er kronens
indløsningsret, kongens højhedsret, ligger jo simpelthen deri,
at greven nu ikke mere anerkender den, men behandler den
som „formentlig“; han er nu færdig med den.

Året efter har bladet vendt sig og grev Gert må atter
anerkende hertugens ret for at undgå et større onde,
anerkendelsen af Valdemar Kristoffersøn. Stillingen ved
forhandlingerne i Lübeck efter nyår 1340 er bekendt; greven bereder
sig i al hemmelighed til at afgøre sagen med sværdet, men søger
samtidig en overenskomst med hertugen, og gennem ham med
Jyderne, for i alle tilfælde at redde de mere fredsommelige
øer. Til den ende sluttes forliget af 11. Februar 1340. Det
er altså ikke nogen „mageskiftetraktat“, som prof. Erslev
hævder i overensstemmelse med den traditionelle opfattelse;
hertugen og greven bytter ikke land mod land, pant mod
pant, men hertugen anerkendes som rette ejer af Nørrejylland,
medens han samtidig vedbliver at være rette ejer af
Sønderjylland.

Det er mig vanskeligt at fatte, hvorledes man kan
unddrage sig erkendelsen heraf, efterat opmærksomheden er bleven
rettet på det; jeg forstår selvfølgelig meget vel, at det i lange
tider kunde overses på grund af en vis formel lighed i lenenes
overdragelse og vurdering. Nægtes kan det jo dog ikke, at
hertugen får overdraget besiddelsen af Nørrejylland, uden at
der forbeholdes greven nogen ret til atter at indløse det,
medens dette er tilfældet for Sønderjyllands vedkommende.

Men dermed har grev Gert affundet sig med hertugen og
hans indløsningsret, øerne må denne samtidig opgive og han
skal gøre fælles sag mod kongesønnen Valdemar: „Vi skal
ikke hindre grev Gert og grev Johan, hedder det, i deres pant
og deres øvrige gods, som de har i Danmark, og vilde nogen
mand hindre dem deri, da skal vi hjælpe at værge det med
100 mand . . . .“ „Skulde det også være, at vi vilde blive
ved vort land (Sønderjylland) og ikke indløse Nørrejylland,
hvad det står os frit for at rådføre os om, da skal vi forvisse
vor morbroder med de nævnte mænd, at vi ikke skal hindre
ham i hans pant.“ Sejdelin, Dipl. Flensb., I 32. Prof. Erslev lægger også her vægt på, at „hindre“
og „have ret til at indløse“ er højst forskellige ting (s. 409 f.). Dette er jo en
selvfølge; men det er ikke mindre vist, at de to begreber jævnlig følges ad i den her
omhandlede gruppe af breve, det er to måder for rette ejers tilbageerhvervelse af
pantsat land. At man, når der bliver tale om at bruge magt, også lader det gå ud over
panthaverens „anderen gude“, er jo krigens gang.

Der er her, som året før, tale om en dobbelt måde at
komme i besiddelse af pantlandet: at „påtale“, „indløse“, og
„at gøre hinder“, d. e. forsøge at tilrive sig det med magt.
Forholdet er i dette øjeblik dette, at junker Valdemar gør
fordring på indløsningsretten til riget som sin faders søn,
hertugen gør det samme som forhen valgt og hyldet konge. Men
medens hin ikke synes at have villet, eller formodedes ikke
at ville slå af på sin formentlige ret til hele kongedømmet,
lader denne handle med sig og nøjes med Nørrejylland;
derefter gør han fælles sag med greverne mod den anden
prætendent. Fortrøster han sig ikke til at tage denne stilling, da
lover han at træde tilbage med hele sin fordring og ikke
oftere at forurolige greven med den.

Et par misforståelser, som prof. Erslev har gjort sig
skyldig i, skal jeg endnu rette. Den ene er sproglig og gælder
det af mig brugte udtryk: „Greven indrømmer hertugen ret
til at indløse Nørrejylland med den ret, Kristoffer havde til
det“. Erslev opfatter „indrømmer“ her som ligetydigt med
„overdrager“ og polemiserer vidt og bredt imod den temmelig
meningsløse tanke, der derved tillægges mig. Sammenhængen
viser jo, at jeg ganske ligefrem har tænkt: Greven indrømmer
(tvinges ved dette forlig til at indrømme), at hertugen har ret
til at indløse Jylland med kongens ret, med den ret Kristoffer
havde. Denne ret indrømmer han ham faktisk ved at indgå
forliget, der bringer indløsningen til udførelse.

Den anden misforståelse er af politisk natur. Prof. Erslev
mener, at den omstændighed, at hertugen forbeholder sig at
træde tilbage fra forliget, skulde vise, at det er ufordelagtigt
for ham, men at modparten er vis på altid at kunne stå sig
ved det. Men dette er kun én af mange muligheder, og jeg
tror, at der er grund til i historien at advare mod alle den
slags metodiske slutninger. Det at kunne træde tilbage fra et
forlig eller en kontrakt er jo i og for sig en fordel, når
modparten under alle omstændigheder er bunden, og det plejer at
være sejrherren eller den stærkeste, som tager fordelene, især
hvor der som her er tale om vanskelige politiske forhold.
Men det sikreste er vistnok i hvert tilfælde at søge den
nærmest liggende forklaring til et sådant forbehold. Her synes
det at ligge meget nær. Der var grund for hertugen til først
at forhandle med Jyderne, om de var villige til at tilvejebringe
løsesummen ved et „sølverstød“, således som det senere på
året blev vedtaget, da kong Valdemar overtog landet. Vilde
de ikke det, var det næppe klogt at overtage indløsningen.
Og skulde hertugen forhandle med dem om det, var det i alle
tilfælde fordelagtigt, at det endnu var meget tvivlsomt, om
han vilde indlade sig på den handel. Vi Jyder plejer at se
os vel for, før vi binder os.

Imidlertid kom hele denne sag jo ikke til udførelse;
greven brød ind i landet med sin lejehær. Om hertugen
forinden er gået fra forliget, og om det da er Jydernes
vrangvilje eller hans egen vankelmodighed, som har været afgørende,
véd vi intet om.

Efter grev Gerts fald trådte den unge konge ind i
hertugens politiske stilling; denne afstod kronens ret til ham og
indløste Nørrejylland for derefter at lade indbyggerne betale
løsesummen og overdrage landet til kongen. Fyn måtte kongen
derimod indtil videre lade greverne beholde som pant, uden
at der var tale om nogen indløsning. Og således fremdeles;
historien efter 1340 er en fortsættelse af den før 1340, kun
at nu kong Valdemar var den overlegne personlighed, som før
grev Gert. Hertugen var af et blødere stof og uden sin frændes
fremragende evner; så meget mere må det regnes ham til ære,
at han frivillig trådte tilbage for ham og hjalp ham til riget.
Den lybske krønike siger: „at hertugen for kongens skyld
påtog sig så vovelige forpligtelser, holdt mange for en stor
dårskab“. Detmar I. 247: Dat de hertoghe so grot eventurende dor des koninghes willen,
dat kerede em manich to groter dorheit.

Det forekommer mig således, at der er god sammenhæng
i den fremstilling, jeg i hin anmeldelse i al korthed har givet
af disse forhold, og jeg kan ikke se rettere end at jeg har
krønikers og breves ord på min side.


INDHOLD.

Afhandlinger vedrørende Nordens historie
i middelalderen. II.


Side.
Om Danebroges oprindelse. En historisk hypothes. (1876.)5.
Hvor blev Danebroge af? I—II. (1881.)45.
Det gamle danske kongevåben. (1879.)52.
Undersøgelser vedrørende Danebroge og det danske kongevåben. (1887.)80.
1. Danebroge og Johanniternes mærke. S. 81.
2. Efterretninger om Danebroge i det 15. århundrede. S. 84.
3. Danebroges tab år 1500. S. 97.
4. Danebroges skæbne efter 1500. S. 105.
5. Danebroges navn. S. 112.
6. Det danske kongevåben. S. 115.
Erland Kalv og kong Valdemar. (1877.)120.
Striden mellem biskop Tyge og Øm kloster. (1879.)129.
I. Hovedpunktet i striden, efter aktstykkerne. S. 133.
II. Krøniken om årene 1246—57. S. 141.
III. Gæsteri-overenskomsten med Peder Ugedsøn. S. 145.
IV. Abbeden Bo og biskop Tyge. S. 148.
V. Abbeden Thure, Juni 1263—November 1266. S. 157.
VI. Biskop Bonde af Slesvig, 1267. S. 163.
Slesvigs gamle stadsret (1880.)170.
I. Slesvigs betydning i den ældre middelalder. S. 171.
II. Kong Svens privilegier. S. 179.
III. Hovedpunkter i stadens forfatning. S. 196.
Efterskrift: En forkastet krønike. S. 208.
Synspunkter for opfattelsen af Valdemar Atterdags og dronning Margretes historie. (1883.)212.
Helgenskrinene i st. Knuds kirke. I—II. (1886—87.)256.
Sognetallet i Jylland i middelalderen. (1890.)309.
Kampen mellem kongerne Sven og Valdemar 1157. I—II. (1890—91)318.
Frisernes indvandring i Sønderjylland. (1893.)343.
Forliget af 11. Februar 1340. (1897.)355.





