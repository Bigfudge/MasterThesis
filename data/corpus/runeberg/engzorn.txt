
SKRIFTER
AV
ALBERT ENGSTRÖM

ANDERS ZORN

STOCKHOLMALBERT BONNIERS FÖRLAG





ANDERS ZORN
AV
ALBERT ENGSTRÖM


STOCKHOLMALBERT BONNIERS FÖRLAG


Copyright. Albert Bonniers förlag 1946


Stockholm. Alb. Bonniers boktryckeri 1946



MOTTO:
Jag har egentligen aldrig vågat drömma långt,
men så har jag också mina flesta drömmar
överträffade mångfaldeligen. En ersättning för att
jag ej som andra funnit lycka i drömmar.
Mången har kallat det -brist på fantasi. Jag
kallar det helst kärlek till verkligheten.
Anders Zorn


  Då Anders Zorn ett par år före sin död föreslog
att jag skulle skriva hans biografi, vägrade jag
absolut. Visserligen skattade jag detta hans bevis på
vänskap och förtroende mycket högt, men ansåg mig icke
vuxen företaget.

  »Om jag skriver om ditt liv, kan jag icke undvika
att skriva om dina tavlor och för att ge sig in på
ett sådant företag måste man vara estet eller
åtminstone konstkritiker, helst med någon examen bakom
sig.»

  »Jag skall berätta om mitt liv och vara alldeles
hänsynslöst sann», svarade han. »Jag har på lediga
stunder gjort början till en självbiografi och ur den
skall jag läsa upp det viktigaste för dig. Där
förekommer också en del funderingar om konst -- -- --»

  »Jag misstänker att du i så fall blir den egentlige
författaren», invände jag. »För övrigt finns ju redan
en hel litteratur om dig. Det skulle bli hela bokhyllor,
om man samlade allt som är skrivet om Zorn. Och
det skulle behövas ett polyglottlexikon för
översättningarna från de olika språken. — Nej, jag anser att

man ej bör skriva om en man förrän han är död. Och
man bör till och med dröja ganska länge efteråt.»

   »Men jag vill just att en man som icke är
yrkeskritiker, skall skriva om mig. Jag är trött på alla
banaliteter om konst, ty hur kan en kritiker förstå
konstens väsen? Nej, kritici äro parasiter på oss.
Endast den som har brottats med Gud inför ett
konstnärligt problem (Zorn kallade mycket ofta sina
tavlor lösningar av problem) och känt segrarens
glädje, kan yttra sig om konst! Kan du för resten
sätta dig in i en konstkritikers avsikt med sin kritik
— med sitt yrke? Vill han säga till oss: så skall du
måla och så skall du icke måla? Vill han varna
publiken för dåliga tavlor? Stundom kommer han
med breda later och gör ned en konstnärs arbete
och försäkrar att det är uselt. Men det har visat sig
ganska ofta att just det han slagit ned på varit ett
konstverk som har stått sig och skall stå sig och
att konstnären bara varit litet före sin tid eller haft
finare uppfattning än kritikern som åtminstone ännu
icke varit mogen att förstå den upptäckt i naturen
målaren gjort och lyckats framställa på duken.»

   Zorn såg riktigt rött för ögonen, då kritici gåvo
målarna råd eller »lovade att återkomma». Särskilt
detta löfte ansåg han löjligt oförskämt.

   »Vem har bett honom 'återkomma'? Vilka grodor
skall han komma med nästa gång?»

   Zorn sökte sanningen och icke de tillfälliga
fenomenen. Det förvirrade, jäsande intresserade honom ej,
och därför ogillade han också den kritik som med
hull och hår slukade de moderna konstriktningarna
utan att kunna skilja det äkta från det oäkta. Han

ställde sig icke fientlig mot de sista »-ismerna», när
lian fann verklig naivitet bakom dem. Ty få kunde
så suveränt säkert skilja mellan äkta och tillgjord
naivitet som han. Men hans aktning för arbetet var
så djup att han måste känna misstro inför de unga
konstnärer, som börja med en stil och löpa i skock
med andra, iklädda samma oindividuella habit som
skällgumsen, »der Leithammel». För att nå en egen
stil behöves arbete. Och »konst kommer av kunna».
Denna sats låg ofta på Zorns tunga.

   Han visade mig en gång för länge sedan en kritik
över Bruno Liljefors, där skribenten full av beundran
demonstrerade konstnärens fenomenala skicklighet.
»Han hade nu kommit så långt att målningen icke
längre var ett arbete för honom.»

   »Har du någonsin sett en sådan fadäs?»

   Zorn var verkligt indignerad.

   »Bakom den grodan ligger nog mycket arbete och
mycken lärdom, examina i estetik och konsthistoria
och mycken läsning av andras kritiker, för att inte
säga mycket studium av konstverk. Men vad har han
begripit av Bruno och hans tavlor? Inte ett dyft!»

   —    Alltnog — Zorn ville att jag skulle skriva om
honom och vi träffades många kvällar i hans
Stockholmsateljé för denna angelägenhets skull. Jag hade
slutligen lovat att tänka på saken och började göra
anteckningar. Men vi kommo aldrig stort längre än
till hans akademitid. Det blev historier i oändlighet
om gamla professorer och kamrater och det underbara
sätt att undervisa, som då var obligatoriskt. Då gällde
tydligen att döda all individualitet i stället för att
locka fram den.

   För varje gång jag stoppade in min annotationsbok,
sedan både jag och Zorn märkt att det gick trögt
med biografin och att vi kommit för långt från ämnet,
kom han med samma påminnelse: »Och jag vill
verkligen att du skall understryka som min åsikt, att sir
Ernest Cassel är den som mest har inverkat på min
karriär!»

   Jag återkommer längre fram till sir Ernest. Men
jag tror att Zorn överdrev i detta fall. Om någon
brutit sig en bana på egen hand, är det Zorn. Och vad
han än ägnat sig åt skulle han ha lyckats. Hans
intuition och enastående arbetsförmåga skulle osvikligt lett
honom på rätt väg och till stora resultat.

   —     Det var ju egendomligt att Zorns tankar och
samtal så ofta rörde sig kring kritikens problem, då
han aldrig lät kritiken inverka på sig och alltid fann
den ha orätt. Men han kunde faktiskt fördjupa sig i
en tidningskritik och läsa en passus om och om igen.
Någon tysk kritiker, vars namn jag glömt, hade gjort
en »sträng vetenskaplig undersökning» av hans
arbeten — jag tror det gällde etsningarna — och efter en
massa djupsinniga utläggningar, som det tycktes
nästan motvilligt, kommit till resultatet att han var
en trollkarl.

   »Nå, då erkänner han ju att han icke förstår mig.
Men jag är ingen trollkarl, utan en arbetare i min
verkstad och vill bli betraktad som en sådan.»

   Han kallade oftast sina ateljéer verkstäder.

   »Men du bör ändå förstå, varför han kallar dig
trollkarl. Vilken icke konstnär som helst som finge
se dig arbeta, då du är som bäst i form och visslar
och gnolar och röker och målar, och plötsligt får se
en sak färdig på staffliet, måste ju tro att du är i
förbund med fan. Och en kritiker som ser resultatet
på en utställning, måste ju om han är ärlig icke
förstå hur du burit dig åt. ’Man versteht nur das,
von dessen Entstehung man einen Begriff hat', säger
Goethe.»

   »Så bra», sade Zorn. »Hör du, Goethe, den tar vi
och gillar. Den ska få leka på vår gård! Sådana få
gärna bli kritici, men Goethe var ju konstnär själv
—   har du sett hans teckningar — inte dumt alls!»

   »Men tycker du inte att kritiken skulle nå längst
med intuition och kärleksfullt erkännande?» frågade
han efter en stund. »Varför skall en sådan där herre
tillåtas att hacka och nagga på en stackars konstnär
medan han lever, medan han söker sig fram? Kan
han inte låta artisten få lösa sina problem i frid och
ro? Nej, en kritiker skall kritisera genom tystnad, om
det är något han ogillar, men genom beröm, om han
gillar. Det är sättet! Men är det inte löjligt att kritici
finna djup i de här moderna gröngölingarnas ledsna
gossar och flickor? Tänk hur ledsna alla se ut på
såna där tavlor — antagligen därför att de äro så illa
tecknade! Där har kritiken förväxlat konstkoketteri
och konst. Tänk, hur fånigt djupsinniga porträtten se
ut nuförtiden! Nej det är icke konst, utan raffinerad
dumhet, blaserthet — men du hör ju inte på vad jag
säger!»

   »Jo, jag antecknar för brinnande livet. Det här
måste komma i din biografi.»

   »Säger du det? Nå ja, det kan vara rätt åt dem!
Men skriv också att jag menar att konst skall älskas
fram och sedan njutas, inte analyseras, inte jämföras
med annan konst. Konst skall inte uttydas. Den
består väl inte av rebusar heller.»

   Jag citerade ett yttrande av Wilhelm Busch om en
kritik: — — — Literatengeschwätz, wie das immer
kommt, wenn Leute über Dinge Reden oder schreiben,
die zum Sehen da sind!

   »Utmärkt», ropade Zorn och upprepade tankfullt:
»'Die zum Sehen da sind.' Det är nog alldeles riktigt
sagt.»

   —     Jag hade en gång med mig några nummer av
Art et Critique från åren 1889 och 1890, då Zorn skar
lagrar i Paris 29- och 30-årig. Signaturen Jules
Antoine skriver den 18 januari 1890: »M. Zorhn (!)
expose une énorme aquarelle qui est un vrai tour de
force et mérite d'interesser par la difficulté materielle
inhérente à son exécution; elle représente, prés d’un
rivage rocheux, à la tombée du jour, une femme et un
enfant se baignant. L'ensemble en est un peu gris mais
témoigne d’un talent sincère basé sur une solide
éducation artistique.»

   Detta ur en kritik av Exposition des artistes
Scandinaves, den ryktbara och omdebatterade. Men den 24
maj samma år skriver han i en redogörelse för en
annan utställning (Société Nationale des Beaux-Arts):
»M. Zorn (nu har han lärt att stava namnet rätt) est
beaucoup trop habile; ses oeuvres semblent avoir été
peintes en quelques instants; et si la franchise
d'exécution est souvent une qualité, elle devient chez lui un
défaut considérable. A force de virtuosité, il arrive
à peindre uniformément d'une couleur grise et
inconsistante.»

   Redan då stack trolleriet kritiken i ögonen. Den
genom mödosamt arbete förvärvade kunnigheten i
yrket gick för långt, tyckte man redan då och det ser
ut, som om den sällan skulle tolereras. Jag frågade
Zorn om han kom ihåg denna kritik. — »Jo, jag minns
den svagt. Men nog kunde karlen ha stavat namnet
rätt från början. Emellertid var jag då världens bäste
akvarellist och kunde behandla materialet klokare än
någon annan. Det tålte de icke. Och det tycks de inte
tåla nu heller. Men vad vet sådana herrar om vårt
studium och våra arbetsårs mödor. Hör du, får jag
läsa igenom det där!»

   Och han fördjupade sig i de båda artiklarna.

   —    Dessa resonemang om kritik och konst är det
enda jag bevarat från mina besök hos Zorn för
levnadsteckningens skull. Annat har jag hittat i mina
skissböcker, som oftast fyllts mera med hastiga
noteringar rörande personer och händelser än med skisser.
Zorn sade en gång några månader innan han dog:
»Din bok blir mitt testamente till dig.»

   »Jag kan aldrig skriva den», svarade jag. Att den
kommit till beror på Karl Otto Bonnier och de
fragmenter av självbiografi Zorn efterlämnat, som
välvilligt ställts till mitt förfogande av hans maka. De
äro skrivna utan tanke på publicering, men i ett slags
lapidarstil som röjer konstnärens sinne för
koncentrering och förenkling. Det som starkast fäster sig i ens
minne efter läsningen av den ganska digra
papperspacken är den målmedvetenhet och den starka
självkänsla som voro orsakerna till hans lysande
framgångar — ty jag behöver väl ej nämna hans
målar-snille, som är erkänt runt jorden av konstnärer och
andra människor, som kunna glädjas åt och beundra
konst utan analyser och jämförelser.

   Men innan jag lämnar begreppen kritik och trolleri
åt deras värden måste jag först citera Maxim Qorki,
då han låter Anton Tschechov vid ett tillfälle yttra sig
om kritiken: »Kritici äro som spyflugor, som störa en
häst under plöjningen», sade han och log sitt kloka
leende. »Hästen arbetar, alla musklerna äro spända
som strängarna på en basfiol — då sätter sig en fluga
på hans länd och kittlar och surrar. Hästen måste röra
på huden och vifta med svansen. Vad surrar hon? Det
vet hon inte själv. Men hon har ofredliga egenskaper
och vill göra sig bemärkt: 'Se, jag är också med! Ser
ni, jag kan till och med surra; om allt kan jag surra!'
Sedan 25 år tillbaka läser jag kritiker om mina
berättelser, men jag kan icke säga att jag i dem funnit
en enda vink av värde, ett enda gott råd. Bara
Skabitschewski har en gång gjort intryck på mig och det
var när han profeterade att jag säkert en dag skulle
dö berusad vid gärdesgården.»

   Och Gorki själv säger om konstnärer och
vetenskapsmän, som skänkt världen skatter av sitt snille:
»Som alla andra dödliga giva de efter sin bortgång
näring åt maskarna, men redan under sin livstid äro
de mat åt kritici och moralpredikanter, som växa på
deras skinn som parasitära lavar på fruktträdens
bark.»

   Det är alldeles som om Anders Zorn skulle ha
skrivit detta själv.

   Och nu ännu en gång till trolleriet!

   En gång i Mora föreslog Zorn att vi skulle etsa
varandras porträtt. Vi gingo in i ateljén och snart
hade han preparerat ett par plåtar. Medan vi väntade
på dessas mognad för arbetet, sökte han efter
etsnålar men hittade bara en, vilken jag som gäst
naturligtvis fick. Vi skulle teckna direkt på plåtarna.
Slutligen fann han en gammal fil i en låda, ryckte bort
skaftet och frågade: »Är du färdig? Nå, då börjar vi!»

   Om någon stund märkte jag som var ovan att jag
redan fördjupat mig för mycket i detaljer och
överarbetat teckningen. Jag beklagade att jag förstört en
vacker plåt. Men Zorn svarade ej. Han bara
tecknade. Plåten kved och gnisslade under filen. Plötsligt
sköt han den över till min sida av bordet. »Det blev
riktigt bra», sade han. »Jag hann bara röka två
cigarretter.»

   Det hela hade gått med fenomenal hastighet, men
blev en av hans bästa porträttetsningar och finnes
avbildad i alla större verk om Zorn.

   Ett annat slags trolleri:

   Vi skulle segla från Grisslehamn över till Åbo med
Zorns gamla kutter Mejt. Han hade telefonerat och
frågat om han inte borde ta något gevär med sig
på sjön och i så fall vilken sort. Jag svarade att vi
säkert inte skulle få användning för något jaktgevär,
men möjligen för en revolver — ty tiderna voro
oroliga. Han hade emellertid bestämt sig för att ha
bössa ombord och envis var han så att det räckte för
många personer. Nå, ta i så fall ett kulgevär.
Möjligen kan du få skjuta någon säl som ligger uppe,
när vi komma in i Ålandsskärgården. Så kan gastarna
laga sälbiff åt oss. Det är gott. Zorn inköpte ett gevär
med två lopp, ett för hagel och ett för kula.

   Nåväl — vi seglade öster ut. Det var en strålande
vacker dag, frisk kuling och solsken. När vi kommit
ut halvvägs till Åland mötte vi gammal dyning och
Mejt började rulla kraftigt. Plötsligt undrade Zorn
över att ingen fågel syntes till. Han ville pröva
jaktlyckan. Han hade för övrigt aldrig jagat, aldrig dödat
ett liv på någon jaktstig.

   »Nå, men då tycker jag att du inte skall försöka,
även om vi får se fågel. Det är inte lätt att skjuta i
den här sjön! Tänk dig själv: båtens rörelse,
dyningens rörelse, sjöns rörelse och dina egna rörelser,
när du skall sikta — allt detta blir en väl
komplicerad uppgift för en ovan.»

   I detsamma ropade en av gastarna: »För över
kommer några tordmular — jaha, de slå ned just nu!»

   »Dom ska vi ha», sade Zorn helt kategoriskt. »Kan
du se dem?»

   Jag hoppade upp på relingen och höll mig fast i
stagen. Sjön var grov fast kulingen blivit en fredlig
bris. Jo, jag såg dem.

   »Men käre Anders, låt bli att skjuta! Vad skall du
med tordmularna? Och tänk vilket besvär att få in
dem i båten! För resten kan du skadskjuta någon och
det vore ju synd.»

   »Nu ser jag dem. Tre stycken. Tag rodret och styr
i lagom håll!» Jag såg en hård, bestämd glimt i Zorns
ögon.

   Jag styrde, skottet gick och alla tre tordmularna
lågo stendöda i sjön. I samma ögonblick upptäckte
jag en lom, som kom söderifrån med fart som en pil.

   »Men den där skjuter du inte!» sade jag.

 »Jag har ju kulpipan kvar», svarade Zorn lugnt och
 höjde geväret.

 »Mycket för långt håll!» ropade jag. »Omöjligt!
 Skjut inte!»

 Men Zorn sköt och lommen daskade i sjön som en
 kappsäck. Han hade fått kulan genom huvudet.

 »Ja, di säjer ju att herr Zorn ska vara lyckans
gullgosse!» sade kocken. »Såna skott har jag aldrig sett
 och ändå har jag varit med om sjöfågelsjakter sen
 jag var så liten att jag knappt kunde ro.»

 Med stort besvär fingo vi in alla fyra fåglarna i
 båten. Zorn strök med handen över lommens vackra
 dräkt.

 »Nå, det var ju synd, förstås. Men de sluppo att
 plågas.»

 Jag vågade icke säga det jag tänkte:

 »Ett tredje skott riskerar du ändå inte, Anders!»

 Ty det började komma mera fågel i luften. Och det
 fanns en möjlighet att lian riskerat både ett tredje
 och ett fjärde skott. Det var bäst att tiga. Men
förvisso ägde han Aladdins lampa bland sitt bohag.

 Detta är vad jag upplevat med »trollkarlen» Zorn.

*

 Han yttrade en gång: »Bland alla världens
konstnärer har jag aldrig träffat någon, som ingivit mig
 mera respekt än Bruno Liljefors. Om någon har
inverkat på mig, är det han.»

 Då jag bad Liljefors berätta något om Zorn,
svarade han genom att skänka mig följande ordknappa

men mycket uttömmande karakteristik, vilken det är
mig en stor glädje att få meddela läsaren:Författarens stavningssätt och kommatering respekteras.

   »När jag som nittonåring kom till Stockholm och
Målareakademien, midt upp i en för mig ny verld
bland konstnärsynglingar med svajiga akademimössor
hörde jag ständigt namnet Zorn nämnas och det stod
som ett sus af undran och beundran om det, såväl
för mannens fenomenala målarebegåfning som hans
originella personlighet för övrigt.

   Han kallade sig på den tiden Leonard i förnamn.
Sjelf syntes han ej fästa sig synnerligen vid den
uppmärksamhet han väckte der han stilla gick sin väg
fram litet lutande, med blå pincenéz i sitt jemna
barnansikte — som dock ibland kunde få något af
örn.

   Denna hans skenbara likgiltighet i förening med en
viss flotthet i klädedräkten gjorde kanske att pojkarne
en smula retade sig på honom och i hvarje fall lifligt
diskuterade honom, — men måla kunde han — det
voro alla eniga om.

   Han gick i modellskolan då jag kom in i antiken
(jag kom aldrig upp i modellskolan utan slutade
Akademien och arbetade sen på egen hand).

   När modellen hvilade fingo vi antikelever ibland
komma in och se på arbetena.

   Der fanns på den tiden många duktiga unga män
och det var en fröjd för oss att gå omkring och se på
deras friska 'uppläggningar' och beundra deras must
och färg och 'sanning' som då var modern. Man 

  
diskuterade deras olika sätt att 'se', deras flotta
behandling, lyckliga trics etc. i det oändliga.

   Men framför Zorns staffli med dess trängsel var
det tyst. Det hördes möjligen då och då ett dämpadt
öfvertygelsevibrerande 'det var fan'! Det var alltihop
och det högsta uttryck för att man kände sig gripen.
Kritik tänkte ingen på eller hade användning för.
Man såg att det var en karl som hade något att säga
och som sade det med så klar och tydlig stämma att
det var ingenting att göra åt.

   Skulle någon ha frågat oss hvad det var som grep
oss i verket — om derför att det var fint i färgen,
originellt eller modernt skulle vi blott svarat: ’det
är så förbannadt bra' Det var hvad man kände,
och det med sådan styrka att det mesta annat
verkade som barnjoller. På denna tid predikades
'sanning' Man skulle måla så 'som det såg ut’ och
började allmänt lägga an på riktiga valörer: färgen
skulle 'stå' rätt. Många anade t. o. m. att ett ensamt
konseqvent genomfördt valörarbete — färg invid färg
—   vore den bästa vägen härvidlag men de vågade ej
taga steget fullt ut. I sjelfva afgörandet hissnade de
som inför en afgrund, började rita och peta i
detaljerna och kompromissa och det hela rann ut i
sanden.

   Men Zorn, han hissnade ej.

   Likt katten i sin takränna — som medveten om
sina möjligheter rör sig med samma lugn deruppe
som nere på marken — lika kallblodigt mötte han de
mest svindlande uppgifter med sin metod. Han
förstod att med den kunde uttryckas allt — från gräs
och sten och luft och vatten till qvinnohull och 
själslif — blott man ej darrade på handen. Och sen var
han ej rädd.

   Med obönhörlig stränghet satte han färg bredvid
färg och der ha vi kärnan i hans så kallade
trollkarlsegenskaper.

   Ty genom de riktiga valörerna i massorna
suggererades åskådaren att sjelf i fantasien bygga upp och
se detaljerna i det oändliga.

   Så småningom träffade vi tillsammans och jag kom
att flytta till hans pensionat. — Han fick intresse
för mitt arbete der jag satt och sökte framställa
jagtbilder från skog och mark, saker som ju inte kunde
målas direkt efter naturen såsom eljes var tidens
nästan fordran, utan mest måste göras genom
minnesarbete, underhjelpt af de lagar man tyckt sig finna i
naturen för färg och form.

   Det var just dessa lagar han också hade sitt nöje
att leta ut. Det var en högtid att höra på honom —
hvilken kunnig, klar och skarp iakttagare han var —
denne man som mången trodde bara 'stod och
kopierade sin modell'. Och ingen har gått ödmjukare till
verket än han — fast han alltid bara litade på sig
sjelf.

   En tid var jag sysselsatt med att måla en räf i
vinterlandskap, och Mickels pels beredde mig de
otroligaste bekymmer. Jag försökte all sorts teknik för
att få den mjuk och fräsch men förgäfves — det blef
ej hår — bara allt annat i gips, trä eller oljefärg.
Jag hade nog redan en aning om valörernas betydelse
men trodde att i en så speciell sak penselföringen
skulle ha afgörandet.

   Zorn följde med intresse gången af mina lidanden.

   Jag tyckte mig en dag ha lyckats rätt bra men
kände mig ej öfvertygad och vädjade till honom.

   Han såg på räfven en stund och så sade han: ’Ja
du har onekligen fått håren bra men det ser ut som
om han rullat sig i dem — ej som om de växte på
honom.’

   Han hade rätt!

   Han tog fram sina målargrejor — aqvarell då —
och bad mig lägga upp ett gammalt räfskinn jag hade,
så ville han demonstrera litet valörmåleri.

   Han började betänksamt sätta af på papperet några
färgklumpar här och der. Det skedde så ymnigt att
han för att ej färgen skulle rinna af måste hålla
papperet vågrätt öfver knäna. Han manövrerade med
sina 3—4 toner så jag började tro han bara satt och
lekte då på en gång som genom ett trolleri räfpelsen
stod klar i all sin prakt med alla sina underliga
skiftningar och besynnerligt nog föreföll så detaljerad
—   fast intet hår var utritadt — att jag tyckte mig
kunna blåsa i håren för att få se den grå
bottenullen lysa fram. Här var ej alls fråga om någon
tillfällighet i den rinnande färgen, som råkade ge
illusion, utan ett fullt medvetet ordnande af tonerna.

   Det var det stoltaste prof på hvad man den vägen
kunde åstadkomma — om man är stark nog.

   Hvad som alltid slog mig hos Zorn som konstnär
—   och han har gjort intryck på mig mer än någon
annan — var hans helgjutenhet från första stund till
den sista. Han var som 'sjelfväxt trä' jemfördt med
utsågadt.

   Han byggde ej upp sitt konstnärsskap med hjelp af
förebilder. Han såg sin egen väg och gick den fram
som vore det den naturligaste sak i verlden.
Karlfeldt liknar honom också i ett tal vid en elf — den
mest träffande bild synes det mig. Att komma med
kritik vore som att säga till Mississippi att ej flyta
omkring som han gör.

   Då kritici hos en sådan man som Zorn påpekat
brister har jag undrat om det skulle ha varit någon
vinst för Zorn eller åskådaren om han kunnat lägga
sig till rätta efter de vinkar som gafs — eller hvad
vore eljes för mening med kritiken? Zorn renodlade
sina teorier allt mer under åren. I hans senare saker
kunde man ibland få se sådant som han ej skulle
kunnat göra tidigare i sin så kallade krafts dagar.
Hans iakttagelse lefde och skänkte oss nya skatter
äfven om handen åldrats. — Begreppen
konstnärsskap och ungdom blandas föröfrigt stundom ihop.

   Konstnär är dock ej liktydigt med man i
beväringsåldern.»

*

   Jag såg Zorn första gången i Göteborg på Valand,
där jag var elev. Jag stod i ett rum trumpen och
sur och övertänkte min ställning, som ej var vidare
lysande. Jag minns situationen som i en dröm.
Genom dörren såg jag ut i vestibulen och där stormade
Zorn fram med min kamrat Helga WesterbergSedermera Vilhelm Stenhammars maka. vid
handen och efter henne en lång rad av herrar och
damer. Jag hörde Zorn ropa: »Nu ska vi vara glada
barn!» Jag såg honom bara ett ögonblick. Han var
ung, elegant, ståtlig, och anförde det skrattande
sällskapet nedför trapporna. De skulle på middag — — —
   

                    
   Men bitterhet fyllde min själ. Jag undrade om det
egentligen var någon idé för mig att bli konstnär.

   Andra gången såg jag Zorn i Stockholm hos John
Kindborg på en kamratfest där jag var yngst i
sällskapet. John Kindborg förmedlade närmare
bekantskap mellan Zorn och mig. Det var en stor händelse
i mitt liv. Inom parentes var Kindborg den bäste
kamratkritikern under och efter akademitiden enligt
både Zorns och Liljefors’ samfällda utsago.
Kamratkritiken är den bästa, ty den är ej egoistisk. Den är
sann och har inga pretentioner. Den har också en
annan förtjänst: den blir aldrig tryckt, och kritikern
kan ej skryta med sin kritik som konst, vilket torde
vara meningen för närvarande. Han kan ej lyssna till
sin egen stämmas välljud. Man får en enkel
upplysning i sak av en kamrat — voilà tout! — Efter festen
hos Kindborg träffades vi ett par gånger i Stockholm,
men mera ytligt. Grundligare blev det i Paris 1894,
då min hustru och jag voro där som nygifta. Vi hade
intet resekreditiv utan jag fick pengar med vissa
mellanrum från Sverige. Vi voro på hemresa från
Italien och en dag stodo vi utan reskassa. Remissan
hade fördröjts av någon anledning. Jag kände mig
ganska enkel ty jag hade ingen bekant i staden —
åtminstone ingen som hade pengar. Jag slog upp en
tidning i vårt trista hotellrum — och där stod att
Monsieur Zorn, den berömde målaren, anlänt till
staden och sin ateljé vid bulevard Clichy. Jag hade
faktiskt icke en sou i fickan, bad min hustru vara
lugn, sprang ned på gatan, anropade en droska och
sade Zorns adress. Jag hade Caesars lycka ombord.
Zorn var hemma och jag bad att få låna hundra
francs på några dagar. Det var mycket pengar på
den tiden och jag tyckte att min anhållan var djärv.
Men Zorn tog genast fram plånboken, jag fick sedeln
och störtade ut till den väntande kusken. När jag
kom hem, hade rek-avien kommit. Jag hastade ut
igen, fick en ny droska och gav åter kusken Zorns
adress, kom slutligen ännu helt andfådd in i hans
våning och betalade igen hans hundra francs.

   Och Zorn sade: »Detta var bland det
egendomligaste som har hänt mig. Jag har lånat bort pengar
många gånger, men ingen har någonsin betalat igen,
Vi måste vara tillsammans i kväll!»

   Han nämnde en adress och ett klockslag. »Var där
då, så ska vi ut och titta på stan.»

   Jag minns att vi voro tillsammans minst ett dygn
i sträck.

*

   Första gången jag var i Mora gästade jag Zorn
tillsammans med vår gemensamme oförgätlige vän
Hjalmar Lundbohm. Vi hade hemsökt Carl Larsson i
Sundborn några dagar och lätt lockat med oss både
Carl och Karin Larsson till Mora. Det var underbara
dagar av kamratglädje och all slags gamman. En
episod: Jag hade fått carte blanche av Zorn att gå
och rota som jag ville i hans verkstad. Där låg i ett
hörn en packe papper och dukar om varandra. Jag
drog fram dem och studerade. I den packen hittade
jag ett av Zorns bästa porträtt. Det var bilden av
Kings-Karin. Den var något skamfilad och bar
märken av klackjärn. Ty om lördagskvällarna ställde
Zorn på den tiden som oftast till dans för kullor och
masar i ateljén. Och det var just inte så noga, hur
de sparkade, ty de voro favoriter och gynnades på
alla sätt.

  Full av indignation rusade jag med duken upp till
Zorn och Lundbohm, som sysslade med något i stora
salen i andra våningen. »Hur kan du låta dina
bönder sparka på en av dina allra bästa tavlor? Jag
försäkrar dig, att även om du inte inser det, den här
duken är bland dina förnämligaste!»

  Ty den var målad med en brio och en glädje, som
gjorde mig helt extatisk.

  »Tycker du det?» sade Zorn. »Å ja, den kanske inte
är så dum.»

  »Jag köper den. Albert har rätt!» sade Lundbohm.
»Men du får inte vara lika dyr som i Amerika!»

  »Hjalmar skall få den för kamratpris», log Zorn.
»Något skall du betala! Låt oss säga tusen kronor,
va? Det är väl inga pengar!»

  Och Lundbohm plockade fram tusenlappen ur sin
plånbok. Tavlan var hans och jag tror att det var
hans käraste minne av Zorn.

  Zorn hade principer även då det gällde en så nära
vän som Lundbohm. Den som har pengar skall alltid
betala något!

  Vid detta besök fingo Carl Larsson, Hjalmar
Lundbohm och jag var sin förnäma present av Zorn,
nämligen den lilla skulpturen Faun och Nymf. Det vill
säga vi fingo tillåtelse att beställa var sitt exemplar
hos bronsgjutaren. »Men gjutningen få ni betala
själva! Någon ordning skall det vara!»

   Jag erinrar mig just nu en dag i Stockholm
tillsammans med Zorn. Vi möttes på gatan och han sade:
»Vill du äta lunch hos mig, så skall du få etsningar!»

   Om jag ville! Jag minns att han bjöd på harsod;
soppa på hare, våra förfäders ursprungliga sätt att
tillaga det djurslaget. Han skrev upp receptet åt mig.
»Stycka haren i småbitar och koka den i vatten
tillsammans med råskalad potatis, peppar och salt.» Så
enkelt och ändå en delikatess!

   Då vi efter måltiden gått in i ateljén för att röka,
hämtade Zorn en väldig portfölj. »Här har jag mina
etsningar. Ta så många du vill.»

   Detta var ju ett löfte att ta ad notam. Men jag är
verkligen en blygsam man och valde med urskillning
endast en och visst icke någon av de berömdaste,
»Tack, nu vill jag inte ha flera.»

   »Visst vill du ha flera! Plocka på dig bara! Det är
inte alla dagar man får Zornetsningar på maten.»

   Nå — jag tog efter mycket betänkande ännu en och
slog igen portföljen.

   »Det var mig en fan till smålänning att vara
nödbedd! Gå på bara!»

   Jag tyckte att situationen började bli pinsam och
sade: »Hör du, Anders, du vill bara pröva mig, men
mig lurar du inte. Vill du inte själv välja ut en
etsning åt mig?»

   »Nej, det gör jag inte. Välj själv!»

   »Efter du är så givmild, så giv mig 'irländskan'!»

   »Nehej, den får du inte!»

   Och han slog igen sin dyrbara portfölj. »Men du
skall få 'Mona' för att du varit hygglig.» Och han
öppnade portföljen igen och räckte mig ett exemplar
av detta i mitt tycke kanske hans förnämsta blad.

   »Den vågade jag inte tänka en halv tanke på!»

   »Det var bra, det! Men nu skall vi signera
konstverken!» På ett skrev han: Till Albert Engström från
hans Zorn. »Ser du, nu heter jag Hans i förnamn.»

   Hans vänskap var trofast och uppoffrande. Endast
en gång kommo vi i konflikt och då på grund av en
händelse som jag kallade bagatell. Men det skulle
jag icke ha gjort. Han blev alldeles rosenrasande.

   Men det är en lång historia och bör helst berättas
i samband med sagan om vår resa till Finland och
Estland. Denna resa blev en stor upplevelse för både
Zorn och mig. Jag börjar:

   Det var sommaren år 1905. Zorn, Repin och min
ringhet hade valts till hedersledamöter i Finska
konstnärsgillet. Zorn och jag hade lovat att komma
över till Helsingfors och tacka för denna utmärkelse.
Innan vi startade från Stockholm hade vi försökt få
Erik Axel Karlfeldt med oss men han påstod sig
icke våga följa två så väldiga sjörövare längre än till
Vaxholm. Jag tror att Karlfeldt alltid och gärna skall
minnas vårt kvitterande av huvudstaden och sjöslaget
under Vaxholmsfästningens murar. Sedan den
sörjande och avskedsvinkande skalden försvunnit ur vår
åsyn fortsatte vi till Furusund, där vi kastade ankar
på natten.

   Zorn var god seglare och utmärkt navigatör. Han
kunde ta sig fram var som helst, även utom
farlederna om också hans envishet ibland förde honom
i brydsamma situationer. Han antog nämligen att
sjökorten voro praktiskt, och icke endast i teorien,
korrekta.

   »Seglar jag riktigt och rigoröst noga efter kortet
och ändå kommer på grund, får sjökarteverket betala
fiolerna.»

   Det påstås att han upptäckt åtminstone två nya
grund och sålunda gjort korten rikare och mera
pålitliga. Han ville helst sitta till rors själv och det
var bevis på stort förtroende då han lämnade pinnen
åt någon gäst. På mig var han icke säker i början.
Då vi lämnat Furusund, passerat Arholma och
befunno oss i Ålandshav, vart det plötsligt alldeles
stillt, men luften i öster och norr såg skickelsediger
ut. Stora åskmoln staplades upp vid horisonten. Zorn
gick ned för att sova ett slag och anförtrodde mig
rodret. Plötsligt blevo gastarna och jag vittne till ett
ganska ovanligt skådespel långt ute på havet: fem
skydrag rörde sig längst ut.

   »Gå ned och väck herr Zorn», sade jag, »det här
måste han se på!»

   »Nej, vi törs inte, han vill aldrig bli störd, om det
inte är fara å färde.»

   I detsamma kom en bris virvlande på vattnet som
blev alldeles vitskummigt. Jag körde skutan upp i
vind och ropade: »Anders, Anders!»

   —     Och i samma ögonblick lade hon sig på sidan
så att bommen släpade i vattnet. Zorn rullade från
kojen långt uppåt salongsväggen, vaknade och
störtade upp i sittrummet.

   »Vad ställer du till? Ja, se man skall aldrig lämna
rodret åt någon annan.»

  Han var alldeles yrvaken. Men då han såg ett av
skydragen närma sig, fortsatte han: »Ja, jag förstår
att du inte rådde för det här — men varför väckte
du mig inte? Detta är ju storartat. Upp och ta in
rev!»

  Vi togo in två rev, men måste snart sticka ut dem
igen. Ovädret var över och för en varm sakta sydväst
gledo vi framåt eftermiddagen in i
Grisslehamnsviken.

  Två dagar stannade Zorn hos mig och hade mycket
nöje av att se på dansen kring midsommarstången,
som ännu stod kvar. Grisslehamn var då ganska
oberört av sommargästkulturen och de gamla danserna
gingo med liv och lust efter tonerna av fiolen och
dragspelet. Bland de dansande bondflickorna fann han
en som sedermera blev hans bästa modell både för
målning och skulptur. »Alma» blev ryktbar på två
kontinenter.

  Han gjorde även bekantskaper bland mina gamla
modeller och förbrödrade sig med xylografen
Andersson, vars historier och originella livsåskådning mycket
tilltalade honom.

  Vår segling till Finland blev härlig. Zorn hade
aldrig varit i Åbo och vi bislöto att segla dit för
att studera den gamla staden med dess svenska
minnen. Mästerligt skötte han sin Mejt i alla situationer.
Endast ett litet missöde kan jag anteckna från
Åboresan.

  Vi skulle passera en stor fjärd. Vädret var det
härligaste, solen sken, vi hade ätit frukost, sutto och
rökte och blevo smått sömniga.

 »Gå ner och lägg dig, Anders», sade jag. »Jag
 sitter uppe ett par timmar.»

 »Nej, nu ska vi lära upp Calle till sjöman.»

 Calle var en av gastarna, en 17 års pojke, käck
 och trevlig. Och Calle ropades akter över.

 »Calle, kan du ansvara för Mejt en timme?»

 »Ja, såvida det inte blir väder.»

 »Styr då så här! Somna inte! Kom ihåg att du nu
 står i ansvar för både båten och våra liv! Nu går vi
 ner. Pojken skall lära sig segla. Han har anlag.»

 Bara en svag kåre drog över vattnet. Inte en
molntapp syntes på himmeln. Calle var skärgårdspojke
 och hade gott huvud. Alltså var faran minimal. Vi
 gingo ned i salongen och lade oss. Men vi somnade
 inte utan lågo och rökte och pratade. Vi hade väl
 legat en timme eller två, då vi kände skrapning i
 botten.

 Vi rusade upp. Där satt Calle vid rodret och
stirrade fånigt på oss.

 Mejt stannade med en svag stöt. Tångskogar vajade
 på båda sidorna om båten. Vi sutto fast i en
bergskreva.

 Inte ett ord av förebråelse åt Calle, men Zorn bad
 honom bara se på kompassen. Pojken hade styrt en
 massa streck ur kursen.

 »Jag måtte ha lurat till litet.»

 »Det kanhända», sade Zorn, »men felet är inte ditt
 utan mitt.»

 Inför denna förkrossande kritik började tårarna
 komma i ögonen på Calle.

 »Ut med varpankare», kommenderade befälhavaren.

 I detta vackra väder borde det vara en leksak att
få loss Mejt, även om det började brisa litet, vilket
det också gjorde. Men det blev inte så lätt som vi
trott.

  Medan vi höllo på med arbetet, närmade sig en
vedskuta med tre ålänningar ombord. Zorn ropade an
dem och bad dem hjälpa oss. De måste ju ha grövre
doningar ombord än vi.

  Men skepparn och hans pojkar svarade inte. De
bara hånskrattade, slogo sig på knäna av
skadeglädje och den yngste räckte till och med ut tungan
och gjorde lång näsa, när de passerade på ett par
båtlängders avstånd.

  Minst två timmar höllo vi på innan vi fingo Mejt
ur den bergskreva, där vi kilat oss in. Just då vi
voro färdiga, kom en kuling odh vi beredde oss att
ta igen den förlorade tiden. Mejt dansade fram över
sjön. Hon tycktes dela vår glädje över den
återvunna friheten.

  Då vi rundade en skogbeväxt holme och satte ny
kurs hunno vi ifatt vedskutan och detta med lätthet,
ty nu stod hon på grund.

  Nemesis!

  Vi passerade den så nära vi kunde. I vanmäktigt
raseri knöto ålänningarna näven åt oss, medan
förbannelserna strömmade ur deras käftar.

  »Kan du hitta någon logik i den där ilskan?»
frågade jag Anders.

  »Ja det kan jag. Se, så vacker den där rödskäggiga
fan är, när han är arg. Han är säkert en bra karl —
bara litet dum! Det är med sådana karlar vi erövrade
både Finland och Östersjöprovinserna och kommo
hela Europa att darra.»

   I Åbo gjorde vi inga bekantskaper utan studerade
slottet och museet på egen hand samt gjorde utflykter
i trakten med istvoschik under ett par dagar. Axel
Gallén skulle ha slutit sig till oss där, men hade fått
förhinder och ämnade möta först i Helsingfors.

   Skärgården mellan Åbo och Hangö traverserades
utan äventyr. Vi togo den långsamt och njöto som
ett par pojkar av hav och sol, luft och frihet. Zorn
hade köpt en enkel bleckpipa i Åbo och lät om
kvällarna, när vi kastat ankar i någon lugn vik, sina
dalmelodier strömma ut över det finska vattnet. För
resten sjöng han eller gnolade och visslade mest
hela tiden då vi voro under segel. Och var morgon
på huvudet i sjön. Han var mycket bättre simmare
än jag och satte en viss ära i att ständigt »bräcka»
mig idrottsligt. Han kunde sitta till rors en hel dag
utan en tråd på kroppen och låta sol och vindar härda
sin hud. Han var hårdför i den vägen. Jag skulle
gudbevars en dag icke vara sämre än han och satt
naken från soluppgången till kvällningen, vilket hade
till följd att jag efter ett par dygn en natt vaknade
i feber alldeles eldröd över hela kroppen och betäckt
av blåsor. Sedan bytte jag formligen skinn ett par
dar framåt. Detta var den enda malörten i min
glädjebägare under hela resan — utom min konflikt med
skepparn — och den kommer jag strax till.

   Nåväl — vi seglade in till Helsingfors och
anvisades en förnämlig plats i dess jakthamn. Och när vi
snyggat oss och ansågo oss oklanderliga i fråga om
elegans, stego vi i land.

   På kajen stod en hel skara gamla vänner, främst
bland dem Axel Gallén, Vikström och Stigell. 
Finnarna voro     glada, ty det tycktes  just då   ljusna  för
dem politiskt. Och finnarnas festhumör har ju blivit
proverbialt.   En  serie fester började, men     ingen  kan
väl begära     att jag skall kunna    redogöra för dem.
Alltnog — en kväll hade vi haft två gäster ombord —
ty Zorn tog hellre emot gäster än lät sig bjudas.
Dessa voro av en mycket gedigen kroppsbyggnad och
då jag fått i uppdrag att föra dem i land i jollen,
vågade jag icke ta mer än en åt gången,.

   Jag hade ett långt stycke att ro, och när jag
landade med den siste gästen var jag alldeles
uttröttad. Vad var naturligare än att jag gick upp till
en gammal vän för att läska mig med en grogg?
Zorn hade sagt, då jag sista gången stötte ut från
Mejt, att han var dödstrött och ämnade somna som
ett gott barn alldeles ögonblickligen. Jag kunde ju
låta bli att bullra för mycket, då jag kom tillbaka
med jollen.

   Jag var borta halvannan timme, av vilken tid rodden
tagit en halvtimme, och längtade nu efter sömn.

   Men Anders hade icke gått och lagt sig. Han satt
på akterdäck fullt påklädd och var arg som ett bi.
En sådan skopa förebråelser vet jag mig aldrig ha
varit utsatt för. Jag var enligt Zorns utsago en
alldeles förfallen individ utan sinne för någon av en
gentlemans egenskaper, bland vilka den enklaste och
första och naturligaste var att vara korrekt i fråga
om tid.

   Jag satt alldeles förkrossad. Jag funderade på att
låta sätta mig i land med mina grunkor och försvinna
ur Anders' tillvaro. Men jag måste ju medge att jag

icke varit fullt korrekt, fullt »all right», med vilket
omdöme han alltid förut hedrat mig.

   Men vi voro ju vänner och av en vän bör man tåla
mycket, särskilt om man själv har felat. Jag hade
emellertid aldrig sett honom från den sidan och
började undra om det icke var bäst att låta någon läkare
ta hand om honom. Slutligen frågade jag allvarligt,
om han menade att vår vänskap härmed var definitivt
avslutad. Om ursäkt hade jag naturligtvis bett
upprepade gånger, men tyckte mig ha talat för döva
öron,

   »Vänskapen slut?» ropade Anders. »Då har du
alldeles missförstått mig. Nu ska vi dricka champagne!»

   Och han sträckte fram sina cigarrettbruna fingrar
till ett handslag.

   I den tidiga morgonstunden letade han fram bröd,
smör och konserver, ty gastarna voro i land och
lediga, och den stigande solen fick se oss ta en
försoningens »vickning» i Mejts sittrum.

   »Tycker du inte att korkarna smäller särskilt festligt
i dag så här på tumansfesten?» sade Anders. Sedan
dess kom aldrig en fnurra på tråden oss emellan.
Men han glömde heller aldrig situationen och jag
skall så länge jag lever minnas den kraftiga
anmärkningen för för sen ankomst. Han var rigoröst noga
med tider och mötesplatser. Ingenting kunde hindra
honom i den vägen.

   Från festernas rad minns jag särskilt tydligt
konstnärernas bankett för oss, men jag kommer också ihåg
att Zorn förebar trötthet och gick frampå morgonen,
då humöret stigit till den grad att Gallén och jag
började leka bältespännare med nakna överkroppar
—   fast utan knivar. Slutet av festen förlorar sig i en
dunkel sagovärld.

   Mest höllo vi ihop med Albert Edelfelt, Zorns
gamle vän från Paristiden och min sedan åtskilliga år
tillbaka. Vi seglade till Borgå och Haikko, där vi
blevo Edelfelts gäster. Vår värd ville att vi skulle se
hans barndomshem Kiala. Vi reste dit på en
underbar kräftfest åtföljda av några konstnärsvänner. Och
sista kvällen hos Edelfelt med Louis Sparres och
andra! Från den har jag ett rörande minne.

   Edelfelt var redan märkt av den sjukdom som skulle
lägga honom i graven, fast vi icke kunde eller ville
tro att slutet var så nära — två eller tre veckor. Han
ville visa mig någonting i övre våningen och vi gingo
uppför trappan. Plötsligt stannade han på översta
trappsteget, slog armarna om min hals och snyftade:
»Om du visste hur olycklig jag är!»

   Hela hans kropp skakade. Jag blev rädd att han
skulle kollabera — utbrottet kom absolut utan
förebud. Ty nere i våningen hade han skämtat och talat
om gamla lustiga episoder från sin ungdoms resor.

   Jag ropade nedåt trappan, där jag hörde någon
komma: »Säg åt Zorn att han kommer hit upp nu
genast!»

   Zorn kom. »Vad står på?»

   »Albert är sjuk», sade jag. »Du måste hjälpa till att
lugna honom.»

   Då slog Edelfelt den ena armen om Zorns nacke
också och började gråta helt konvulsiviskt.

   »Men säg då, på vad sätt vi kan hjälpa dig!»
viskade Zorn, alldeles vit i ansiktet.

  »Inte kan ni hjälpa mig! Jag har aldrig dugt till
något. Hela mitt liv har jag behandlat konsten som
en sköka! Och när jag ser er båda, friska, starka och
fräcka och orädda, känner jag att jag aldrig har varit
konstnär riktigt någon gång.»

  Ja, där stodo vi alla tre med armarna om varandra.
Varken Zorn eller jag kunde tränga tillbaka tårarna
och hade fullt upp att göra med att hålla vår vän
upprätt.

  Men då började Zorn tala som till ett sjukt barn
—   så vackert, så fint och lugnande och på samma
gång så smålustigt skämtande att Edelfelt slutligen
måste dra på munnen och vart sig själv igen. Zorn
ville att han skulle följa med oss på Mejt eller
åtminstone om någon månad resa över och vara
tillsammans med oss i Dalarna. Vi skulle måla tillsammans
och vara som pojkar, som unga konstadepter ute på
sommarbete. »Och vad det beträffar som du sade om
ditt förhållande till konsten, så vet jag att ingen,
ingen av mina vänner bland alla konstnärer jag träffat
har älskat konst som du, så högt och ädelt. Så älskar
man ingen sköka!»

  De där orden etsade sig in i mitt minne och jag
kan ännu, när jag vill, se Edelfelt skratta med tårarna
i ögonen och krama sin gamle vän Anders. Anfallet
var över och kvällen slutade så glatt som endast
konstnärer kunna ha det tillsammans.  — — —

  Under vår Helsingforsvistelse fingo vi inbjudning
att besöka Maxim Gorki, som då bodde i Terijoki
vid finska gränsen. Gallén och jag bådo Zorn segla
dit. Vi försäkrade att han icke skulle ångra resan.

  »Nehej, nu ska bara vi tre vara tillsammans. Vi ska
inte umgås med journalister!»

  Detta var ju hårda ord om Gorki och vi sökte båda
få Anders in på andra åsikter om vederbörande, men
han var obeveklig.

  Sedan vi besett Borgå och Runebergsminnena där
samt gjort en tyst honnör vid Eugen Schaumans grav
satte vi kurs på Reval sedan vi gjort en liten tur inåt
Finska viken i det vackra lockande vädret.

  Den 27 juli på kvällen 1905 slängde vi kroken i
jakthamnen — det står i mina anteckningar. Det skulle
bli kappsegling utanför Reval och hamnen var
överfylld av segelbåtar. Zorns insegling till ankarplatsen
vid klubbhuset var ett litet mästerstycke och
beundrades högljutt och med handklappningar av de
estniska jaktmännen, som välvilligt beredde oss plats
sedan en grovhuggare till hamnuppsyningsman på
översittaraktigt sätt sökt göra det så krångligt som
möjligt för oss. Men han återkallades på sitt eget
språk och sitt egna maner till ordningen och den
vackra Mejt låg slutligen efter förtjänst. Hon var
ädlingen bland båtarna i hamnen, putsad, ren och fin
med oklanderliga segel och jag kan försäkra att vi
och gastarna icke heller gjorde oss illa. Ty vad
snygghet beträffar klickade det betänkligt hos våra värdar.
Men vi voro ju i Ryssland och förvånade oss ej.

  Det var verkligen belärande att i Zorns sällskap
studera den gamla staden med dess åldriga kyrkor,
dess Schwarzhäupterhaus, dess pittoreska gränder,
gårdar och underliga prång. Det var de svenska
minnena som mest tilltalade honom. Men han förde oss
också ut till Katharinenthal för att beskåda Peter den
stores lilla hus och kasta en blick in i hans
sängkammare, där tsaren sovit med sina kvinnor och sina
tre adjutanter.

   På tre dagar gjorde vi Reval och efter
förhållandena ganska grundligt, åto rödkålssoppa oh ryska
gurkor, drucko stäppgräsvodka till kaviaren men
vågade oss ej på champagnen, då Zorn hade bättre
ombord. Han hade ovanligt lätt att reda upp de saker
han föresatt sig. Jag minns att vi en gång på måfå
klättrade upp i ett medeltidshus ända till vinden.
Huset var nämligen högst ovanligt och verkade
åldrigare än något annat i staden. Vi kommo in i en familj,
där endast husmodern kunde litet tyska. Efter några
minuter voro vi bänkade där och husfadern skickades
att köpa bier och Rigabalsam, en dryck som vi nu
smakade för första gången och med blandade känslor.
När vi nedtågade följda av värdfolkets glada
avskedsrop och nickningar hade vi tack vare Zorns
konversation fått en god inblick i Revalförhållanden och hur
man har det i en enkel arbetarfamilj där.

   Naturligtvis bestego vi Slottsberget, där Lindanissa,
esternas gamla fästning, en gång stod och där
dannebrogen föll ned från himmeln. Jag gjorde en teckning
av Zorn viftande med dannebrogen. Jag kommer icke
riktigt ihåg om han ännu ägde den som dekoration.

   Från Reval seglade vi med Odensholm, den lilla
svenska ön mittemot Hangö, som mål. Just då det
var tid att äta middag, närmade vi oss Baltischport,
den lilla staden vars hamn sällan fryser, huvudorten
för strömmingsfisket i Finska viken. Gallén föreslog
att vi skulle segla in i den lilla hamnen för att få äta
i lugn och ro. Sjön gick tämligen hög. Sagt och gjort.

  Vi hade icke legat där många minuter förrän tre
sluskigt klädda karlar uppenbarade sig och sade något
på estniska. Gallén översatte: »Det är tullen, som vill
ombord.»

  »Skulle sådana där sluskar få trampa min fina Mejts
fina däck!» sade Zorn. »Aldrig i livet! För övrigt har
någon tullvaktmästare aldrig varit ombord här. Mejt
är inte van vid sådana herrar. Och jag smugglar inte,
säg dem det!»

  Gallén förkunnade detta för de smutsiga
publikanerna, vilka började tala högt och slå ut med armarna.
De sågo riktigt farliga ut.

  »De säger att de måste gå ombord», sade Gallén.

  »Kommer aldrig i fråga. Duka fram middagen!»
ropade Zorn till gastarna. Dessa började duka och
Zorn tände en ny cigarrett. Gallén klättrade i land
och närmade sig de ruskiga individerna för att
förklara, vem Zorn var och vad Mejt var för en båt. Vi
hade ju legat i Reval tre dagar utan att tullen gjort
oss den äran.

  »Stå inte och resonera med de där utan kom
ombord. Jag är hungrig», ropade Zorn.

  Gallén kom och de tre drogo sig knorrande upp
emot staden, som låg ett gott stycke från hamnen.

  »Få se hur det här går. Ester kunna bli ganska
otrevliga. Och garnisonen i stan är rysk. Den kan bli
ännu otrevligare. För resten äro de ju i sin goda
rätt!»

  Zorn hade emellertid satt sin envisaste sida till och
då var han orubblig.

  Vi åto, men både Gallén och jag ansåg att vi borde
skynda och hissa på.

   »Vi ska dricka kaffe i lugn och ro!» förklarade
Zorn.

   Vi hade just druckit vårt kaffe. Zorn sade
småskrattande att våra farhågor varit något förhastade.
Men just då vi hissat segel och för den svaga vinden
i lä under land började röra oss mot det smala
hamnutloppet, ropade en av gastarna: »Nu kommer di!»

   Och mycket riktigt! Långt uppe i land närmade sig
en liten trupp soldater med gevär och påskruvade
bajonetter i språngmarsch. I samma ögonblick vi
rundade piren för att gå till sjöss hunno de ned till
hamnkajen, skreko och gestikulerade, vinkade och knöto
nävarna omvartannat. Men utanför piren stod vinden
bättre, seglen fylldes och vi sköto allt bättre och
bättre fart.

   »Underligt att de inte skjuter», sade Gallén. »Här
skulle de kunna göra vad som helst med oss. Vi skulle
försvinna spårlöst, om de ville. Tur för oss att det
var hyggligt folk. Det här får vi inte göra om,
Anders», tillade han. »Du glömmer att vi lever i
verkligt oroliga tider. Och här i Estland jäser det för
tillfället värre än på andra ställen!»

   »Inga smutsiga tullsluskar ombord på min fina
Mejt!» sade Anders trankilt. »Låt dom gärna skjuta.
Jag har bössa ombord och kan sköta den, eller hur,
Albert?»

   Jo, jag måste ju medge det efter de två prov på
hans skjutskicklighet jag sett utanför Grisslehamn.

   På eftermiddagen fingo vi Odensholm i sikte.

   Vi började studera det ryska sjökortet för att lära
oss landningsmöjligheterna. Det skymde redan och
under långa timmar av stiltje hade vi sett den lilla
öns kapell och fyrtorn hägra. Nu kom kvällsbrisen och
gav oss litet fart. Det skulle finnas en hamn, men var?
Plötsligt gulnade vattnet och vi urskilde tydligt
bottenstenar och vaggande tångruskor. Vi beredde oss på
en liten grundstötning, då vi upptäckte en fiskarbåt
på väg ut till havs. Vi hissade lotsflaggan. Grund
syntes överallt omkring oss. Vi försökte gå till havs
igen samma väg vi kommit. Då vände fiskarbåten, inan
svängde armarna och pekade. Vi föllo av, Mejt fick
fart och vi trodde oss klara, då fiskarbåten, rodd av
kraftiga armar, var alldeles inpå oss och en man
ropade på svenska: »Fall mera! Det ligger en stor
sten framför er.»

   Vi föllo förbi ett grund, som annars skulle ha
skaffat oss nattarbete, och voro räddade.

   Båten lade sig längs Mejt och lotsen steg ombord,
Hans gång på vårt däck var stolt som en vikings ocb
med sina nakna fötter gick han säkert som på sitt
eget stugugolv.

   Det var ingen lätt insegling från den plats vi
befunno oss på, då han kom ombord. Det blev lova,
falla, lova, falla i oändlighet.

   Plötsligt sade lotsen: »Är ni svenskar?»

   »Ja.»

   »Vi äro av samma stam. Gud välsigne!»

   Och han räckte fram handen åt oss. Det var som om
vi skulle ha hälsat på någon av våra förfäder tio
släktled tillbaka i tiden.

   Då vi äntligen lågo i hamn och lotsen gått ombord
på sin skötbåt, kände vi redan att vi voro hela öns
välkomna gäster. Det var sent, men vi gåvo oss ej
tid att vänta till följande morgon. Vi rodde i land
och efter en liten promenad till det gamla kapellet
voro vi snart i byn som låg där halvt sovande i
skymningen med grå sävtäckta hus, som verkade medeltid.

   Ur en ladugård kom en kvinna tassande i
sälskinnskor, och vi tilltalade henne. Hon svarade på en
underlig gammalsvenska, och medan vi pratade, kom
folk till. Om några minuter voro vi förstådda,
välkomna, och gäster i en stuga som snart fylldes av
byns män och kvinnor.

   Detta var något för Anders Zorn. Han har många
år efteråt sagt, att besöket på Odensholm gripit
honom mera än något annat sammanträffande med
utomlandssvenskar.

   Vi fingo en skur av frågor om Sverige, och när
Zorn som var vår talesman, svarade, stockade sig hans
röst av rörelse och hans ögon blevo fuktiga, då vi
fingo några glimtar av svenskarnas historia på
Odensholm. Sedan många århundraden har ön varit en
svensk koloni, men avfolkades av pesten för 600 år
sedan. Därpå togs den i besittning av estniska
sjörövare, men Gustav II Adolf lät åter befolka ön med
svenskar. De nuvarande invånarna ansågo sig ha
privilegier från honom eller drottning Kristina och
påstodo sig vara skattskyldiga — fyra tunnor salt fisk
och fyra tunnor torkad — men visste icke till vem
skatten skulle lämnas. En estnisk baron sades ha köpt
ön och hade en gång kommit för att förändra de
gamla villkoren, men öborna betraktade sig
fortfarande som svenskar och underkastade sig ingen
förändring. De skulle gå man ur huse med sina sälbössor
och skjuta så länge det fanns krut och bly.

   »Det är bra! Håll ut!» sade Zorn.

   Vi bjödos på kvällsvard. Brunt bröd, smör, flundra,
stekt i svinflott, rökt torsk, Odensholms specialitet,
rökt flundra, filbunke, hembryggt öl, mjölk — Zorn,
Gallén och jag riktigt vältrade oss i njutningar.

   Zorn försökte tala dalska med våra värdar och det
gick riktigt bra. Han steg i deras aktning och hans
båda kamrater fingo även ett stänk av äran. De hade
undrat över Zorns och min uniform —
segelsällskapets — och ansett oss något dubiösa, ty uniformer
gåvo dem obehagliga idéassociationer. Vi voro ju i
Ryssland och tiderna sågo ut att bli onda. Men Zorn
verkade ju inte skatteindrivare eller militär och hans
sätt att fråga ut dem om deras förhållanden och tala
om gamla tider försäkrade oss om deras hjärtan.

   Med oss talade de en noggrant grammatikalisk
högsvenska, inlärd ur tidningar och böcker, men
sinsemellan använde de gammalsvenska, våra och deras
fäders språk, om också på en särskild dialekt.

   Mitt i natten rodde vi ombord för att sova. Det
hade blivit storm. Skummet rök över jollen och
nordan tjöt i vanterna.

   »Här borde vi stanna länge», sade Anders. »Är det
inte som om vi varit tusen år tillbaka i tiden?
Luktade det inte gammal sund hedendom i stugan?»

   Zorn höll mycket på hedendom och talade gärna
om blot och offerknivar och asakult. Han tyckte att
kristendomen hade för litet av manlighet i sig.

   —     Efter några få timmars sömn gingo vi i land igen
för att dra ut kvadratroten ur Odensholm. Och det
blev en fest för oss — kanske mest för Zorn. Han
kände sig förenad med öboarna genom något mystiskt
blodsband. Han beundrade deras stolta hållning och
rättframhet. Hos dem fanns ingen slavkänsla, sade
han, och ändå hade de varit ryssar så länge.

  Vi gingo ur stuga i stuga och Zorn undersökte allt
med vetenskaplig noggrannhet. Här var han på sin
mammas gata. Husgerådet studerades i varje gård,
husens arkitektur, ladugårdarnas resning och
inredning, takkonstruktionerna med sina drakhuvuden,
taktäckningens anordning. Men framför allt beundrade
han folktypen.

  Under varje svartrökt tak voro vi ärade gäster och
man bullade upp för oss allt vad husen förmådde vid
måltiderna. Vi drucko tremännings det härliga ölet ur
trästånkor, där träet insupit ölets själ, så att den nötta
kanten kändes stark och god att suga på.

  Det blev sent också den kvällen, men varken Zorn
eller våra värdar tycktes ha brådska. Kvinnorna
deltogo mycket litet i samtalet, men desto ivrigare voro
männen. Jag tycker mig minnas att kvinnorna icke
talade högsvenska. Det var tydligen endast männen
som studerade tidningar — rättare tidningen, ty det
var Aftonbladet som letat sig väg till den avlägsna
ön, fast den nu icke synts till på något år. Zorns
försök att tala dalska med värdinnorna gåvo icke det
resultat han önskat, men de höllo att se på.

  »Såna kvinnor! Nej, men titta på dem! Såna
underbara kvinnor!» sade han halvhögt till oss gång på
gång. Och de unga voro verkligen beundransvärda.
De formligen strålade av hälsa och sundhet, rörde sig
med omedvetet fritt behag och rodnade av blygsel
då de tilltalades.

  När vi kommit ombord, dekreterade Zorn att vi
måste segla följande dag, ty vi kunde icke längre ta
våra fränders gästfrihet i anspråk. Den var alldeles
för storslagen och måste redan ha gjort djupa
tomrum i deras förråd.

   »Men jag skall köpa rökt torsk av dem i stället»,
sade Anders. »Den ha de gott om och den måste vi
få betala, annars stanna vi i för stor
tacksamhetsskuld.»

   Vi voro uppe med solen och rodde i land för att
bada. Utanför den rad av klippor och grund som äro
Odensholms naturliga försvar, rullade Finska viken
mörkblå med fräsande toppar, ty det var storm. Men
inne på hamnens solbelysta sandstrand klädde vi tre
vikingar av oss och vadade ut bland lösryckt tång
och glattslipade kalkstenar tills vattnet blev simdjupt.
Det badet talade Zorn om många år efteråt. Vi
sprungo omkring på stranden som unga vildar och
läto solen och blåsten torka oss. Vi sträckte ut oss
bland enbuskarna, dem havsvinden brett ut som gröna
mattstumpar. Ännu minns jag hur den starka ljumma
vinden svepte som böljande silke omkring våra
kroppar. Vi kände tillvarons glädje koncentrerad och knöto
musklerna av hälsa och trots.

   Det blev svårt att ta avsked av våra goda
stamförvanter, men vi ville icke åstadkomma hungersnöd
och ölbrist bland dem. Zorn följde en blond jätte
in i hans rökstuga och kom tillbaka med en stor säck
rökt torsk följd av jätten, som ömsom i stum
förvåning stirrade på en sedel och ömsom bröt ut i
något som på avstånd lät som protester. Jag är
övertygad om att så har aldrig en säck torsk betalats.

   Men nu kom avskedets oåterkalleligen sista stund.
Samme man, som lotsat oss in i hamnen, erbjöd sin
tjänst vid utseglingen och följde med sin eka. Två
rev hade vi tagit in, ty vinden var fortfarande mycket
hård. Och när vår lots efter välförrättat värv hoppade
ned i ekan, var också han ägare av en sedel av för
honom fantastisk valör.

  Vilken Croesus hade besökt Odensholm? Var det en
kung? Alldeles osäkert var det inte!

  Efter Zorns död — alltså femton år efteråt — fick
jag ett vackert brev från Magnus Brus, lotsen, som
läst om dödsfallet i de svenska tidningar, som vi
omedelbart efter vår hemkomst prenumererade på åt
öboarna. Zorn hade på ön hunnit bli en nästan
legendarisk figur. Men kriget hade gjort Odensholmarna
utfattiga. Ön hade till och med bombarderats av
tyskarna. Jag lyckades göra en insamling och rädda
de fattiga fiskarna. Zorn skulle om han levat gjort
det ensam. Ty han var sådan.

  —     Vi satte kurs söder ut. Vårt närmaste mål var
Hapsal, den gamla vackra staden med så många
svenska minnen. För hård akterlig vind under sol lade
vi snabbt de få milen bakom oss, mötte ryska
örlogsmän i sundet mellan Wormsö och fastlandet och
stävade på eftermiddagen in i Hapsals grunda hamn,
som på sina ställen nätt och jämnt tillät oss komma
fram. Skummet rök över hamnarmen. Några sluskigt
klädda individer stodo på träkajen och ropade något
när vi passerade. I en hast kastade vi kroken och
fingo ned seglen. Jag följde en av gastarna i jollen,
men i den skvalpiga sjön med små krabba rykande
vågor kunde vi icke komma piren närmare än inom
hörhåll. En av de smutsiga figurerna som ropat kunde
litet tyska. Jag frågade om vi icke lagt oss riktigt.

Han svarade med att fråga vad vi voro för landsmän,
tydligen obekant med vår svenska flagga. Då han
fått klart för sig vilka landsmän vi voro, började han
springa inåt land följd av sina kamrater. Om några
sekunder voro alla som uppslukade av jorden.

  Vi rodde tillbaka till Mejt och berättade.

  »Sa du inte att vi kommer i fredliga avsikter?»
frågade Zorn. »Där ser du, vad svenska namnet har för
en klang i Ryssland. Vi vänta väl en stund, få vi se
vad som händer.»

  Efter många och långa minuter närmade sig en
hel hop människor, anförda av den tysktalande sjåaren
och en herre, som icke heller såg vidare
förtroendeingivande ut. Denne gjorde tecken åt oss att ro längre
inåt land med jollen. När vi kommit inom hörhåll,
befanns han tala utmärkt svenska. Han var av gammal
svensk släkt, förklarade han och sådana funnos många
här i Hapsal och omnejd. Mejt låg emellertid inte
bra till. Det var bäst att han fick komma ombord
och hjälpa oss.

  Vi måste ro ännu längre inåt land i lä av några
pråmar, som stodo på grund i det gula vattnet, innan
vi kunde ta honom ombord. Han såg högst obehaglig
ut. Vi frågade efter hamnmyndigheterna och han
skrattade. Han kände till vattnet här mycket bättre än
några myndigheter. »Akta er för ryssarna, mina herrar!
Lita bara på mig — jag är ju svensk som herrarna.»

  Det var intet annat att göra än följa hans
anvisningar. Ingen publikan syntes till, ingen uniformerad
tjänsteman och dock ser man i Ryssland oftast mer
än nog av dylika.

  Vi hissade på igen och svensken lotsade oss några
hundra meter närmare land, där han påstod vara plats
just för sådana båtar som vår. Men sjön var lika
orolig där och Zorn ansåg oss icke ligga säkra med
bara ett ankare, varför vi rodde ut med ett
reservdito.

  Den välvillige svensken såg ut som en veritabel
halvherre och hans krage var mycket smutsig. Han
ville visst ej ha något betalt för sina tjänster, men
han skulle tvärtom ställa sin tid till vårt förfogande.
Han var den som bäst av alla kände till Hapsal och
han insinuerade något om alla orientens fröjder i land.
Tretusen badgäster befunno sig för tillfället i Hapsal,
bland dem ryska änkekejsarinnan. Och sköna damer
hade kommit dit från Berlin och Paris och Petersburg.

  Vi skulle just äta middag och mannen gjorde ingen
min av att vilja beröva oss sitt sällskap. Han tycktes
trivas ombord och började till och med göra sig bred.

  Naturligtvis bjödo vi honom på middag — enda
sättet att bli av med honom, som vi trodde. Men han
var som en igel. Slutligen frågade jag honom om jag
icke fick säga till om jollen för hans räkning. Vi
skulle kläda om oss för att gå i land. Men han hade
inte bråttom. Han ville gärna vänta. För resten skulle
vi inte kunna reda oss utan honom. Tullen kunde när
som helst komma ombord, men bara en vink av
honom — och den skulle drypa av som våta hundar.

  Vi klädde oss eleganta för att ta Hapsal i
skärskådande. Jag såg en olycksbådande glimt i Zorns ögon
och erbjöd mig att ta hand om karlen, men Zorn
varnade mig. Den där tycktes vara i stånd till vad som
helst. Det vore bäst att vi tre höllo ihop. Gallén
rasade.

   Äntligen kommo vi i land. Zorn tog ett mycket
demonstrativt avsked av mannen, tackade honom för
hans hjälpsamhet, tog fram sin plånbok och tryckte
en sedel i hans hand. Han stoppade den på sig med
likgiltig min, men lämnade oss ej utan följde oss
som en skugga under ideligt pratande.

   Så småningom kommo vi till badområdet, där det
myllrade av människor av de mest olika kvaliteter
—   och kvantiteter! Vår efterhängsne ciceron försvann
några ögonblick och kom tillbaka med en fransk
kokott av dimensioner som verkade otroliga. Men då
blixtrade det ur Zorns åskmoln. Damen dunstade bort
trots volymen och Zorn undanbad sig vidare tjänster
av vår tilltagsne följeslagare. Vi kunde absolut reda
oss på egen hand, försäkrade han. Vi voro vana vid
det. Hade han förstått? Vi ville vara ensamma! Karlen
bugade sig servilt, önskade oss »lycka till» och drog
sig tillbaka. Men uttrycket i hans ögon var så
obehagligt, att Gallén sade: »Den där har vi inte sluppit
än, ska ni få se. Det är en riktigt ful fisk, som kan
skaffa oss verkligt obehag. Han kan vara spion och
vi måste akta oss!»

   Men vi hade inte kommit till Hapsal för att leva
badortsliv. Vi vände badorten ryggen och gingo
uppåt staden. På gatan träffade vi en välvillig man, som
också talade svenska och blev intresserad. Han visade
oss vägen till ruinerna av den gamla biskopsborgen
och kyrkan från 1200-talet. Skaffade oss en hygglig
ciceron och lämnade oss med många hälsningar till
det gamla landet. Där bland ruinerna strövade vi till
sent på kvällen och Zorn fantiserade som endast han
kunde det om gamla tider, då danska och svenska
vikingar härjade här. Han hade en förmåga att
åskådliggöra, särskilt då det gällde uråldriga tider och
primitiva förhållanden. Han älskade att kalla sig
fornnordisk hedning och försäkrade att ingen religion
hade hans sympatier som vår gamla före Ansgarius.
»Ansgarius, vet ni vad han var, pojkar? Han var en
fransktysk provryttare i religion. Att dom inte ristade
blodörn på honom här hemma!»

  Vi återvände till badgästvimlet för att supera på
någon restaurang. Vi valde den som såg elegantast
ut, det vill säga minst ryskt smutsig, fingo ett bord
och något lätt att äta. Naturligtvis sade Zorn till om
vin, och med vin menade han alltid champagne. Salen
var fullproppad av människor av vilka en stor del
voro mycket berusade. Stojet, skriket och atmosfären
blevo slutligen alldeles orientaliska. Plötsligt märkte
vi i trängseln och larmet att vi blivit fyra vid bordet.
Mittemot Zorn hade vår otrevlige ledsagare från
hamnen slagit sig ned. Vi stirrade på varandra, häpnande
över en dylik fräckhet. Smilande frågade han oss om
vi gjort några trevliga och sköna bekantskaper. Zorns
drag stelnade till och han svarade ej utan skålade
demonstrativt med Gallén och mig. Lymmeln sträckte
fram sitt glas för att bli serverad champagne, men vi
låtsade ej se gesten. Han beställde en flaska öl och
tycktes ej reagera mot vår ogästvänlighet utan fortfor
att prata.

  Plötsligt skar något som liknade ett dödsskri
genom det övriga obeskrivliga larmet. Det tycktes
komma från ett närliggande rum, vilkets dörr stod öppen.
Där inne skymtade en biljard och flera personer, som
gestikulerade ivrigt. Skriket fortfor. Gallén och jag
störtade dit i tanke att en människa höll på att
mördas. Vår otrevlige bordsgranne följde oss.

   Där inne brottades två personer i guldsmidda
uniformer under biljarden. De vrålade och revo varandra.
Det var tydligen en strid på liv och död. Men
runtomkring skrattade och skrek man.

   »Det är ingenting», sade vår följeslagare. »Det är
bara stadens polismästare och general X. De ha
druckit för mycket vodka. Ingenting att fästa sig vid.
Om en stund äro de goda vänner igen. Låt oss gå
tillbaka till vårt bord!»

   »Men nu vill jag passa på att säga», invände jag,
»att herr Zorn vill vara ensam med oss. Han är icke
vid humör att träffa obekanta. För övrigt ska vi gå
ögonblickligen.»

   Mannen bugade och försäkrade att han icke skulle
störa oss mera, men han såg ut som om han samtidigt
gnisslat tänder av återhållen ilska. Vi satte oss hos
Zorn och beskrevo uppträdet i biljardsalongen.

   Då närmade sig vår plågoande ånyo. Han tycktes
se sig omkring, som om han vore bevakad, smög sig
fram och förbi vårt bord, där han stötte Gallén på
axeln och höll fram något i sin halvslutna hand. Det
var ett papper och Gallén tog emot det överrumplad
av situationen. Han såg på det ett ögonblick och
släppte det sedan på golvet. Det hade varit en
nidvisa om storfurst Nikolaj Nikolajewitsch.

   Vad menade karlen? Var det hans avsikt att göra
oss misstänkta genom att meddela någon polisman att
vi voro personer som innehade politiska papper? I
Ryssland kan allt hända och misstänkas.

   Men under tiden hade det blivit underligt mörkt.
Luften svartnade och åskan började mullra på
avstånd. Inom några ögonblick kom ett störtregn. Vi
betalade och gingo, rekvirerade en istvoschik och
kommo något så när torra ombord, där gastarna ivrigt
väntat på någon signal från oss.

   —     Dagen därpå regnade det för fulla muggar, ett
stritt melankoliskt ösregn. Vi höllo oss under däck till
fram på eftermiddagen, då Zorn plötsligt fick ett
infall att vi skulle gå i land.

   »Vi måste ta reda på mera om svenskarna här, Det
talas ju svenska överallt flera mil inåt landsbygden.
Vi ska träffa svenska bönder! Och vi dinerar i land.»

   Beväpnade med regnrockar och sydvästar läto vi ro
oss i land, togo reda på stadens förnämligaste hotell
och beställde rysk middag. Lyckligtvis sågo vi här ej
ett spår av vår förföljare från gårdagen.

   På gatan utanför hotellet hade vi observerat en
lång fil av landåer, vilkas kuskar sutto orörliga på
kuskbockarna i regnet, till synes i stram givakt med
piskorna utmed högra sidan. Somliga voro fyrspända.
Det var tydligen herrskapsfolk, ryskt herrskap, som
lät folk och djur stå ute så där i ovädret.

   Zorn frågade den hygglige frackklädde
hovmästaren, som själv serverade oss, om han visste något om
svenskar i och omkring Hapsal.

   Nej, det visste han inte. Han var från Sydryssland.
»Men vi ha för tillfället besök av baronerna. De ha
hyrt festvåningen här bredvid. Möjligen kan de ge
besked om svenskar. De ha just slutat sin middag.»

   Jag fick förtroendeuppdraget att tala med
baronerna. Hovmästaren gick in till dem och anmälde ett
ögonblick därefter att jag var välkommen. Jag steg
på och kom in i en bullrande samling män av olika
åldrar. De sutto bänkade omkring ett ofantligt bord,
där flaskor av växlande former och färger trängdes
med varandra. Jag presenterade mig. Man bad mig
sitta ned, sedan jag föreställts för samlingen. Bara
namn med klang ur vår historia, Paijkull, Patkull,
Wrede, Knorring, Stackelberg — jag kommer icke
ihåg alla.

   Jag förklarade att jag och Axel Gallén, båda
konstnärer, voro här som gäster ombord på målaren Zorns
kutter. Som svenskar voro vi mycket intresserade av
spåren efter svensk kultur här i Estland. Jag tog för
givet att Anders Zorns namn var lika välkänt här som
i den övriga världen, och att det namnet var garanti
för oss som gentlemän.

   Baronerna stirrade på varandra. De voro mycket
intresserade av Sverige, ty de flesta av dem hade
släktingar där, men de hade aldrig hört talas om Zorn.
Emellertid ville de gärna ge oss tillfällen att träffa
svenskar. Själva hade de underlydande av svensk stam,
som fortfarande talade sitt modersmål. Men Zorn?

   Jag upprepade att han var en av Europas
berömdaste målare. De bara skakade på huvudena. Men ville
jag inte bedja mina kamrater stiga in och ta ett glas
med. Champagnen var äkta, de kunde garantera det.
Mitt sällskap talade väl tyska också?

   Jag försäkrade att de kunde alla kulturspråken. Jag
skulle fråga om herr Zorn ville komma — — — men
först måste en ung man i sällskapet avsluta den
historia han just höll på med, då jag kom in. Det
var något om hästar och kvinnor och Paris.
Berättaren kom just därifrån och hade upplevat underbara
ting — — — ville jag alltså hämta mina kamrater?

  Jag reste mig för att uträtta uppdraget, fast jag på
förhand var alldeles säker på att det skulle stanna i
stöpet. För resten sågo alla baronerna ut som
sergeanter och talade som sådana utom möjligen en
greve Stackelberg — — —

  Jag kom ut till Zorn och Gallén och meddelade
resultatet av min expedition, icke förgätande att
berätta att baronerna ej hört Anders Zorns namn förut.

  »Nå, kommer ni med in och tar ett glas med de
här kulturpamparna?»

  »Nehej, vi ska inte umgås med underhuggare! Säg
dem att vi ä trötta — — —», sade Zorn.

  Jag återvände och tackade baronerna för deras
välvilja, speciellt den som såg hyggligast ut, Stackelberg.
Men mitt sällskap var trött. Vi skulle genast krypa
till kojs. Tack och god natt!

  När vi kommo ut i hotellets förstuga var vädret om
möjligt sämre än förut. Gatan var en smutsig fors.
Men där ute höll fortfarande filen av de friherrliga
spannen. Kuskarna sutto i lika stram givakt!

  »Det är för ruskigt att gå ombord i kväll», sade
Zorn. »Mot det här vädret stoppar inga regnrockar
och vi bli genomvåta om fötterna. Vi säger till om tre
rum här på hotellet.»

  Vi stannade alltså och sovo ut ordentligt.

  På morgonen kom en inbjudning från greve
Stackelberg till oss att besöka hans gods Kividepä. Det skulle
vara en ära för honom att ta emot herr Zorn och hans
gäster. Vi skulle få se hur det går till på ett
gammalt estniskt slott och vi skulle icke få ångra oss.

   Greve Stackelberg hade tydligen tagit reda på vem
herr Zorn var.

   Men herr Zorn lät hälsa att det icke låg i hans
resplan att segla åt det hållet.

   »Han ville inte umgås med underhuggare»,
upprepade han för Gallén och mig, fast vi verkligen
tiggde att han skulle ta emot inbjudningen.

   Få månader efteråt bröto oroligheterna i Estland
ut på allvar. Alla baronernas slott brändes och
jämnades med jorden. Vi hade verkligen gått miste om en
upplevelse av rang. Men Zorn var som alltid
obeveklig.

   Dagen därpå var vädret åter strålande och för en
lätt bris satte vi kurs på Wormsö, där vi ämnade
stanna ett par dagar, och där befolkningen till största
delen är svenskar.

   Där njöt Zorn. Vi kommo dit en söndag och åkte
till en kyrka, där vi togos om hand av prästen och
hans älskvärda fru. Vi blandade oss i vimlet på
kyrkbacken, som lystes upp av kvinnornas egendomliga
nationaldräkter. Zorn tyckte att sceneriet var som
kalkerat efter en söndag i någon Dalasocken förr i
världen. Han inspekterade stugorna och deras etnografika,
talade med bönderna och avlyssnade det lilla de hade
att berätta om gamla tider.

   Men även här anade man kommande onda tider.
Ryska gendarmer och soldater voro ej sällsynta, den
estniska befolkningen tycktes icke sympatisera med
den svenska, man var rädd för spioner och vägde sina
ord väl mycket.

   I en gammal stuga hittade Zorn en säng av mycket
ålderdomlig typ. Han blev i eld och lågor och
försäkrade oss att fyndet var högintressant. Just i
sådana sängar måste våra hedniska förfäder ha legat.
Dess sparsamma ornamentik påminde verkligen mycket
om »kruset» på föremål från vår vikingatid och efter
något parlamenterande blev han ägare av möbeln,
som han betalade med en summa, som kom ägaren
att gapa av förvåning. Men vi kunde ju icke ta sängen
ombord, utan Zorn tog löfte av säljaren att få den
sänd till Sverige.

   Men den kom aldrig fram — om den någonsin blev
avsänd, men bonden såg hederlig ut och prästen
lovade se till att den kom i väg. Men orolighetenxas
vågor nådde nog också Wormsö.

   —    Medan jag följande dagen arbetade ombord,
begav sig Zorn ut på egna strövtåg efter svenska
minnen. Men resultatet blev icke det han väntat. I
stället fick han fatt i en gammal avsatt präst, som
han tog med sig ombord för att visa mig och Gallén.
Han hade aldrig sett någon som så till punkt och
pricka motsvarade den föreställning han fått i
Strindbergs »Hemsöborna» om pastor Nordström. Det var
också ett original av renaste vatten — eller kanske
det icke var drycken, som kommit honom att förlora
kappa och krage. Zorn bjöd gubben på middag
ombord på Mejt, och den middagen föll i god jord,
Pastorn blev snart hemtam och gick omkring i
salongen, öppnande alla lådor och tittande i alla skåp.
I någon låda kom han över ett litet skrin, där Zorn
förvarade sina ordnar, briljanterade knappar, ringar
och andra juveler. Detta skrins innehåll ville gubben
ta i ordentlig okularbesiktning. Speciellt intresserades
han av ordnarna och fick låna papper och penna för
att skriva upp deras namn. Zorn antog
jättedimensioner för den gamles fantasi. Vilken nabob hade gjort
strandhugg på Wormsö? Men mittunder
demonstrerandet av dyrgriparna somnade Zorn på sin salongssoffa
och jag fick fortsätta, där han slutat. Jag försämrade
icke skepparens aktier. Och när vi äntligen rott
pastorn i land, stod han ett par timmar kvar på stranden
och stirrade orörlig på sagobåten.

   Så kom Gallén och vi kojade, ty tidigt följande
morgon skulle vi styra kosan hem till Sverige.

   Barometern hade fallit betydligt under dagens lopp
och våra nyförvärvade Wormsövänner spådde oss rusk,
men Zorn hade bestämt sig för att resa för att kunna
vara i Sandhamn i god tid och träffa några vänner en
viss orubblig timme.

   I ottan ruskade han liv i Gallén och mig. Han stod
alldeles naken och morgonkry, ty han skulle taga sitt
morgonbad.

   »Vi får väder på oss», sade han, »det står otäcka
moln i norr och barometern står litet lägre än i går.
Men vi seglar. Mejt håller nog. Ta in tre rev!»
kommenderade han genom luckan åt gastarna, som höllo
på att koka vår rökta Odensholmstorsk.

   Och så hoppade han i sjön, simmade ett varv runt
båten och kom blåsande som en stor gråsäl uppför
lejdaren. Vi ville inte vara sämre utan följde hans
exempel fast åtminstone jag tyckte vattnet vara
vinterkallt.

   Efter maten fingo vi upp kroken och kryssade ut
ur vår vik, satte kurs på Tahkona, Dagös norra udde,
och beredde oss på en våt segling. Brisarna svartnade
mer och mer och vi mötte nordlig sjö, som artade
sig till att bli ordentligt grov. Både Gallén och jag
hemställde till skepparn om det inte vore klokast att
gå tillbaka och låta stormen bryta nacken av sig, men
Zorn var orubblig. Han litade på sin Mejt med dess
nya fina don. Nog skulle vi kunna rida ut en
Östersjöstorm! Och det blev en storm!!

   Zorn satt till rors bred och obeveklig som en
naturkraft. Det dröjde icke länge förrän den grova sjön
kom med brott på var våg och spolade kuttern från
för till akter. Då vi passerat Tahkona hade tiden
skridit så pass framåt att Anders ansåg oss böra äta
middag. Trots sjön lät han gastarna duka ordentligt
bord i sittrummet. Han befallde till och med fram
våra servetter. Han hade sina vanor, som han ej gärna
gick ifrån.

   Det blev en våt middag, men glad.

   »Nu tror dom inte i Sandhamn att jag kommer på
överenskommen tid, men dom känner inte Mejt. Mig
känner dom! Jag har aldrig i hela mitt liv kommit för
sent till ett möte.»

   Stormen ökade med regndis och svåra byar. Jag
kommer ihåg att Zorn från det vi hade Dagö norra
udde tvärs om babord satt till rors i hela nio timmar,
Sådant kräver sin man. Gallén och jag bytte om att
studera honom från salongstrappan och beundra hur
han tog sjöarna. Det började mörkna. Regnet piskade
Anders' ansikte och han kunde icke röka — ett stort
minus. Jag tände flera cigarretter åt honom i salongen,
men de blevo genomvåta innan han hunnit dra mer
än ett par bloss.

   Plötsligt såg jag att han nickade till. »Satan, Anders
sitter ju och håller på att somna», skrek Gallén till
mig. »Det här duger inte!»

   Jag klättrade fram till Anders.

   »Du måste vara dödstrött — låt mig ta rodret!»

   »Kan du verkligen ansvara för Mejt i det här
vädret?»

   »Ja, mer än du som håller på att lura av. Mejt
seglar ju som i hallonsaft. Vi är ju på öppna havet
utan några farligheter. Det gäller bara att hålla sig
vaken och jag är inte det minsta sömnig.»

   Jag var verkligen outtröttligt seg på den tiden.

   »Ja, jag satt till och med och drömde», sade Anders.
»Nå ja, tag rodret, men du får inte sitta ensam. Du
måste ha en av gastarna hos dig, om något skulle
hända. Tag pojken (det var den som seglat oss på
grund en gång), han är bra och spänstigast av oss
allihop. Men vi måste surra fast honom!»

   Pojken fick krypa akter över och surrades med en
lagom ände om livet och Anders kröp ned i salongen
till Gallén, där han ögonblickligen slocknade.

   Pojken och jag voro ensamma på däck. Faran var
ju ingen så länge grejorna höllo, men jag medger att
den nattseglingen aldrig skall gå ur mitt minne. Sjön
ökade. Så småningom slocknade lanternorna — sist
slocknade kompassljuset.

   Ibland sutto vi i vatten till halsen när brotten gingo
över. Dessa lyste ju litet så att man något så när
kunde ta sjöarna. Jag hade endast vinden att styra
efter. Det blev en lång natt för mig och jag
välsignade gryningen, när den äntligen infann sig. Men
regndiset var så tjockt att jag icke kunde se stort
längre än till peket.

   När det började dagas ordentligt bedarrade stormen
något. Det måste vara duktigt vått även i salongen,
tänkte jag. Och plötsligt — jag hade suttit till rors i
fyra timmar — dök Andens upp.

   »Hur har du det, Karl Fredrik?»

   Karl Fredrik använde han som tilltalsord, då han
var på särskilt gott humör.

   »Å jo, med mig är ingen fara. Gå och lägg dig
igen!»

   »Nej, vattnet börjar skvalpa mellan sofforna, så
snart får Gallén simma. Nu tar jag rodret. Gå och
väck gasten och säg till att han pumpar! Och sen
ska vi skaffa och ha oss ett par stora supar. Det kan
vi ha förtjänat.»

   Pojken löstes ur sin surrning och kröp för över,
där han försvann i luckan följd av en ordentlig sjö.
Han somnade säkert ögonblickligen.

   Jag väckte gasten och Gallén. Pumpningens besvär
var snart överstökat och det dröjde icke länge förrän
vi läto en ordentlig torrskaffning smaka oss väl. Den
gången befallde Anders icke dukning med servetten
Inte ens kniv och gaffel förekommo.

   Efter sexton timmars segling dök Almagrundets
fyrskepp upp i regntjockan. Stormen höll på att lägga
sig. Vi hade trots det nästan absoluta mörkret icke
kommit mycket ur kursen.

   »Om vi skulle göra gubbarna på fyrskeppet litet
glädje», sade Zorn. »De ha kanske haft lika ruskigt
som vi.»

   Han befallde fram en gammal flagglina, vid vilken
han lät surra fast tre flaskor konfonium på några
meters avstånd från varandra. En tyngd bands i ena
änden. Jag kommer ej ihåg om det var Gallén eller
jag som kastade änden ombord. Det gick emellertid
fint, ty Zorn styrde alldeles under skeppets akterhack.
Änden höggs av giriga händer och tacksamma
viftningar förkunnade snart att den dyrbara gåvan var
bärgad.

   Men nu voro vi i kända farvatten och svenska
kusten välsignade oss med herrskaps väder. Det klarnade.
Solen bröt fram. När vi omsider kastade ankar i
Sandhamn såg havet ut som om aldrig en kåre skulle
ha krusat dess yta.

   Efter ett par timmars sömn dukades bordet till fest
ombord på vår fina Mejt. Det kom gäster och vin.
Anders’ värdskap har blivit vida berömt. Det saknade
nämligen gränser. — Efter ett par dagar i Sandhamn
och en bankett hos Ernest Thiel seglade vi till
Stockholm. Gallén sade sig aldrig ha besökt vårt
Nationalmuseum. Zorn ville att han åtminstone skulle se det
utifrån och lät Mejt kryssa så långt upp emot Norrbro
som Norrström tillät. Vi voro som tre sjövilda pojkar.

*

   Mina personliga minnen av Zorn äro så många att
jag knappast vet var jag skall välja i massan. De
erbjuda en verklig embarras de richesse. Måhända har
jag de vackraste från Dalarna. Det allra vackraste är
tror jag — vår vinterfärd till Krångdalen.

   Efter ett par mils färd utmed Dalälven kommo vi
till Gopshus by, där vår vägvisare, Stikå-Anders, en
jägartyp med kunskap om ödemarken, mötte oss. Detta
var av nöden, ty vi hade att färdas på igensnöade
timmervägar genom skogarna. Stikå-Anders ställer sig
bakpå släden och börjar ett samtal med Zorn,
Grudd-Anders. Jag förstår inte ord av deras Moramål, men
upplyses om att det gäller fiskarstugan som Zorn
håller på att bygga vid älven.

   Det blir kväll och vi stanna vid en stuga, där en
vänlig eld lyser ur fönstren. Vi befinna oss i
högkvarteret för timmerdrivningen omkring Krångdalens
fäbodar. När vi ätit vår mat, vill Zorn som vanligt
ha musik och en Färnäspojke börjar spela. Han vill
spela och får spela och spelar underbart. Det är som
om han spelade på själva stugan, som om vi skulle bo
inne i fiolen.

   »Det är som om man sutte i en tunna», säger Zorn.
Och han frågar pojken: »Om du skulle komma hit
i morgon kväll och finna stugan tom och fiolen borta,
vad skulle du tänka då?»

   »I far fäll emat a di då! Då far jag väl hem till
dig!»

   Följande morgon gnistrar snön under sol och luften
är hög och blå. Medan vi vänta på att potatisen blir
kokt ta vi var sitt par skidor och glida ned mot
härbrena och läsa de vackert skurna årtalen på
dörrarna och söka tyda minnena som generation efter
generation lämnat efter sig på de ännu friska
stockarna. Sådant studium går i Anders' tecken!

Och när vi ätit komma slädarna fram. En vän till
Zorn har stött till här uppe. Färden går genom 
skogen ut på tjärnar, där; märkningen pågår. Uppe i en
backe ligger en timmerkoja, där karlarna just äta
middag.

  »Vi måste gå in och äta kolbullar», säger Zorn,,
och vi göra det. För mig var, det första gången, men
han äter som om just kolbullar vore hans ambrosia.
Efter sådan mat kommer törst, som snart gör sig
kännbar när vi komma ut i skogen igen och se på hur
torrfurorna falla och inandas barrdoft och tjärlukt.
En källbäck sorlar djupt under snön och Zorn och jag
släcka vår törst ur en skogvaktares hattkull.

  Vi sitta åter i slädarna, åka över myrar, genom
skogar, möta karlar med lodbössor — ty här tror man
inte på sådant skrock som fridlysning, varken för
tjäder eller älg. Och så komma vi tillbaka till stugan,
där vi övernattat. Solen har strålat över oss och snön
hela tiden. Vi äta igen, ty sådana färder ge hunger.
Zorn säger att detta är det enda människovärdiga
sättet att leva. Och nu blir det kväll igen med
stjärnor mellan drivande snömoln. Bjällror klinga, folket
kommer hem från skogen. Vi gå in i en stuga, där
man naturligtvis äter kolbullar och Zorn gör mig
bekant med den gamle björnjägaren Vengbergs-Matts,
som en gång blivit tagen för älg och fått en kula
genom höften. Kulan gick igenom snusdosan och
stannade i ryggskinnet och sedan värkte det ut
mässingsbitar i mängd, upplyser Zorn.

  Men nu gå vi in till vårt igen. Åter spelar
Drändj-Karl på sin fiol tills musiken verkar vaggvisor.

  På morgonen bege vi oss på hemväg, en annan än
ditvägen, om man nu skall tala om väg, ty sådana
finnas ej, utan en skogvaktare följer oss på skidor,
ända tills han får tag i ett utterspår och lämnar oss
åt vårt öde. Men vi ha tur och hitta en igensnöad
timmerväg. Det bär utför och utför och vi komma ut
på Brändan, där elden gått fram. Där böljar
landskapet i mäktiga linjer och Zorn skådar ut över sin
hembygd med Siljan i fjärran. Vi rasta i Läde
fäbodställe och komma sedan på kända vägar tillbaka till
Mora.

   Vi ha fått hälsa i oss för många stora sedlar och
nu måste det arbetas. Zorn skall måla Kingsfolket i
Färnäs by.

   Det arbetet är också ett bra minne för mig.

   Det finns människor, som tro att Zorn oftast lekte
fram sina tavlor. Ja, stundom, »när Guden var nära»,
kunde han skapa ett konstverk på så förvånande kort
tid att det tycktes frambesvuret med hjälp av mystiska
makter, med vilka det är farligt att umgås. Men med
den tavlan jag nämnde höll han på i tjuguen dagar,
bortåt sex timmar om dagen. Han brottades formligen
med uppgiften. Han ville att jag skulle vara med hela
tiden och jag satt bakom honom alla dessa tjuguen
dagar och gjorde studier och anteckningar. Han
låtsade ofta fråga mig om råd: »Ska jag ta med det eller
det? Tycker du inte att den eller den färgen skulle
göra gott där?»

   Och han gjorde alltid raka motsatsen till det jag
fann lämpligt. Han tycktes riktigt vilja sporta med
detta.

   Och var femte minut tände han en ny cigarrett,
som han mödosamt och listigt placerade mellan
fingrarna som höllo de många penslarna under paletten.
Och lika regelbundet glömde han cigarretten, som var
av det slaget att den rökte sig själv och till slut
brände honom med stumpglöden. Fingrarna voro gula
av nikotin och dess toppar fulla med brännblåsor.
Och hela tiden visslade han eller gnolade med i
musiken som timme efter timme exekverades av
modellerna. Jag skrev upp och lärde mig en massa visor
under de dagarna.

   Och de trevliga middagarna efteråt i Sveriges
vackraste matsal, som han själv dekorerat med raffinerad
konst — vilka dörrstycken!! Och vilken färg i
rummet! Glöden från brasan i den stora spisen gnistrade
på silverskatterna, skuggor lekte med dagrar, allt
levde så vackert, medan vinterkvällen stod mörkblå
utanför fönstren!

   Vi voro lika tränade nattugglor båda två och de
första kvällarna förlängdes till dagningen, vilket
kanske icke var så nyttigt i längden. Men fru Zorn tog
löfte av mig att jag skulle gå till sängs på slaget
tolv varje kväll, vilket jag också gjorde. Jag minns
hur Zorn reagerade första gången jag såg på klockan
och sade god natt. Han tittade på mig som om jag
plötsligt blivit vansinnig. Han trodde sig ha hört fel.
Men jag skyllde på trötthet. Han blev riktigt rasande
och satt av bara misshumör ensam uppe till klockan
sju på morgonen och påstod sig sedan ha arbetat på
sina memoarer.

   Men efter någon dag fogade han sig i det
oundvikliga och fann sig väl i de nya förhållandena. Vi gjorde
sedan som regel att stiga upp klockan åtta varje
morgon och fäkta med florett tills vi båda badade i svett.
Sedan smakade kallbadet något, vill jag minnas! Zorn
tyckte mycket om att fäkta och briljerade med några

stötar, som han lärt av Bruno Liljefors. Vid dem gick
jag bet, men ganska ofta lyckades jag slå floretten
ur hans hand. Då blev han het och anföll med verklig
furia. Jag var blåslagen på bröst och armar av hans
stötar, som verkade kraftigt genom den tunna
badkappan. Vi kämpade som ett par ilskna tuppar. Men
vreden varade ej länge utan vi måste falla i skratt åt
varandra. Som gymnasist och student hade jag
särskilt lagt an på att fäkta lika mycket med vänster
som med höger hand. Detta var främmande för Zorn
i början, men snart lärde han sig även detta och jag
måste medge att jag var den underlägsna lav oss båda.
Men prisfäktare var ingendera. Underlägsen var jag
också som skridskoåkare. Han föreslog en gång att
vi skulle pröva våra kapaciteter på det området. Jag
skaffade mig ett par skridskor och vi gingo ned på
älven. Jag var övertygad om att han med sin tunga
kropp skulle dra kortaste strået, men jag fann
ögonblickligen att jag gjorde en mycket slät figur vid lians
sida. Han förde sig med verkligt behag och skicklighet
trots sin korpulens. Detsamma var förhållandet i dans.
Han behärskade sin stofthydda på ett förvånande sätt.
Även som biljardspelare var han utmärkt och där
möttes våra sympatier, särskilt i carambole. Jag fick
jämmerligt med stryk och insåg slutligen att det var
en uppoffring av honom om han även rätt ofta gick
in på mitt förslag om ett parti.

   —     Käglor spelade Zorn med verklig brio. Jag var
medlem i den av honom instiftade kägelklubben
Klotilda, vilken firade sina orgier dels på
Djurgårdsbrunn och dels på Källaren 55:an vid Drottninggatan
i Stockholm, och var mycket exklusiv. Den 
sammanträdde varje tisdag under Zorns längre
Stockholmsvistelser och började — opraktiskt nog, med middag,
men värden ansåg att man borde ha något underlag
innan man ägnade sig åt bataljonslagningen. Klubben
hade från början en viss hednisk ritual, men dennas
detaljer bortföllo så småningom en efter en och
endast middagen och käglorna återstodo. »Prior» var
Ernst Küsel. Denna syssla skötte han till Zorns
synnerliga tillfredsställelse. De övriga medlemmarna hade
inga särskilda funktioner. Oftast närvarande voro
August Hagborg, Vicke Andrén, Louis Sparre, Anton
Genberg, Knut Stangenberg, Hilding Nyman, Nils
Ankers, Knut Barr. Mera sällsynta gäster voro Erik
Axel Karlfeldt och prins Wilhelm.

   Vi hämtades till och från sammanträdena i landåer.
Sedan vi slutat spelet för kvällen — Zorn var oftast
den som slog de flesta bataljonerna — åkte vi till
55:an, där vi mottogos av värdinnan, fröken Augusta
Andersson, i köket innanför restaurangen. På dess
vitskurade träbord var supén, riklig och god, uppdukad,
och när vi tillfredsställt magens krav, spelade någon
av flickorna på stället upp till dans på handklaver.
Jag ser ännu Zorn framför mig, där lian strålande av
välvilja och kamratskap presiderade vid bordet och
såg på när vi dansade med flickorna — nå, det var
icke uteslutet att han själv tog sig en sväng. I många
år hade han haft sin ateljé i samma hus och var känd
och välkänd på platsen. Han kallade rummet världens
trevligaste kök och jag har ingenting emot att
instämma i omdömet. En gång hade vi verkligt
förnämlig musik — när professor Lasse Zetterquist som
gäst spelade sina värmlandslåtar på fiol. Han sade
sig vilja ta anställning för all framtid i köket, ty
sällan hade han spelat för så förstående åhörare. De
kunde ju inte sitta stilla. Det var annat än på operan.

  —     Något som Zorn satte mycket högt värde på
var harjakterna hos Bruno Liljefors på Bullerön. Det
kamratliv som levdes där var som skapat för Zorn.
Den oförgätlige Carl Cederström levde och verkade
och hörde obligatoriskt till Bullerölaget, vilkets
egentliga uppgift var umgänget under sjöfågeljakten om
vårarna, men som även utsträckte sin verksamhet till
höstarna. Då attacherades Zorn. Carl Cederström hade
vunnit hans hjärta genom sin underbara humor plus
sitt flyginitiativ, vilket grep Zorn till den grad att
han var den förste som beställde en flygmaskin av
Cederström att tillverkas vid de verkstäder vilkas chef
han blev.

  »Så lätt har jag aldrig gjort någon affär!»
försäkrade flygbaronen.

  De jaktdagarna gick man gärna med kikaren upp
på Bulleröns högsta ås för att se om icke Mejt var
i faggorna, och det blev jubel då någon rapporterade
dess annalkande.

  Zorn behövde aldrig lämna ön utan att ha skjutit
några harar. Men mera än av jakten njöt han av
kamratskapet. Jag ser när jag vill Liljefors och honom
i silhuett mot luften högst uppe på berget, där en
stubbe slätsågats till lagom storlek för hans mäktiga
abdomen plus grogglaset, för vilket en välvillig natur,
kanske understödd av värdens sinne för proportioner,
anordnat en lämplig fördjupning i träet.

   Det var på en färd mellan Sandhamn och Bullerön
Zorn upptäckte ett grund — han ävlades att gå inre
vägen utom farleden.

   Jag ser honom skjuta sina harar från säkert ställe,
följande villebrådet med bösspipan och fumlande med
den oundvikliga cigarretten än i mungipan och än
mellan ett par fingrar — det är mycket att tänka på
när man har flera intressen, som skola uppgå i ett.
Och bränner då cigarretten i det psykologiska
ögonblicket, blir det krångligt nog. Men jag har verkligen
aldrig sett Zorn skjuta bom.

   Och jag ser honom till synes likgiltig efter det
lyckade skottet tända en ny cigarrett med de gula
fingrarna för att bred och säker i gången gå att ta
emot jaktkamraternas uppriktiga beundran.

   »Såg du, Karl Fredrik, hur han kom som en oljad
blixt?»

   Det enda ordenssällskap Zorn tillhörde och gillade
var det högt lysande samfundet S. H. T., vid vilket
han var djupt fästad. Denna sammanslutning av
besläktade andar, som söka bevara sinnet ungt och för
vilka vettet, rättskaffenheten, vänskapen och glädjen
äro högt strålande ledstjärnor mitt i dagens id, slöt
honom till sina hjärtan år 1904 — under former som
torde vara ganska enastående i ordens historia — och
sedan dess försummade han intet möjligt tillfälle att
övervara dess sammankomster. Enligt sin vana ute i
det borgerliga livet och på grund av sina kamratliga
egenskaper gjorde han en mycket snabb karriär inom
orden och jag minns hur han försäkrade mig att ingen
utmärkelse värdesatte han så högt som S. H.
T.-brödernas blå band. Hans ordensnamn var Grudd
Lork (dalska).

   En bemärkelsedag i logen Carl Michaels historia är
den 22 februari 1920, då en skara goda vänner samlats
för att fira Zorns nyss fyllda 60 år med en middag.
Storartade blevo hyllningarna både på vers och prosa
och festföremålet överraskade genom att tacka i en
längre dikt av mycken originalitet och högst djärva
vändningar och rim. Detta är enda gången jag hört
Anders Zorn skalda.

   Ingen av oss anade väl att vår broder på dagen
ett halvt år efteråt skulle gå in i den stora tystnaden,
Inom S. H. T. skall Grudd Lork bevaras i kärt och
tacksamt minne.

*

   Zorn reagerade mot uttrycket »stor» om en
människa.

   »Det finns väl inga varelser som det så litet kan
tillämpas på som människor», brukade han säga. Sagan
om morapojken som blev en världsberömd konstnär
brukar emellertid oftast sluta med att detta epitet
gives åt honom. Men hans historia är sagan om en
man med jätteenergi och målarsnille, som gick upp
som en meteor för sin beundrande samtid. Hans
självkänsla var utan gränser och han ansåg sina
framgångar bero på detta faktum. Hans tankar
koncentrerades omkring honom själv.

   Han kunde ej förstå de konstnärer som ej njuta av
sina egna verk. »De äro min avkomma och jag älskar
dem», sade han. Då han en gång frågade Nils
Forsberg om han ej var förtjust över sin tavla, den för
vilken han fick första klassens medalj i Paris,
svarade denne: — Nej fan heller! Han frågade någon
annan och fick samma svar.

   »Jag undrar om de voro uppriktiga.»

   I sällskap bestämde han alltid samtalsämnet eller
ville göra det. Vanligen var han umgängsam, men det
hände stundom att han var absolut otillgänglig,
liksom omsluten av en mur, till och med bland kamrater.
Med samma orubbligt trygga dalkarlslugn rörde han
sig i alla kretsar, bland Amerikas upper ten, i den
engelska aristokratin, i kontinentens
storstadssocieteter, bland furstar och väldiga, bönder och fiskare.
Men hans hjärta var alltid i Sverige, i Dalarna,

   Den som sett honom på Rödlöga långt ute i
Stockholmsskärgården, lyssnande till »Franses» fiol i ett
av Sveriges mest obeskrivliga rum, en fiskarlya där
väl aldrig en skurtrasa eller en sopkvast använts,
men där belysningen, dagrarna och skuggorna jäste
av poesi för ett målaröga, den kan möjligen få en
liten aning om Zorn och hans sympatier. Mora och
Rödlöga — de båda platserna voro för honom oaser
i livet.

   Varifrån hade Zorn fått sin begåvning? Var den arv?
Möjligen från fädernesidan. Hans far, den tyske
bryggmästaren, var mycket musikalisk och Anders
var det även. Även till det yttre måste han ha varit
ovanligt lik fadern. Då Zorn och hans maka besökte
den bajerska staden Oettingen i släktens hemtrakt,
voro alla faderns jämnåriga döda. Endast en
urgammal gumma som varit gift med en broder till 
farfadern levde ännu och hennes hem besöktes. Hennes
döttrar gingo in för att hämta gumman och förbereda
henne på sammanträffandet med en släkting. Då hon
fick se Zorn, utbrast hon: Aber Leonard!!

   Hon trodde det var Zorns far.

   Jag vill ej ge mig in på rasbiologiska funderingar.
Det torde vara tillräckligt att han härstammade från
två sunda bondesläkter, en bajersk och en svensk.
Hans mor, vilken han även delvis liknade i ansiktets
läggning, hade antagligen inga konstnärliga
egenskaper. Men egendomlig var hon såtillvida att hon
helst gjorde karlarbete ute i marken, slog hö etc.
Matlagning var bland det värsta hon visste. Men hon
gjorde gärna »krus» på kläderna, broderier och
dylikt.

   Även till det yttre var Zorn imponerande och av
en värdighet som fick respekt. »Man sätter sig icke
på näsan på Anders.» Om någon försökte det, vilket
var mycket sällsynt, gjorde han aldrig om det, ty
Zorn kunde bita ifrån sig med en replik som passade
just för tillfället och förkrossade. Även fysiskt var
han mycket stark, innan hans hälsa bröts. Hans
elegans i klädedräkt har mången fåfängt sökt härma och
man kan med skäl säga att han i yngre dagar var
Stockholms förnämligaste arbiter elegantiarum.
Sådant roade honom och han var lika ytterligt noga med
sin utstyrsel som med sin kroppshygien.

   Men den månad han brukade tillbringa i sin
fiskarstuga vid Gopsmor i Dalarna roade det honom lika
mycket att återgå till naturen. Då ville han leva
stenåldersmänniska, åt ur träfat med fingrarna och låg
naken om nätterna mellan ett par fårskinnsfällar
kanske med sin hund till sängkamrat.

   Jag nämnde nyss hans förmåga att bita ifrån sig
och måste lämna ett exempel på denna, medan jag
har det i minnet. Då de moderna ungdomarna en gång
hade en stor utställning, infann sig Zorn efter några
dagar så tidigt att han hoppades få vara ostörd, ty
för en verkligt intresserad man är vernissagen den
olämpligaste tidpunkten. Man vill ej bli tilltalad eller
på annat sätt störd, då man studerar, vare sig det
gäller böcker eller målningar (avis au lecteur!). Men
en ung konstnär, kanske en av utställningens
initiativtagare, störtade fram och presenterade sig samt
tillfogade följande platthet (ungefär): — Nå det var
då märkvärdigt att få se herr Zorn här. Minst av allt
hade vi väntat oss att herr Zorn skulle intressera sig
för modern konst!

   Varpå Zorn ur ulsterfickan drog fram Liten,
miniatyrhunden, favoriten, och sade: — Å nej, mig
intresserar det här kanske inte så mycket. Men jag trodde
att det möjligen skulle intressera Liten.

   Historien kan vara sann. Jag kan föreställa mig
Zorns sätt att fixera ynglingen med humoristiskt
oskuldsfulla ögon, men dock överlägset som en
romersk kejsare eller dalsk bonde. Hans vän Karl
Anton Ossbahr brukade kalla honom Vitellius, ty han
liknade ett porträtt av denne kejsare.

   Omkring en man av Zorns valör bildas det
naturligtvis legender i massa. Vart man kommer bland
konstnärer i Europa eller Amerika serveras man
alltid åtskilliga anekdoter, där verkligheten är orimligt
förstorad — som det för övrigt höves, då det gäller
någon av stora mått. Och i alla lyser hans
självkänsla fram. Han var verkligen unik i allt vad han
företog sig, icke blott i sin målning, vilkens absoluta
egenart för övrigt är för litet framhållen av de
konstförståndiga — som kanske äro mindre kloka än de
själva tro. — Men här några sanna anekdoter:

  Efter en Sven Scholanderkonsert i Köpenhamn
superade Zorn med sångaren och ett par andra. På sitt
impulsiva sätt framhöll Scholander det säregna i att
röra sig och umgås med en konstnär som en gång
kommer att få samma rykte som Rembrandt.

  Efteråt sade Zorn: — Ja, jag ska säja att jag är
inte alls så smickrad av jämförelsen som han tror.

  Då källaren Freden skulle inköpas och överlämnas
som gåva åt Svenska Akademien, var bankir
Kyhlberger i början med om affären, men denne började
dra sig för summan och sade en kväll: — Vet du,
det här har jag inte råd till!

  Varpå Zorn genmälde: — Vet du, Kyhlberger, jag
har inte råd för mitt anseendes skull att vara med dig
om den här affären.

  Och så skrev han ut en check på halva beloppet,
Kyhlbergers del, och gav honom.

  På en utställning i Paris. En herre beundrar en av
Zorns tavlor och frågar den för honom obekante
målaren, som händelsevis befann sig i närheten: — C’est
du peintre Zorn, n'est-ce pas?

  —   Non — du Zorn.

  Framför ett porträtt målat av Rubens. En vän
frågar: — Du känner väl bäst till Rembrandt, Velasquez
och Rubens?

   —    Ja, fast i omvänd ordning — och Holbein också
— men inte de där små holländarna.

   Vid en stor middag hos Zorn i Mora, var även
länets dåvarande hövding närvarande. Denne var en
understucken radikal, en mycket svårdefinierbar man
för övrigt. Man kom vid bordet in på politik och
Rysslands strävan efter en isfri hamn i väster. I
hastigheten undslapp det hövdingen en för en svensk
oerhörd tanke: — Nå, om man ger dom Narvik och
den allra nordligaste delen av Sverige — då upphör
ju allt bråk och krigsfaran försvinner!

   Det blev dödstyst vid bordet.

   Zorn bröt tystnaden:

   —    Är det landshövdingen i Kopparbergs län som
säger detta hos Anders Zorn?

   —  Jaha, det är det!

   —    Då har landshövdingen i Kopparbergs län
ingenting att göra mera hos Anders Zorn.

   —  Vad menar du!

   —  Joho, säg till om din vagn!

   Och landshövdingen i Kopparbergs län fick
försvinna från bordet. Det dröjde länge innan han togs
till nåder igen.

   Jag var Zorns gäst en tid efter hans försoning med
den lösmynte. Kapten Ernst Malmberg, som
sedermera skrev en catalogue raisonné över Larssons,
Liljefors’ och Zorns retrospektiva utställning, var också
närvarande. En kväll sade Zorn: — Vi ska bjuda hit
landshövdingen. Han blir så glad att få träffa er.

   Landshövdingen kom och vi åto middag. Men efter
middagen överraskade Zorn med att plötsligt resa
sig upp från bordet med likörerna: — Vet ni, pojkar,
jag är verkligen trött i kväll. Jag går och lägger mig.
God natt, håll på ni — vi träffas vid frukosten i
morgon.

   Och han gick. Vi sågo på varandra något förvånade,
ty Zorn var vanligen icke den som bröt ett lag.

   —    Det är ändå egendomligt med denna bondpojken
Zorn, sade landshövdingen. Han tar avsked som en
kung.

   Men säkerligen menade Zorn något med det tidiga
avskedet.  

   Zorn blev ju längre han levde alltmera storsvensk.
Det kunde hända att jag ibland rekommenderade
någon ung konstnär åt honom, någon som behövde
luft under vingarna. Hans första fråga var alltid:

   —  Tror du att han kommer att göra Sverige heder?

   En bagatell, som dock är ett uttryck av självkänsla:
Han hade komponerat en cocktail, som han var mycket
stolt över och som även var verkligt god. Han skänkte
receptet åt de förnämligaste barerna i Amerika,
Sverige och på kontinenten. Även om respektive bar
kommit under ny regi sedan han sist hedrade den med
sin närvaro, fordrade han att hans cocktail skulle
vara känd och lämnade ögonblickligen en lokal, där
man varit nog förmäten att glömma dryckens
ingredienser. I närheten av operan i Paris låg en mycket
mondän bar, där Zorn var stamkund. Jag kom en
gång dit i sällskap med honom och ett par andra
kamrater. Zorn beställde Zorn cocktails.

   Men det dröjde. Jag såg att det blev oro bakom
disken. Bartendern gestikulerade och rådgjorde nervöst
med sin medhjälpare. Jag förstod att de icke hade
någon aning om Zorn cocktail. Jag minns nu inte om
det var jag eller en annan av kamraterna, som under
någon förevändning gick fram till disken och lämnade
en hastig beskrivning på cocktailens sammansättning.
Naturligtvis var betjäningen ny. Zorn fick sin cocktail
och slapp söka upp annan lokal. Samt fick dessutom
leva i den glada tron, att drycken var bekant.

  Till sist en liten anekdot, som är betecknande för
hans synpunkt på modernisterna, även de bästa av
dem. Någon frågade honom hans åsikt om Olof
Sager-Nelson, som dock var en konstnär av Guds
nåde,

  —   Men är det inte åtminstone skickligt gjort?

  —   Nej, sjukligt!

  Och säkert ligger något i detta omdöme.

                               *

  Zorns färger voro ljusockra och röd cinnober. Allt
annat var icke färg. Dessutom använde han
kremservitt samt zinkvitt, »om jag vill ha blått». Hans porträtt
av fröken Coyet är målat med endast zinkvitt och
elfenbenssvart.

  Andra färger använde han ytterst sällan. Han satte
nästan en ära i att aldrig använda någon blå färg och
kunde få fram blå effekt på ett virtuost sätt genom
att blanda svart och vitt. Jag har en gång slagit vad
med honom. Det gällde Rembrandt, vilken Zorn
påstod aldrig ha använt blått. Vadet skulle kosta en
middag och jag kunde oförskräckt ha slagit vad om
vad som helst, ty blått finns i den lilla luft som
synes genom fönstret på Rembrandts tavla S:t 
Anastasius i Stockholms nationalmuseum. Vi togo en
droska och åkte dit. Zorn befanns ha orätt.

   »Men jag hade i alla fall tänkt bjuda dig på
middag! Så du vann inte!»

   Han skulle alltid ha sista ordet och rätt på något
sätt.

*

   Medan jag skriver, kommer jag att tänka på att det
redan är 8 år sedan han dog. Jag har nästan klart
för mig att jag träffade honom i går. Så starkt
inverkade hans personlighet. Få kamrater ha lämnat
ett sådant tomrum efter sig som han. Och hans död
kom som ett hårt, underligt, meningslöst slag i
ansiktet på hans vänner. Man hade velat tro att hans
enastående livshunger skulle ha gjort honom uråldrig,
fast han icke sparade sig på något sätt. Han var rädd
för döden, ville aldrig tala om denna förändring som
han borde ha betraktat med en filosofs ögon. Vicke
Andrén nämnde en gång i ateljén vid Södermalmstorg
något om likbränning — Zorn mulnade: »Tala inte
om döden i det här huset!»

   Ett dödsfall kunde gripa honom på ett fullkomligt
chockerande sätt. Och var det en god kamrat som dog
sörjde han verkligt djupt. Om Carl Larssons död sade
han: — Det är skamligt att säga, men Lasses död
tog mig hårdare än min mors. Henne grät jag undan
på två dar, men så lätt gick det inte med Lasse.

   Sin självbiografi har Zorn i allmänhet författat på
resor, Det är klent med data, men fakta har han 
samvetsgrant sökt påminna sig. Data spela ju också
mindre roll i detta dokument, då det skrivits så mycket
om honom — en hel litteratur, på alla språk,
monografier, kataloger. Jag förutsätter att den bildade
läsaren har tillgång till Zorns levnadshistoria i någon
form och upprepar därför icke det så ofta upprepade.
Jag vill emellertid, innan jag med Zorns egen hjälp
drar upp en del av hans livskontur — det blir och
måste bli endast en bröstbild — citera Ernst
Malmbergs slutord i hans catalogue raisonné. Jag gillar
dem i högsta grad:

   »Zorns intensiva vitalitet räcker till för livets alla
områden. Målaren, etsaren, skulptören, människan och
patrioten hava var och en gjort en insats i livet
utöver det vanliga måttet. Men vi hava honom kanske
ännu för nära inpå oss för en fullt rättvis
värdemätning. Säkert skall en kommande tid ännu bättre
förstå innebörden av de ord på moramål han skrev under
ett etsat självporträtt (1904), 'Gärdi onums weiser
wen an wildä’ — hans verk visar vad han ville.»

   Han skrev alltså på resor, då vädret var dåligt och
han måste vistas under däck. Den första
manuskriptbunten har kommit till på Atlanten ombord på
Dampfer Kaiser Wilhelm der Grosse, den andra är
skriven på papper märkt The New York and Cuba
Mail Steamship Company 13 april 1907. Den börjar;

   »I morgon landa vi i Vera Cruz. Sedan sist skrivna
har jag haft några livliga dagar i Newyork med gamla
vänner — de voro mest sig lika. Två dagars järnväg
till Miami, Florida — ångbåt till Havanna. Nytt
allting. Havanna söndag e. m. vackraste jag sett — i
Progreso i går såg jag hajar äntligen — men jag
skulle fortsätta med vad jag minns från
ungdoms-dagarna.» — — —

   Nästa packe är skriven ombord på Kaiserin Auguste
Victoria — börjad 17 maj 1907: »Åter på ocean och
lämnad åt mig själv kan jag åter treva i minnets
lustgård, ty en lustgård blir det när man som jag har
svårt att minnas annat än det angenäma.»

   Därpå följa anteckningar, skrivna på papper från
San Domenico. Palace Hôtel. Taormina. »Ett år har
nu förflutit, sedan jag sist hade tid syssla med mina
minnen.»

   »Hu vad det blåser och hur 'Scilla' rullar!» Nästa
bunt är märkt 1911 13 mars på Atlanten. Den därpå
följande Kronprinz Wilhelm på Atlanten 10 maj 1911.
»På Atlanten efter 6 veckor U. S. först som juryman
i Pittsburg, och i Newyork, Boston, Washington, där
jag målat presidenten Taft, vicepres. Sherman,
senator Aldrich och Assistent of Treasury Andrew.»

   Messinasundei 6 april 1912 på väg till Cairo.

   Åter ombord på Scilla från Palermo till Tunis 20
april 1913.

   2   maj på väg från Alger till Barcelona via Palma,
Mallorca.

   Maj 1914 på en usel båt Palermo—Tunis — i
Küsels ressällskap. Med denna sista bunt sluta
anteckningarna.

*

   Han börjar med sina allra tidigaste och dunkla
minnen.

   Först ser han sig ligga diande vid en kvinnobarm,
som ej var moderns och han hör någon anmärka att
det är skam att dia, då man är så gammal. Därpå ser
han en karl från Vinäs komma in och fråga om han
är en flicka, en fråga som måste ha kränkt honom
mycket djupt. Så ser han sig sitta i »ugnsgraven» och
gråta, ty en släde väntade på mor, som skulle resa
över Siljan till Falun, för att sedermera arbeta på
bryggeriet i Uppsala. Han har tidigt en känsla att
ha kommit till världen utan rättighet och att existera
på nåd, ty han är ju frukten av ett felsteg, en
»oäkting». Först vid mognare ålder får han veta att
han är född i fähuset, ty malungsskräddarna, som i
februari varje år kommo för att komplettera husets
förråd av pälsar, upptogo stugan helt och hållet,
Men morfadern är snäll emot mor, fast strängt sedlig
och gudfruktig. Den lille hålles från början i tukt och
herrens förmaning och får stryk om han företar sig
något utan morfars tillåtelse, men trots denna
stränghet tyckes han vara svagare för Anders än för sina
egna barn. Anders får tidigt lära sig arbeta, gå med
fåren i skogen, hacka granris att strö under korna,
hjälpa morfar i smedjan, sy och sticka. Och på
kvällarna får han låna morfars kniv och skära hästar av
bark. Men barken håller ej, då han vill göra hästarna
naturalistiskt. Därför måste de nöja sig med bara två
ben, ett framben och ett bakben. Men så småningom
lär han sig att skära dem i trä med fyra raka ben och
längre fram med krökta i trav. Någon gång får han
låna morfars timmerpenna och rita hästar eller gubbar
på baksidan av något brev från mor. Annat papper
finns ej.

      Han minns sig också sitta i klövsadel på väg till
      Garberg, fäbodarna två mils skogsväg från Utmeland.

Han sitter som ett annat bylte på Bruntes rygg mellan
mjessorna som innehålla träkärl avsedda att fyllas med
smör och annat sovel från fäbodarna. Morfar leder
Brunte och efter kommer en hel karavan folk på väg
till samma mål. Från berget ser Anders hela
Siljansdalen och Orsasjön. Och här uppe är det härligt bland
slåtterfolk, kor, getter och bockar. På bockarna rider
han och får den förkärlek för kavalleri som satt i
honom hela hans liv. Men arbeta fick han också göra.

   När han en gång på gamla dar skröt över hur
mycket han som barn hjälpt morfar med arbete,
invände Mona: — A ja, du weiled väl mest då!

   Då gick han ut och skar havren på ett stycke
åkerjord utanför sin gård. Men Mona sade: — Ja, när du
får göra vad du vill, så — — —

   Sedan om somrarna får han följa gäslkullorna till
fäbodarna, plocka mossa till strö under korna och
foder vid ån nedanför berget. Och om
söndagsmorgnarna, när vinden stundom för ljudet av Mora
kyrkklockor dit upp, trår (trånar) han hem med de andra.

   Han beundrade mycket Ole Bulls tolkning av denna
känsla i Sæterjentens söndag och har själv givit
uttryck åt den i sin vackra etsning.

   Här uppe skär han hundar i trä och även en gubbe
som blir hans första konstnärssuccé. Gubbens rock
målar han med fett och sot, ger ansiktet en skär ton
med tunn blåbärssaft och sätter i någon grön fläck
med smörblommor. Av en gumma från Fulåberg,
närmaste fäbodställe, får han löfte om en vetebulle vid
marknaden i Mora, om hon får gubben. Det är lång
tid att vänta på en tvåöres vetebulle från 1 juli till
1 oktober, men anbudet anses storartat och accepteras.
Eljest är hans första marknadsminne en liten
sockerhäst som han med bitter gråt söker förmå morfar att
köpa, men utan resultat. En sådan marknad är något
att minnas. Folk i glada dräkter, olika för varje
socken, utbyta sina olika produkter, krämarstånd lysa,
mörkhyade skojare åka fort nere vid sjöstranden.

   Han minns också de efterlängtade jularna med
torrvedsbloss i rader mitt i svarta natten och kyrkans
härligheter, ett drypande talgljushav, barnskrik, vita
skinnpälsar, präster i röda mässhakar med granna
guldkors.

   Men han minns också läsarmöten, dit han drogs
med. En religiös epidemi drar genom bygden, han
drages med av de äldres extas, hysteri och
helvetesfantasier och känner sig förtappad och dömd till evig
pina. Han försöker tro, men det hjälper ej. »Han är
lika fördömd, fast han tror, så svetten lackar av
honom.»

   Han kommer i småbarnsskola i Utmeland och
9-årig flyttas han till »12-årsskolan» på stranden —
två pojkar och sex kullor gingo dit i sällskap med
matsäckskorgen på armen. Särskilt minns han en av
kullorna som kunde många nya lekar, okända i hans
allvarliga by. En av hans skolkamrater, Per Anders,
är en reflekterande ungdom, som haft tillfälle att se
i en naturlära och kan tala om hur stor en elefant
är och mycket annat. Med honom resonerar Anders
på hemvägen över åkrarna om religion och undrar om
det icke är rätt att bruka sitt förnuft, som man fått
av Gud. Sådant vågar han varken tala om hemma eller
med de dumma kamraterna.

   Så snart han kommer över en bit papper, ritar han
och gör byten med sina rika kamrater. För en eller
flera hästar med ryttare eller slädar får han två
knäckar eller två öre kontant. Genom idogt arbete
lyckas han få ihop mynt till en blyertspenna. Kniv
får han fortfarande låna av morfar. Den är stor och
klumpig för hans små fingrar och han skär sig jämt
i vänstra pekfingret — där synas ännu hundratals ärr.
En gång skall han göra en kärra, träbiten spricker och
kniven går rakt in i låret. Han stoppar en klimp salt
smör i såret, lägger på ett groddblad och binder om.
På få dagar är det läkt.

   »En sak jag längtade efter som barn var att i
verkligheten få se en sadlad häst och ej bara på tryckta
bomullsnäsdukar — att få sitta på en sådan med
fötterna i riktiga 'fotspjärnor', så långt vågade jag
aldrig drömma. Jag har egentligen aldrig vågat
drömma långt, men så har jag också mina flesta drömmar
överträffade mångfaldeligen. En ersättning för att jag
ej som andra funnit lycka i drömmar. Mången har
kallat det brist på fantasi. Jag kallar det helst kärlek
till verkligheten.»

   En gång tar mor med sig hem från Uppsala en
färglåda, små hårda bitar vattenfärg, och han kan äntligen
rita av gården med stugan röd. Björkarna bakom få
färg av den blågröna biten i lådan. Bonden Bärs Olof
säger: — Du blir nog bildhuggare en gång. Han
förstår ej vad detta ord betyder.

   Konst var ett ord som då endast betydde pojkstreck.
Emellertid tycktes Anders' omgivning förstå att han
borde få komma ut och lära något. Själv var han ej
just begiven på lärdom men enligt egen uppgift 
rysligt nyfiken på vad som fanns bakom Leksandsskogen,
hans dåvarande horisont. En söndagsmorgon, då han
som vanligt följde morfar till kyrkan, brast det löst:

—  Tror du att jag skall få komma ut och lära, morfar?

   —    Ja, kom svaret, det skall väl bli någon råd, fast
om jag skall sälja det där skogsskiftet väst om
Garberg.

   Anders var då tio år gammal.

   Emellertid hade hans mor genom faderns vänner i
Stockholm sänt denne, som då vistades i Finland, en
teckning av sonen, föreställande en fyrhjulsvagn med
hästar. Snart kom meddelande från en bryggmästare
Kalb, att fadern ville bekosta Anders’ uppfostran,
vad han än önskade bli och att hans vänner skulle
förskottera omkostnaderna. Det bestämdes att pojken
först skulle resa till Stockholm med sin mor, som fått
plats som trädgårdskulla hos en av faderns vänner,
bryggaren Dölling, och vara där över sommaren för
att lära sig tala högsvenska — moramålet var det enda
han kunde göra sig förstådd på. Men han måste ha
snygga kläder, ty det passade ju ej att Anders kom
ut i världen i fårskinnspäls och trasiga vadmalsbyxor.
Alltså offrade mor sin söndagskjol och sydde rock
och byxor av den åt sonen.

   Hur väl mindes han icke den morgon han första
gången skulle få fara på ångbåt över Siljan. I
brådskan hade han glömt säga adjö åt mormor. Han
sprang tillbaka och fann henne i tårar. När han kom
till Leksand, fick han för första gången se ett berg,
där klippan stack ut och blev förvånad över att
bergen bestodo av sten, ty hemma voro de ju betäckta
av mossa och skog. Falun var det andra undret och
den stora ångbåten till Stockholm undrens under.
Där på Hötorget gjordes påhälsning hos en kulla som
var månglerska. Av henne fick Anders fem öre att
köpa sig något riktigt gott. Han valde det som såg
godast ut och kom tillbaka med en citron. Han har
aldrig köpt en citron sedan.

  På Döllings landställe installeras Anders med sin
mor på en uthusvind. Pojken får hjälpa till med litet
av varje, men mest leker han med bryggarens barn —
för övrigt får han lära känna begreppen fattigdom och
klasskillnad. Hans begrepp om herrskap äro något
dimmiga. I Mora funnos fyra, fem herrar, som voro
enormt tjocka och sutto alla dagar på gästgivarens
veranda drickande toddy. På grund av deras volym
fick Anders föreställningen att ju tjockare man är,
desto mera än man herre. Hans mormor tvivlade ända
till sin död att Anders skulle kunna bli herre.

  »Hon skulle ha sett mig nu!» skriver Zorn.

  Anders ritar fortfarande hästar och ryttare utan att
ha sett dylika i verkligheten. Av en vänlig kvinna,
fröken Sandahl, får han papper och en liten färglåda,

  Efter rådplägning anses bäst att Anders sättes i
skola i en småstad för att undgå storstadens
frestelser. Någon känner en snäll fru i Enköping, som var
lämplig att sköta den blivande herrn, som för
säkerhets skull enligt tanternas beslut bör kallas Leonard
efter fadern — Anders lät naturligtvis för plebejiskt
och skulle kunna ådraga honom titeln mas, vilket var
skamligt att veta. Försedd med en vetebulle som tröst
embarkerar Leonard på enköpingsbåten.

  Han talar redan god högsvenska utan brytning och
hans kamrater få först av skolkatalogen veta att han
är dalpojke. En gång blir han kallad mas, men han
är starkast i skolan och begabbaren upprepar ej
hädelsen. Anders blir genast kär i en skomakardotter,
men byter snart om föremål för sin låga, vilken han
emellertid ej vågar yppa på grund av blyghet. Ingen
av de fem flickor som han efter varandra svärmar för,
får veta något om hans kärlek. — Studierna finner han
alltigenom tråkiga. I svenska lyckas han bäst och får
vackert betyg häri. Matematiken var honom ett
syndastraff. Även teckningsundervisningen, där han endast
fick rita raka streck, finner han olidlig, men tar
skadan igen hemma, där han börjar göra profilporträtt
av sina kamrater. Vad han skulle bli, visste han ännu
ej och var okunnig om att konstnärsyrket existerade.

   Men redan efter en termin i skolan hände något
som skulle bli bestämmande för hans framtid. Vid
jultiden kom ett brev med svart lack från Finland —
fadern hade dött av slag utan att ha ordnat för sonens
framtid. Skulle han nu lämna skolan och resa tillbaka
till Dalarna?

   Men inackorderingsfrun, den snälla fru Blomstedt,
gick upp till skolans rektor, Grafström, och anmälde
den sorgliga situationen. Den hjärtegode mannen
förklarade att det skulle nog bli någon råd och så
sammansköto lärarna av sina fattiga löner till Anders’
underhåll. Troligen anade de åt vilket håll hans
begåvning var inriktad. Anders hade nog märkt en viss
svaghet för honom från deras sida, och en gång då han
under en sånglektion kastat papperstussar på svarta
tavlan, blev han efter anmälan av
sångläraren-klockaren? uppkallad till rektor, som småleende yttrade:

—   Du lär vara en riktig dansmästare under
sånglektionerna, du!

   —     Jag skulle be att få slippa dem och gå och rita
hos fröken Sahlin i stället, svarade Anders.

   —  Ja, du skall väl få det, då.

   Anders var tydligen favorit.

   Nu började han rita efter plansch hos fröken Sahlin,
»en vacker och snäll kvinna», påminner han sig. Snart
fick han biträda ritlärarinnan vid hennes lektioner och
hemma övade han sig flitigt såväl i träsnideri som i
att rita av kamrater. Slutligen fick han också rita av
någon lärare. När han en gång skurit en dalkarl med
päls och en kulla med sitt barn på ryggen, köptes
dessa sniderier av magister Lindmark för en krona
stycket — en svindlande summa!

   En dag, då Anders gick i andra klassen, sändes han
av lärarna med en bonde till Uppsala för att få se en
slöjdutställning på Gillesalen. Han hade med sig en
Karl XV, som han skurit i björk och skulle visa där.
Tre dagars lov från skolan fick han och litet pengar
i fickan.

   Bonden sjöng Engelbrektsmarschen hela vägen och
i närheten av Uppsala på en krog vid namn
»Ölhelvete» bjöd han sin unge reskamrat på en så kallad
gumse (brännvin och kaffe). På Gillesalen
omhändertogs han välvilligt av föreståndaren, herr Ahlborn, och
visade sin Karl XV, vilken gjorde stor lycka och gick
hand i hand genom salen. Som gåva erhöll han en sats
bildhuggarjärn, vilken han emellertid först efter några
år lärde sig använda.

   »Nej, kniven hade varit mitt enda verktyg och jag
fortsatte med vad jag var van att bruka.»

   —    Hans far hade vänner i Stockholm och dessa
lyckades genom tyske konsuln i Helsingfors av
stärbhuset utbekomma tretusen kronor. Nu måste
levnadsbana väljas, men det bestämdes att han skulle gå kvar
i skolan tills han gått och läst. Sedan finge han väl
för resten av pengarna lära något hantverk.

   Han får tillåtelse att konfirmeras vid fjorton års
ålder »på samma gång den vackraste flickan i världen
skulle gå fram». Som gåva åt nattvardsprästen skär
han ett skrivställ med pennskaft och papperskniv.
Detta lyckades han på äldre dagar återförvärva. Han
kommer till Stockholm försedd med ett
rekommendationsbrev till en vänlig man, herr Anton Bolinder. Han
försöker komma i ornamentsbildhuggarlära, men
förgäves — det fanns ingen plats, och han skrives in vid
slöjdskolan, där han åter får börja med raka streck,
»ett gott system att döda allt frö till självständighet
hos ungdomen».

   Mona blir ängslig för hans framtid, tror att han ej
skall kunna reda sig och skriver till honom att han
skall gå i skräddarlära, »för någon riktig arbetskarl
skulle han ändå aldrig kunna bli». Detta råd blev
sedermera ett stående skämtämne mellan honom och
Mona. — Han anskaffar en liten bildhuggarbänk och
hyr sig in på en verkstad, där han ser på hur
gesällerna skära sina spegelöverstycken. Där lär han sig
använda järnen han fått i Uppsala. Som icke antagen
lärling har han fördelen att slippa springa efter
franska brön åt gesällerna.

   Och nu börjar meteorbanan.

   Han blir en dag bjuden till herrskapet Bolinder,
som har främmande, och presenteras som en liten 
dalpojke som kan rita av vilken som helst av gubbarna,
tillfrågas, vem han vill ta till modell, och väljer en
viss herr Lychou, som blir förtjust över resultatet. En
kunglig arkitekt Åbom ber honom komma till sig
dagen därpå. Han kommer medhavande sina små
enköpingsarbeten.

  Åbom skriver ett brev till Boklund, direktören för
Konstakademien, och begär att den lille Leonard
genast skall tagas in i principskolan. Denne infinner sig
med teckningar och trägubbar hos »den förfärlige»,
en högst originell och bister herre. Alstren beskådas,
Boklund talar tyska med ett par personer som befinna
sig i direktörsrummet — professorerna Palm och
Perseus, men dalpojken förstår att man ser något mycket
lovande i hans försök. Terminen har redan börjat,
men man gör ett undantag och Anders överantvardas
i gubben Palms vård som välbeställd elev i
principskolan.

  Hans sega energi förnekar sig icke. Han fortsätter
i slöjdskolan, där han börjat modellera en fot för
Nerpin, samt arbetar på verkstaden där han gör
pennskaft, linjaler och fotografiramar.

  »I min egen stil, den kallades naturstil med blad,
sådana som de växte.» Han börjar bli medveten realist.
På Bikupan får han sälja sina arbeten för några
kronor.

  En dag får han se en färglåda med mjuka färger,
som Oscar Björck fått av sin pappa. Dessa mjuka
färger lämna honom ingen ro, varken natt eller dag,
och slutligen lyckas han få ihop tolv kronor för ett
par ramar. Han blir ägare av en liknande låda och
kan sedermera som berömd konstnär knappt minnas
något lyckligare ögonblick i sitt liv. I denna låda
funnos ju alla möjligheter och han börjar genast måla.
Någon lånar honom en akvarell av Egron Lundgren,
som han kopierar. Även på Nationalmuseum kopierar
han en annan av samme målare.

   Nu är han målaren Leonard Zorn. Han slutar med
bildhuggeriet och slumpar bort bänken och järnen.

   —    I början av sin stockholmsvistelse hade han
kvarter hos en snickargesäll och hans elaka käring.
Han lyckas få ny bostad hos en religiös
porterutkörare och får umgås med andra utkörare. Slutligen
hamnar han i en snäll brevbärarfamilj. Men hans lilla
arv börjar ta slut och bekymmer för framtiden inställa
sig. Vänliga personer börja forska efter hans fars
syskon, men utan resultat. Herr Anton Bolinder gör
vad han kan för att intressera goda och oberoende
människor och första hjälpen kom också från en
verklig människovän, bryggaren Fr. Heiss. Denne som
känt Anders’ far förmådde hans vänner att göra ett
sammanskott så att han skulle få femtio kronor i
månaden, vilka utbetalades av en av dessa, bryggaren
Dölling, så länge terminerna i skolan varade. Under
ferierna skulle konstnären vara hänvisad till sig själv.

   Ja, nu skulle han få fortsätta sina studier. Men han
led av att behöva åtnjuta främmandes hjälp. Hans
stolthet och självkänsla vaknade, »men fingo gå i
en hård, men nyttig skola». Han hade uppflyttats i
akademiens antikskola. Redan i principskolan hade
han börjat teckna kamratporträtt. Nu begärdes att han
skulle göra sådana för »Palettskrap», akademielevernas
tidning. Dessa gjorde stor lycka och kunna ännu i dag
anses som utomordentliga dokument och bevis på
Zorns enastående begåvning och energi. Det var
genom dessa porträtt han fann »att i konsten även fanns
ett fält för honom». Härpå hade han ofta tvivlat inför
vissa uppgifter, framför allt de historiska
kompositionerna, i vilka alla andra voro så skickliga, under
det att han icke kunde förmå sig ens försöka sig på
dem. »Han hade varken förtroende till eller nöje av
fantasier i den vägen. Senare ansåg han dem som
helgerån mot historien, under det de vid akademien
ansågos som en dygd och bevis på talang.»

   Men nu insåg han sig ha rättighet att leva, han
också.

   En gång kom man till honom i hans bostad hos
brevbäraren med ett dött barn och bad honom göra
en teckning av det åt föräldrarna, som bodde i
våningen över. Han gjorde porträttet, som sedan följdes
av många liknande beställningar. Han såg sig ofta
omgiven av begravningsgäster som lyfte upp likets
ögonlock för att bereda konstnären tillfälle att göra
ett riktigt levande porträtt, innan kistlocket spikades
fast. Dessa porträtt ritades med svart- och vitkrita på
gråpapper och taxan var femton kronor.

   Men han fick lyckligtvis också teckna levande
människor både i Stockholm och i Dalarna, där han om
somrarna vandrade omkring, ofta med kamrater från
akademien, och hälsade på i präst- och
gästgivargårdar. Han gjorde akvarellstudier av dalfolk från olika
socknar. Av professor Kjellberg råddes han att
hembjuda en av dessa studier, »en kulla som räfsar», åt
Föreningen för nordisk konst. Dagen efter såg han
sitt namn i en tidning för första gången — tavlan hade
inköpts för femtio kronor. »Lyckligare pojke fanns väl
ej inom Sveriges landamären den dagen 1877.»

   Men mest gladde honom att hans välvilliga
hjälpare väl nu icke borde känna sig ha kastat bort pengar
förgäves.

   Han tecknar och målar på alla lediga stunder och
lyckades snart åter sälja en akvarell till samma
förening. Samtidigt sköter han sina studier i antikritning,
anatomi och perspektiv och tar sina examina efter
den tvåårs obligatoriska kursen. Han får två elever,
ett par löjtnanter, och därmed ökad inkomst. Flera
officerare komma till och han har nu den stora
tillfredsställelsen att kunna gå till sina hjälpare och säga
sig ej behöva mera understöd.

   Han har berättat för mig sina känslor härvid: »Jag
tar tillbaka vad jag sagt om alla mina stolta
ögonblick. Det ögonblicket var stoltare än alla andra.
Gubbarna var så stiliga mot mig att jag gick och
smågrät på gatan.»

   Så småningom fick han tretton elever. Arbetet med
dessa och studierna på egen hand gjorde att han ej
kunde visa framfötterna på elevutställningen så som
han velat. I stället målade han ett huvud av en ung
kvinna med svart slöja, »I sorg» (en genom
reproduktioner nu världsbekant tavla) och lämnade upp den.

   Han beskriver mottagandet hos den bistre, men
välvillige direktören, professor Boklund, som vid
tillfället hade tandvärk.

   »Össus såna papperslappar, sätt den där!»

   Zorn trodde sig diskvalificerad. Men dagen efter
blev han uppkallad till professorn.

  »Össus fan, dom vill ha den, dom ä tokiga i den, va
vill han ha för den?»

  Förbluffad över denna oväntade lycka svarade Zorn
blygt: femtio kronor.

  »Össus fan, säj hundrafemtio!»

  Dagen därpå kom akademivaktmästaren med
hundrafemtio kronor från professor Scholander som köpt
tavlan åt en vän. Därpå följde en storartad artikel av
professor Nyblom i Posttidningen. Zorns första stora
lycka var gjord. Han tyckte sig nu vara rik och ha
råd att resa till Dalarna, till Orsa, för att måla en stor
tavla som han länge haft i tankarna, en stämning som
han sett, ungdom som går till dans på natten. Denna
tavla målades på sommaren och såldes genast i
Stockholm till baron Bildt, då minister i Washington.

  Zorn fortsätter med sin egen skola och med
porträttmåleri. Emellertid har Boklund dött och Zorn
tillkallas för att måla hans porträtt före begravningen.
Scholander har blivit tillförordnad direktör och till
honom uppkallas på lärarrådets anmodan Zorn för
att få första varningen för försummade studier vid
akademien.

  »Jag ämnar sluta och göra en utländsk resa på mina
hopsparade slantar», svarar Zorn.

  Med munnen intill hans öra viskar Scholander
mycket ljudligt: »Oss emellan gör herr Zorn alldeles rätt

—  jag skulle gjort detsamma — var och en sin egen
lyckas smed», det första och sista samtal Zorn haft
med denne kärnkarl, som dör strax efteråt. Familjen
anmodar Zorn att göra hans porträtt och får fullfölja
arbetet under själva obduktionen.

   Greve G. von Rosen blir nu akademiens direktör
och inom kort uppkallas Zorn till denne för att få
andra varningen. Han får veta att han är bortskämd,
okunnig etc. — en massa bittra invektiver. Zorn
svarar att han följande dag ämnar lämna sitt diplom —
han vill omedelbart lämna akademien.

   Han får då veta att han en gång skall komma
tillbaka som tiggare och på sina bara knän be om nåden
att få komma in vid akademien igen, men då skall
det vara för sent. Nu kan han däremot, om han
stannar, få tretusen kronor i stipendium under tre år, resa
och studera konst lugnt och bekvämt.

   En annan hade emellertid kommit in i rummet efter
Zorn och denne hörde nu en röst: — Jag skall också
be att få lämna mitt diplom!

   Det var Krouthén.

   Flera följde sedermera exemplet. Det var på detta
sätt den bekanta stora revolten mot akademien
började.

   Zorn hade en känsla av vad hans frihet var värd,
även om reskassan ej räckte mer än ett år. Han kände
sig förhoppningsfull och stark — och dessutom var
han kär. Då får man som bekant en jättes krafter,
större ju väldigare hindren resa sig i ens väg.

   Det kom sig nämligen så att han bland andra
porträttbeställningar fått en på en mycket grinig unge,
med vilken mamman ej hade tillräcklig hand. Som
hjälp vid hanteringen av detta besvärliga
människoembryo tillkallades »moster Emma», som befanns icke
vara någon äldre dam utan tvärtom mycket ung —
men jag måste göra en parentes och med stöd av 
hörsägner försöka ge en bild av Zorn som han vid den
tiden tedde sig för sin samtid.

  Tänk er en lång ganska kraftigt växt yngling på
nitton år, som rörde sig med lugn värdighet, till synes
oberörd av omgivningen. En viss elegans utmärkte
honom och akademikamraterna sökte så gott de kunde
härma den. Han var iklädd en rätt lång ulsterliknande
rock, som snart blev berömd, diskuterad och imiterad,
vars foder togs bort om somrarna, och en väst som
knäpptes upp till hakan för att dölja frånvaron av
skjorta. Vid västen var kragen fastsydd. Han
begagnade lösmanschetter som möjligen voro fästade vid
någon ylletröja, men detta är ej säkert. Han bar lugg
tämligen långt nere i pannan. Med denna frisyr var
han mycket noga. Tidvis använde han blå pincené,
säkerligen med fönsterglas i.

  Tänk er nu Zorn i denna underbara kostym på sitt
första besök i familjen med det griniga barnet och
tänk er moster Emma, för ganska kort tid sedan
backfisch, skrattlysten, full av humor och nyfiken på
den väntade artisten om vilken det talats så mycket.

  Hon upptäckte honom ordnande sin lugg framför
spegeln, då han trodde sig obevakad. Man slog sig
ned och konverserade. Moster Emma, fortfarande
skrattlysten, åt på en smörgås, som hon kom att
tappa med smöret nedåt. Artigt tog Anders upp den,
tittade på den noga, blåste på den och lämnade den
till ägarinnan med orden: — Det kom visst ingenting
på den!

  Hon måste äta upp den.

  —     Anders skriver att han under målningen kom
att titta mera i moster Emmas ögon än på modellen.
Det behöver väl knappast sägas att denna moster
Emma sedermera blev hans maka. Han berättar om
sina betänkligheter före frieriet, vilket skedde och
avlopp lyckligt under hans första permission från Svea
garde, där han fått lov att göra båda årens
beväringsmöten på ett år för att sedan kunna resa ut. Han fick
emellertid stundligen lära känna att det fanns intet
mera överflödigt och tvivelaktigt än en konstnär på
nitton år och det var långt ifrån att titta in i ögonen
på en flicka av mycket god familj till att kunna kalla
henne sin. Men han fick emellertid beställning av
hennes mor på hennes porträtt och blev ofta inbjuden
att i familjens sällskap bese utställningar och
gallerier.

  Lycklig och förhoppningsfull reste han till England,
dit Egron Lundgrens konst lockade honom. Det blev
fyra dygn på Nordsjön i stället för två — han låg i
dvala sjösjuk hela tiden. Men det blev också sista
gången han var sjösjuk. Vid Millwall Docks möttes
han av Christian Bolinder som tog honom till sitt
hem utanför London och hjälpte honom till rätta med
omnibuslinjer, utställningar och gallerier.

  Zorn är vid denna tidpunkt enligt egen utsago
mycket ensidig. Gammal konst säger honom ingenting
och av det nya går intet upp emot Egron Lundgren.
Men livet i jättestaden intresserar honom så mycket
mera. Om söndagarna följer vännen honom till
Hampton Court, där flodlivet och de fina mahognybåtarna
och de lätt och ljust klädda unga männen och
kvinnorna vinna lians gillande. Han önskar att han en gång
skall få leva flodliv här med Bolinder.


   Han far till Paris, ett av målen för hans drömmar,
och tas där om hand av några äldre kamrater. Men
han kan intet språk ännu. Tyskan och de få latinska
undantag han mindes från skolan i Enköping äro
honom till ingen nytta. Han målar gatuutsikter och
en vacker mulattska som han träffat på Edenteatern.

   Hos Hugo Birger kommer han tillsammans med
Ernst Josephson, som säger sig vilja resa till Spanien.
Zorn och han göra upp ressällskap och efter ett par
dar bär det i väg. Han längtar efter Egron
Lundgrensmotiv — sköna kvinnor, svarta smäktande ögon
under mantillan, men den Castilianska högslätten med
avbränt grått gräs, sand och ensliga byar gör honom
besviken. Skall detta vara lustgården Spanien? De
båda resenärerna komma till Madrid och bo på Fonda
de Paris. Josephson som kan italienska beställer café,
pane, burro, men på spanska blir detta kaffe, bröd,
åsna, och kyparen ser förvånad ut, men Zorn
upptäcker misstaget i sin lilla ordbok.

   På Museo del Prado förstår han icke mycket. Den
av Josephson dyrkade Velasquez säger honom
ingenting ännu. Han går på tjurfäktning, finner den
ohygglig och vill gå, men Joseph lugnar honom med en
klunk konjak då och då ur sin plunta. Det blir första
och sista gången han ser en tjurfäktning. — De resa
till Toledo och Sevilla. Först i Andalusien
förverkligas hans dröm om Spanien. En natt öppnar han
fönstret i sin vagong och känner de aromatiska
fläktarna från den sydländska växtligheten genomströmma
lungorna. Natten är stjärnklar — utmed vägen växa
aloe och kaktus och vid en station känner han igen
de spanska skuggfigurerna från Egron Lundgrens 
akvareller, män insvepta upp till näsan i kappor och
schalar. Vid strövtågen i Sevilla känner han sina
drömmar överträffade. Här stanna de båda kamraterna
fjorton dagar, flytta snart från hotellet till en casa
de huespedes och måste tala spanska. Joseph far
dagligen till Triana och målar zigenare, medan Zorn
håller sig hemma i pation och målar typer från gatan.
Zigenarna bli deras vänner och skänka dem de först
plockade gröna apelsinerna. En dag får Zorn ett anfall
av hypokondri, men Joseph tar honom till fondan,
ger honom konjak och sjunger Bellman tills han blir
bra. Han sjunger alltid för Zorn, mest Bellman. Men
Zorn förstår ej Josephs målning ännu lika litet som
Velasquez. »Men kanske är det lyckligt i början att ej
veta så mycket — man blir då intensivare på den punkt
man vill åt», resonerar han mer än trettio år efteråt.

   Emellertid känner han en längtan inombords, en
dragning till havet. Sevilla är för instängt. De resa
till Cadiz och andas havsluft. På den tiden ansågos
de vackraste flickorna komma från Cadiz. Joseph
reser tillbaka till Sevilla. Zorn blir väl emottagen av
Ramon Rodriques, målare och professor vid
akademien i Cadiz. Denne ger honom ett rum i sitt hus
och sina tre döttrar till modeller.

   Anders målar med ett liv och en lust som han aldrig
känt förut. Han är andligt och fysiskt i sitt ässe.
Snabbt lär han sig spanska och kommer i sällskap
med en mängd gardesofficerare. Han får elever. Man
gör en utställning av hans arbeten. Stor succé. Hans
biografi tryckes i Cadiz’ tidningar. Om detta skriver
han: — Förtjänt eller oförtjänt var denna uppmuntran
nyttig för mig just då. Jag hade ju endast mig själv
att lita på.

   Men vandringslusten kommer igen. Officerarna hålla
avskedsfesten och det sparas varken på tal för Karl
XII eller Zorn. De följa honom till hamnen och
installera honom i kaptenens hytt på en båt som går
till Gibraltar, där han målar några skisser och ett
självporträtt. På en hjulbåt far han över till Tanger.
Under resan blir han hungrig och frågar en gammal
ståtlig arab om man kan få köpa mat ombord. Araben
svarar på god spanska att man icke får det, men vill
främlingen dela det han hade med sig, skulle han bli
förtjust. Han blir bjuden på apelsiner, fikon och ost,
samt får följa med i land i arabens båt och slippa
besväras av tull och annat patrask. I land följer
gubben honom till det bästa hotellet för att senare,
när han vilat sig litet, visa honom staden. Klockan
fem följande morgon hämtas han av samme välvillige
gamle man som medför två hästar och föreslår en
ridtur innan det blir för varmt. Vid stadsporten dricka
de turkiskt kaffe på hästryggen och passera en
sovande kamelkaravan med bylten bredvid, som
innehålla dess sovande ägare. Det blir en härlig utflykt.
Vid hemkomsten bjudes Zorn på frukost och får följa
med till tingshuset för att åse en rättsförhandling,
där den dömde upphäver ohyggliga tjut på Allah,
river av turbanen, kastar sig till marken och beter
sig som vansinnig. Anders får lust att stanna i Tanger
och måla. Helst vill han ju måla kvinnor och frågar
sin nye vän om möjligheterna i den vägen. Men denne
svarar ej — ser bara hemsk ut. Alltså är möjligheten
utesluten.

   Efter att ha målat en skiss av Tanger som minne
reser han tillbaka till Gibraltar för att ta första bästa
båt till Italien. Han vill se så mycket som möjligt
för sin lilla slant. För så mycket som är tillgängligt
av hans pengar köper han biljett till Genua på en
engelsk lastångare. Tvåhundra cigarrer har han med
sig. På vägen utefter Spaniens ostkust blir han vän
med matroserna, som spela concertina och sjunga
engelska visor för honom, medan han bjuder på
cigarrer. Hur han rett sig med språket är honom efteråt
en gåta. Han har inga kontanta pengar kvar utan
ackorderar med båtkarlen i Genuas hamn att skaffa
en medborgare, som för honom till ett hotell och
vaktar honom tills banken öppnas. Sedan skulle han få
betalt. Denne vaktare är en vänlig och snäll man,
som skaffar honom en vagn och visar staden. Deras
konversation på spanska och italienska går utmärkt.

   Han tar första tåg till Rom, ett annat längtans mål,
uppsöker svenske ministern, en något otålig åldring,
till vilkens ämbetslokal han låtit adressera sin post.
Han svarar att det är konsulatets uppgift att ta emot
brev. På fråga om det fanns några svenska konstnärer
i Rom får han svaret att det visst finns någon som
heter Kronberg. Någon tjänare ger honom Kronbergs
adress och hos honom träffas många vänner, Skånberg,
Pauli, Hammar m. fl.

   Han har inga förutsättningar att förstå Roms
konstskatter och kulturhistoriska minnen, känner
visserligen igen många original i marmor till de gipser han
tecknat vid akademien, men det levande livet och
människorna upptaga honom helt och hållet. Han gör
en hastig skiss som minne, men nu får han bråttom.
Han måste resa norr ut, ty Emma Lamm skulle
komma till Paris med sin mor. Där mötas de båda
hemligt förlovade och äro tillsammans dagen i ände, bese
gallerier och Salongen, där Zorn exponerar en akvarell
från Cadiz, »Kusinerna». Där börjar han under sin
fästmös ledning intressera sig för historien med
konsten som åskådningsmaterial. Hans öga öppnas för
tidsandan i de olika perioderna av mänsklighetens
historia, vilken sedan alltmera skulle bli hans
älsklingsstudium. — Fästmön och hennes mor resa
tillbaka till Sverige och Zorn reser till England, där
Bolinder skaffat dem båda en hydda vid Themsen.
Zorn hade redan glömt sitt förflugna yttrande om att
leva flodliv och fann det sedermera underligt att
just det skulle för tre år framåt, kanske de viktigaste
i hans liv, föra honom tillbaka till England. Detta
hände i maj 1882.

   I Richmond väntade hans vän Bolinder, och en
argsint gumma hushållade för kamraterna. Bolinder reste
varje morgon in till London och kom ut om
eftermiddagarna. Under tiden målade Zorn flitigt
flodmotiv, parklandskap, någon flicka i hängmatta och
självporträtt i fets med bakgrund av vinlöv. Några
svenskar hälsade på en gång, men voro för trevliga
och glada för grannskapet. Käringen blev otrevlig och
kvarteret flyttades till en snäll fru längre ned i
gatan.

   Men sommaren nalkades sitt slut, det började sina
i kassan och han måste tänka på framtiden. Den borde
ju ej bli så bekymmersam. Han ansåg sig vara
samtidens bäste akvarellmålare (varemot ingen torde
invända något), och allt borde gå bra. Men han behövde
ju också sälja något och Bolinder tog honom med
till den han ansåg vara Londons förnämste
konsthandlare, mr Lean vid Haymarket. Zorn medförde en
akvarell från Richmond, kom in i galleriet, såg en mängd
ryslig smörja på väggarna och frågade mr Lean om
han ville köpa tavlan.

   »Nou, we dount buy pictures here.»

   Zorn vänder och går mot dörren.

   »What do you charge for this kind of things?» kom
det nu.

   Hoppfull vänder Zorn sig om och svarar att han
gärna ville ha sjuttiofem pund för tavlan, men som
han är i stort behov av pengar just nu, skall han
sälja den för sextio.

   »I give you three for it.»

   Mr Lean visar ett hånets, Zorn ett bitterhetens
småleende och går. Utanför dörren svär han att detta
skall vara hans första och sista besök hos en
konsthandlare. Nu kom han ihåg vad en viss Montalba,
till vilken han haft rekommendation från Stockholm,
sagt om London: — Här kan ni måla som Gud Fader
och ändå svälta ihjäl.

   Nere på gatan frågar han Bolinder som väntar i
caben, vilken gata som var dyrast att bo vid i London,

   »Det måste vara Brook Street, ty den går mellan
de förnämsta skvärerna.»

   De fara ögonblickligen dit för att söka upp en ateljé
och finna i n:r 42 en stor sängkammare med
ateljéfönster mot norr och en halvtrappa ned till en salong
som kunde delas upp i två rum. Man begär fem
guineas i veckan. Zorn hyr lägenheten. Nu hade han satt
allt på ett kort — det fick bära eller brista och det
gällde att slå sig fram, bära plank eller svälta ihjäl.

   Han beställer visitkort med sin fina adress, får nya
kläder hos en svensk skräddare och kredit hos en
färghandlare vid Oxford Street. Det sista var ju högst
egendomligt, men den lille mannen sade
ögonblickligen till främlingen bland fem millioner: — ja, för
så mycket ni vill. Jag skall ej ens fråga efter ert
namn.

   »Jag måste verkligen haft ett ärligt ansikte»,
skriver Zorn.

   Han gör visit hos svenske ministern greve Piper och
legationsrådet greve Stenbock. Ministern gör
återbesök och beställer sitt porträtt. En svensk vän,
Edvard Casparsson, köper en akvarell från Cadiz,
»Modersglädje». Han får måla även greven och
grevinnan Stenbocks porträtt.

   Han äter i en närbelägen gränd för en shilling om
dagen på ett matställe där också frälsningssoldater
intaga sina måltider.

   Han hyr häst och rider några gånger i veckan ut i
Hyde Park. Han är till synes en fin karl. Sin första
och enda ridlektion har han fått av sina vänner
Bolinder och Casparsson, som togo honom med ut i parken
vid Richmond en gång. De hade intet förbarmande,
utan han fick hänga på bäst han kunde i den starka
farten. Men så fingo de syn på en häst, som slagit
av sin ryttare och satte i väg för att hjälpa. Zorn
lyckas få sin häst att glömma sällskapet genom att
styra honom in mot ett träd, tar sedan en annan väg
och rider vilse, kommer stillsamt ned till Putney och
frågar där efter vägen till Richmond. Han har fått
smak för sporten, men rider sedermera helst ensam.

  En ny beställning kommer. Earlen av Jersey
anmodar honom genom greve Piper att komma till
Midleton Park och måla yngsta dottern, lady Villiers. Av
Piper får han förhållningsorder angående
bordsetikett och hur man skall lägga kniv och gaffel, när man
slutat en måltid, Dylika matadorer korrigera till och
med främmande prinsar som ej lärt deras seder.

  Han kommer till slottet under jaktsäsongen, Under
två veckor talas ej om annat än hästar och hundar —
endast en gång om fiske i Norge och hotell på
kontinenten, Där fanns härliga konstverk, gamla
holländska mästare och på Zorns begäran letar ladyn fram
en gammal katalog över samlingen. Värdfolket är
vänligt, men han känner sig förfärligt främmande.
Dessutom är slottet fullt av gäster. De flesta herrar komma
i röda frackar till dinern. Men det blir nyttiga och
innehållsrika dagar, därför att han får lära sig,
vilken komplett överflödsartikel konstnären är i
mänskligheten, åtminstone detta slags mänsklighet.

  Vid återkomsten till London får han besök av en
amerikansk konstnär, boende vid samma fina gata,
som presenterar en sin landsman, geologen Charles
King, vilken beställer tre porträtt av sig själv. Under
arbetet med dessa frågar mr King, om herr Zorn vill
ha flera beställningar. Ja bevars, det ville han, och
geologen presenterar den ene efter den andre av sina
landsmän, som beställa sina porträtt. En enda
engelsman — Beerbohm — målades det året.

  —     På våren 1883 hade Zorn samlat en betydande
summa pengar och tänkte göra en världsomsegling.
Han hyrde därför en billig vindskupa vid Cavendish
Square för att kunna magasinera sina tillhörigheter
och reste hem till Sverige för att ta farväl av sin
fästmö och sin mor, men övertalades att uppskjuta resan.
Kommen tillbaka till London inredde han vindskupan
till ateljé. Den hade goda förutsättningar för detta
ändamål, Hans värd var en engelsk pastellmålare
Fanner, som förfärdigade söta porträtt.

  Vintern förut hade Zorn börjat etsa i koppar för
sin landsman A. H. Hägg, »vår tids bäste
arkitekturetsare och en heder för sitt land som människa och
konstnär». Nu på hösten etsar han och målar flitigt
som vanligt, På nyåret 1884 får han brev från svenske
ministern i Madrid, H. Åkerman, med inbjudning att
komma dit ned och måla några damer ur aristokratien.
Han reser och får sällskap med en engelsk dam mrs
Morewood och hennes son. Färden går sjövägen från
Southampton till Lissabon, Under svåraste sjögång
målar han ett porträtt av sin hyttkamrat,
bankiren-violinisten Benjamin från Buenos Aires.

  Vid framkomsten till Lissabon är kassan åter dålig,
men han har ett rekommendationsbrev från Beerbohm
i London till en vicomte Daupias. Denne ber honom
genast måla sin fru och sin måg Burney som är en
mycket rik man och ägare av en av dåtidens förnämsta
tavelsamlingar, I huset befinna sig flera spanska
musici. Vid ypperlig musik och omgiven av Lissabons
förnäma värld målar han båda porträtten i salongen,

—   Med många beställningar frestas han att stanna,
men reser med fickorna återigen fulla av guld till
Madrid för att fullgöra sina uppgifter. Men när han
där får veta vad man önskade av honom — att få
damerna målade i maskeradkostymer, som de haft vid
en fest hos hertig Fernan Nunez, nekar han. Han vill
ej kopiera Worthfantasier utan själv välja
kostymerna.

   Han målar greve Morphys dotter, holländske
ministern Stuers barn, vilkas mor, en amerikanska, var
Madrids vackraste kvinna, hertiginnan av Alba (grön
sammet) i hennes fars, hertig Fernan Nuñez’
vinterträdgård, och hertiginnan Osuna, född prinsessa Salm-Salm
i Osunska palatset, som prydes av en massa
familjeporträtt av Goya, Den sistnämnda är en älskvärd dam,
som kommer till sittningarna med ett fång cigarretter.
Han ser henne ibland genom röken, Men han tröttnar
snart på att spela fin karl och rida ut i retiron på
lata andalusiska springare. Han gräver sig in i ateljén
hos en av sina goda vänner, don Luis Sainz, god
konstnär, Där samlas det bästa av Madrids konstvärld.
Han målar en naken modell. Don Luis har någon stor
dekorativ uppgift, Efter arbetet fäktas, sjunges och
spelas. Det smickrar Zorn betydligt att man ger
honom titeln maistro de todo efter att ha besegrat en
av Madrids bästa fäktare, repeterande en stöt, som
han lärt av Bruno Liljefors, tre gånger. Han har sitt
andra hem hos don Luis och hans dona Philomena,
äter ofta med dem och blir föremål för en
gästvänskap, som man icke gärna tillvitar spanjorer, En ung
löjtnant och målare de Lara, son till kungens adjutant,
tar honom ofta ut i kungliga parken på hästar ur
kungliga stallet,

   En storartad konstutställning avhölls denna
sommar och minister Åkerman hade skaffat vissa nordiska
konstnärer särskild inbjudning. De inbjudna insände
mangrant och hade stor succé.

   Koleran kommer till Spanien och Zorn inbjudes av
sin vän Sainz att komma ut till hans svåger Manuel
Morencos egendom i provinsen Guadalajara. Sainz
har farit förut, men skall möta med hästar vid sista
poststationen, en gammal stad Molina de Aragon.
Zorn reser med järnväg till Segiienza, stuvas av
obekanta in i enskilt rum i postvagnen, där han skall
få sova och vara ensam. Han antvardas i kuskens
särskilda hägn. Denne ser ut som en riktig stråtrövare
med ärr efter knivhugg kors och tvärs i ansiktet.
Zorn känner sig illa till mods där han ligger utsträckt
halvslumrande, ser vagnsdörren sakta öppnas och
kusken komma in sökande en liten plats vid hans
fötter. Han låtsas sova hårt, men vänder på sig så
att ena foten träffar kusken på ett säkert ställe.
Denne kryper ut lika stillsamt som han kommit in
och sätter sig på kuskbocken igen bredvid pojken
med stora piskan. Den stora postvagnen dras av sju
hästar eller mulåsnor i galopp ett par timmar mellan
ombytena och utan tömmar — endast med den långa
piskan. Tidigt på morgonen går den resande ut vid
ett hästombyte och begär choklad i en hydda vid
vägen. Han får ej betala — man vet att han är don
Manuel Morencos vän. Framemot niotiden blir han
åter hungrig och undrar just hur han skall få något
till livs, då en hand sticker in en hönspaj genom
fönstret. Efter en stund sticker samma hand in en
flaska vin som också anammas. Vid nästa station
stiger Zorn ur för att tacka den okände räddaren ur
hungersnöden och ut ur vagnen, som är fullproppad
med resande, stiger en ung man som bocker sig;
»Jag tog mig friheten etc., vetande att ni är don
Manuel Morencos vän. Nu skall jag fara en annan
väg och önskar er en lycklig resa.»

  Vid Molina de Aragon mötte don Luis med en
tjänare, häst och mulåsna. Ett par hönor, tydligen de
enda i den lilla fattiga staden, fingo sätta livet till
för lunchen. Man besåg staden med dess romerska
murar, teater och ett primitivt försök till gotik i den
lilla kyrkan, samt gav sig i väg. Zorn valde hästen
och hängde sin lilla resväska på sadelknappen. Vid
en källa rastade de, varvid hästen hittade på att
vältra sig. De bytte vid en källa och Zorn skulle
försöka mulan. Hela dagen sågo de tjänaren Antonio
i sin förtjusande aragonesiska dräkt springa framför
i takt. På kvällen blev det åskväder och de sökte
skydd under ett träd — men var var resväskan? Den
hade tydligen fallit av vid hästbytet.

  »Fortsätt till Chica!» sade Antonio och vände om
i samma fart som förut. Zorn och hans vän redo
vidare i hällregnet. Vid flera tillfällen slog åskan ner
i närheten. De hade kommit upp i höglandet och
naturen blev nordisk med tall och ek, redo vilse i
mörkret och måste ta en lång omväg för att hitta
rätt. Det blev en hemsk natt och genomvåta och
uttröttade kommo de äntligen till bergsbyn Chica, där
de välkomnades av dona Philomena och hennes syster,
don Manuel Morencos hustru. Fram på förmiddagen
kom Antonio som utan mat sprungit nära ett dygn
för att hämta väskan. Han hade i närheten av Molina
de Aragon sett en karl bära den, tagit den ifrån
honom och återlämnade den nu med dess fattiga 
innehåll: någon klädespersedel, akvarellåda och skissbok.
Antonio hade sju tapperhetsmedaljer från kriget mot
carlisterna. »Sådana präktiga människor det finns
ännu», utbrister Zorn.

   Don Luis’ sadelpåsar innehöllo gevärspatroner.
Dessa hade blivit genomvåta och måste laddas om.
Zorn sitter framåtlutad bredvid och tittar på Antonio
som håller till borta i ett hörn — och så en
förfärlig explosion — — —

   Zorn vaknar först till sans. De båda andra ligga
ännu medvetslösa på golvet. Kvinnorna äro
vett-skrämda. Don Luis vrålar av smärta när han
kommer till sans. Hans vitögon äro svarta av bränt krut,
Medan hans hustru håller honom, skrapar Zorn med
sin pennkniv bort krutet ur ögonen. De bli
naturligtvis röda som köttbullar, men inflammationen ger sig
på ett par dar. Ett stort järnstycke ur
laddningsapparaten hade passerat genom Zorns hår och trängt djupt
in i väggen bakom.

   De fingo göra utflykter utan att jaga den gången.
En dag besökte de ett järnverk, där malmen smältes
i små lerkrukor. Det såg så primitivt ut som om
romarna just lämnat det. All malm forslades på
åsnerygg från bergen omkring på en smal sicksackstig som
förde utför en nästan lodrät brant och alla järnbitar
transporterades på samma sätt tretton timmars ritt
till närmaste landsväg. Hela denna trakt liksom den
lilla bergsstaden tillhörde don Manuel. En kväll
ställdes till dans i stora huset och Zorn finner likheter
mellan befolkningen och våra bergsbor. Broderierna
på kvinnornas kläder påminte om dem från Orsa. De
unga kvinnorna smyga in utefter väggarna hållande
i varandras kjolar och pojkarna samlades blyga och
försagda i ett hörn utom en som varit i stad och
uppträdde i långbyxor och luden mössa och visade sin
självmedvetenhet genom att stanna mitt i salen, spotta
och sätta sig ensam på bänken vid långväggen.
Dansen påminte om våra landskapsdanser, men var enklare
och melodierna från två gitarrer och ett slags
handklaver voro olika dem Zorn eljest hört i Spanien.

   Han målar ett par folktyper från Chica, »Adios
Maria», och en kaskad, där han brukat duscha, tar
avsked av sina rara vänner och följes av Antonio den
långa vägen till diligensstationen.

   Genom greve Morphy, kung Alfonsos
privatsekreterare, hade han fått i uppdrag att måla kungens, och
genom hertiginnan Osuna prinsessan Eulalias porträtt,
men kungen hade blivit sjuk och farit till baden i la
Granja och nu väntade han Zorn först i september.
Zorn reste alltså tillbaka till London över Madrid
och Lissabon, där han någon vecka fick vänta på båt
på grund av kolerakarantän.

   I London var allt sig likt. Emellertid skulle han
där få uppleva en allvarlig motighet. Greve Piper
kom en dag och presenterade danske ministern Falbe,
vilken var gift andra gången med den gamla änkan
efter en Gerhard Lee, ägare av det magnifika slottet
Sutton Hoo och en kolossal förmögenhet plus en stor
tavelsamling med prunkande namn men av tvivelaktigt
värde. Falbe hade en son som han gärna ville ha
målad och inbjöd Zorn som gäst på slottet. Zorn
sade nej, ty han skulle ju resa till Madrid och måla
spanske kungen, men Falbe menade att det skulle
vara fördelaktigare för hans framtid att komma till
honom, då prinsen av Wales skulle bli hans gäst
samtidigt. Inför detta projekt uppgav Zorn tanken
på Spanien och reste till Sutton Hoo. Där målade
han pojken i en divan av gul sidenbrokad med en
stor S: t Bernhardshund bredvid. Frukost och lunch
intogs i sällskap med familjen, men målaren fick
dinera ensam på sitt rum. En dag begärde frun få
veta hans prisvillkor och han gav sin taxa för tre
storlekar. Hon bad honom då måla en byst av hennes
dotter på en timme, ty hon var förtjust i hans raska
stil, menade hon. Han lyckades också med yttersta
ansträngning göra detta, och porträttet beundrades
mycket. Pojkens porträtt blev färdigt efter två veckors
arbete och Zorn tyckte sig ha överträffat sig själv.

   Men ingen prins av Wales syntes till.

   Han for tillbaka till London. När den skulpterade
ramen kommit från Wien, där den beställts, sände
han pojkens porträtt till familjens hus i London.
Flickans porträtt hade redan överlämnats och betalts
av frun. Från Falbe fick han omgående brev, att de
mottagit tavlan och voro extremely delighted with it
—   nu ville han veta vad han var skyldig. Zorn
refererade till de pris Falbe redan kände och nämnde
summan.

   Följande morgon, när han kom ned i sin hall, stod
tavlan där. I ett brev bad ministern få återlämna
porträttet — han hade ej trott att Zorn ville chargera
honom med sitt vanliga pris.

   Där stod nu Zorn handfallen efter att ha satt allt
på ett kort och avstått från de förnämliga spanska
beställningarna. Han gick till greve Piper, som blev
utom sig och rådde honom att söka Falbe för att få
en förklaring, Han gjorde så, men Falbe tog ej emot,
sökte igen, men med samma resultat. Han talade med
en vän, en advokat, som utan betalning ville skaffa
honom rättvisa, men kom underfund med att en
utländsk minister endast kan lagsökas i eget land —
och var skulle han få pengar att lagsöka uslingen i
Danmark.

   Han var utan pengar och visste ej vad han skulle
taga sig till, blev sängliggande sjuk men repade sig
snart och funderade på att äta sina mål hos vännen
Squire, färghandlaren, som givit honom kredit i
början. Ty trots många egenheter som ej tilltala oss,
äro britterna de solidaste av alla nationer — därpå
hade han rönt många bevis.

   Detta var hösten 1884. Så småningom tog han itu
med en tavla, till vilken han gjort studier i Madrid
hos Sainz, »Kärleksnymf». Han hade det svårt och
kommer ej så noga ihåg vad han gjorde den hösten.
Målade måhända porträtt av någon landsman eller
engelska vänner, såsom mrs Morewood och mrs
Mackenzie. Etsningar finnas daterade från denna tid.
Frampå nyåret 1885 gjordes »Nymfen» färdig på
beställning av en vän, vilkens porträtt också
målades, varpå han kvitterade London. Han ville hem
och gifta sig.

*

   Han hade i Paris sammanträffat med sin blivande
svåger Herman Lamm, som rest dit dels i affärer
och dels för att ta litet reda på den problematiska
figur, som hotade att komma in i familjen. Zorn
kom över från London med en packning, som enligt

Lamms utsago endast bestod av ett par manschetter,
men dock var tillräcklig för att spela engelsk lord,
okunnig i franska, med den språkkunnige Herman
Lamm som förare. De hade trevligt tillsammans och
intet ord om affärer växlades förrän vid avskedet,
då Zorn fick en liten vink om att det vore bra, om
han kunde samla ihop en slant innan han gifte sig.
Detta hade ju ej lyckats, men under de tre månader
han var förlovad offentligt i Sverige, blev han i
tillfälle att måla ihop en liten stomme på tiotusen
kronor.

   På eftersommaren gjorde han bekantskap med den
man som enligt hans egen försäkran djupast ingripit
i hans öde, nämligen sir Ernest Cassel, prinsen av
Wales’ sedermera kung Edward VII:s intime vän,
ett finansgeni av världsomfattande betydelse och
dessutom högt kultiverad. Det var på en middag på
Lidingön hos generalkonsul Davidson, en av fästmöns
släktingar. De växlade några ord på engelska, fingo
sällskap på båten till Stockholm och träffades på
opponenternas första utställning, där han var ivrig
att få köpa Zorns porträtt i akvarell av sin mor, nyss
målat i Mora, men måste avstå det åt den nye svenske
konstmecenaten Pontus Fürstenberg, som övertalade
honom därtill. Han hoppades dock vid tillfälle få
förvärva något av Zorn.

   Bröllopet ägde rum på hösten och vigseln
förrättades av Stockholms borgmästare. Ett lustigt
intermezzo satte glad stämning i hela ceremonien. Ett av
bröllopsvittnena, Edward Casparsson, som hörde illa,
tillfrågades, om han också var grosshandlare.

   —  Vad är jag? frågade vittnet.

   —    Ja, det var just det jag ville veta, sade
borgmästaren.

   —    Ja, för närvarande saknar jag all sysselsättning,
svarade Casparsson.

   Detta svar kom mycken glädje åstad och när så
borgmästaren riktade en ytterst viktig fråga till
brudgummen, var denne så upptagen av att betrakta en
gammal rådmans hoppande mage att han ej hörde,
men då han såg allas blickar spörjande riktade på sig,
framstammade han ett ja.

   Bröllopsfesten hölls på Phoenix och alla Zorns
gamla vänner, hjälpare och beskyddare voro inbjudna.
Carl Larsson gick upp i orkestern och instruerade en
trumpetare att ackompanjera honom med »jägarlivet
är så härligt» till en sång han själv skrivit ihop för
tillfället. Detta blev signalen till en verklig
glädjefest. Ernst Josephson hade också skaldat och läste
upp sina verser. Samma kväll startades den långa
bröllopsresan från Centralstationen. I ivern att vifta
avsked tappade Zorn sin hatt och den unga fruns
avskedstårar vändes i skratt. I Göteborg bjödos de
på middag och skulle kläda sig i festdräkt, men Zorn
hade glömt koffertnycklarna i Stockholm. Resan gick
över Hamburg, Berlin och Wien — i sistnämnda stad
välkomnades paret av minister Åkerman, som dock
blev sjuk och måste låta legationssekreteraren
Vedel-Jarlsberg sköta värdskapet — till Budapest. Zorn hade
läst i Baedeker, att i Siebenbürgen, i närheten av
Klausenburg, skulle finnas vackra kvinnotyper —
alltså beslöto de fara åt det hållet och stannade i en
liten stad, Nagy-Enyed, bebodd av zigenare, valacker
och svin. Där fanns också ett stort fängelse och en
dag presenterade sig dess direktör och erbjöd sig visa
det. Zorn blev föreställd för de intressantaste
fångarna, bland dem en före detta minister som tillgripit
ur statskassan och nu var en till synes lycklig
snickare. En annan ovanligt intressant fånge till vilken
de resande fingo tillträde först sedan fyra vakter med
påskruvade bajonetter posterats utanför och en massa
järnbommar fråndragits, reste sig vid direktörens
tillrop från ett hörn i cellen. Han var den bästa typ av
jättelik urmänniska Zorn kunde tänka sig,
orangutangliknande, händerna jäms med knät och nästan utan
hals, hade varit där nära tjugu år och kunde ej
förmås göra något. Han hade mördat hela sin familj.
Ett lärorikt bakslag av naturen!

  En dag kom en annan herre och presenterade sig,
en ung adelsman från trakten, som inbjöd
främlingarna att ta hans fars gästvänskap i anspråk. De blevo
ytterligt välkomnade. Där levdes på gammalt
patriarkaliskt sätt. Det äldsta bästa vinet togs ur källaren.
Gubben, en rask åldring av gamla stammen, talade
mycket om Karl XII, den ende svensk utom Zorn, som
varit där.

  »Na, er war ein sehr braver Soldat, aber kein
Kenig!»

  Efter middagen sjöng gubben och ackompanjerades
av dottern på cymbal. Den andra dottern och sonen
dansade czardasz för gästerna och dessa visade hur
en svensk polska såg ut.

  »Ganz wie ein Bärentanz», sade värden.

  Dagen efter reste man till kyrkan och från
kuskbocken underhöll sonen främlingarna med
judehistorier — hur en bys invånare ej tillåtas klå en annan
bys jude etc. Efter gudstjänsten besågos några hem
med väldiga klädförråd, mest nedlagda i kistor,
utsökta broderier i rött på vitt linne, mycket i stil med
de skånska, men rikare. Även deras skinnkläder voro
smakfullt broderade med röda, gröna och blå
skinnremmar. Vid hemkomsten befanns värden ha
sammankallat traktens ungdom att defilera för Zorn. Han
hade bara att välja de vackraste att rita av och gjorde
även några studier.

   I Nagy-Enyed hade han redan målat flera akvareller,
bland dem skarprättaren — sedermera så berömd —
och en valacktiggare. Nu fortsattes resan till
rumäniska gränsen, till Kronstadt, där han målade
zigenarna i smedjan. En dag kom hans hustru till honom
med ett litet paket som innehöll en liten Vasaorden
samt Post- och Inrikes tidningar, där utnämningen
stod.

   Å, vad han blev morsk! Vid tjugufem års ålder hade
han fått något som han tänkt sig endast ämbetsmän
på sextio år kunna påräkna. Han satte genast orden
i knapphålet och vandrade så genom hela
zigenarstaden till hotellet stramare och stoltare än någon i
världen.

   En utflykt gjordes också till Siebenbürgen, där de
resande blevo hedersgäster på ett ungerskt
bondbröllop. Ett bord var dukat för omkring hundra gäster och
man åt på trätallrikar. Bredvid brudparet stod en stor
kopparkittel med ett bröd på bottnen, i vilket ljus
voro nedstuckna. Där samlades bröllopsgåvorna och
dorfrichtern, som också var skollärare, utbasunerade
gåvornas storlek. Ett zigenarband gjorde musik hela
tiden. Ett par dagar senare foro de ut till dorfrichtern
som hans gäster och Zorn målade hans hustru i
hennes fina rumänska dräkt.

   Men kriget mellan Serbien och Bulgarien pågick
som hetast, österrikarna började sammandraga trupper
för ett eventuellt infall i Serbien och man beslöt
avresa så snart som möjligt. Resans mål var
Konstantinopel och gick över Bukarest och Rustschuk till
Varna, där de gingo ombord på en av Lloyds båtar.
Det första intrycket av Konstantinopel var storartat,
men Zorn fann otillbörligt att som man brukar göra
jämförelser med Stockholm. Något annat än
vattenomgivning ha de båda städerna ej gemensamt. Men
nu kommo de från ett snöbetäckt landskap med femton
graders kyla till grönskande stränder och sågo
minareter belysta av morgonsol. En tolk och betjänt i
samma person hyrdes och Zorn gjorde utflykter med
honom till häst, till fots och i kaik samt började måla
på vattnet. Det var svårt att få andra kvinnliga
modeller än tiggerskor och en och annan negress. Åtskilliga
tavlor blevo emellertid resultatet av hans arbete —
bland annat den bekanta »På Bosporen» — tills han
plötsligt insjuknade i tyfoidfeber efter att ha druckit
vatten ur en brunn på gården, där han målade en
negress. En vecka senare låg han i brinnande feber
och var sanslös i tre veckor, svävande mellan liv och
död. Tillfrisknandet gick långsamt. Det dröjde
omkring två månader innan han fick röra sig ute.

   Det blev en förfärlig tid för hans unga hustru,
fast det snälla värdfolket, en maltes gift med en
engelska, sökte göra allt för sina gäster. Under en
månads tid låg betjänten Constantin som en trogen
hund i rummet och lämnade det endast för att 
uträtta ärenden. Så länge Zorn levde kunde kan
påminna sig sina feberdrömmar, som i början voro
hemska — en död kvinna med sitt döda barn låg bredvid
honom i sängen — huset omringades av turkar som
ville mörda honom och han begärde ivrigt av
Constantin en dolk med jadeskaft, som han köpt i
basaren. Sedan blev allt lyckligt. Som sultanens
gunstlings-målare hade han tillträde till harem och fick måla alla
de skönaste kvinnorna. Han fick den vackraste
kritvita arabiska häst med lång svans. Han fick en
smaragd, stor som ett hönsägg. Han blev vicekung av
Egypten och hela hans rum gick på rullar genom en
tunnel ned till Bosporen, där det flyttades ut på en
helt förgylld båt som av femtio par roddare fördes
till Egypten.

   När han sedan blev frisk, hade han svårt att skilja
på dröm och verklighet. På hans fråga om Constantin
ännu ej funnit dolken, svarade denne: »Signore minns
ju att vi ej köpte den.»

   Under hans sjukdom hade en stor finansman
kommit till fru Zorn och läst upp ett telegram från mr
Cassel, vari han erbjöd sig att ställa sig själv och
pengar till deras disposition. Något sådant behövdes
ju ej, men Zorn blev rörd över så mycket omtanke
av en främling.

   Det blev oroligt i Turkiet och så snart han kände
sig nog stark att resa, togs första bästa båt till Aten.
I Piræus mötte de ett regemente grekiska soldater,
som skulle till gränsen mot turkarna. Från Aten
gjordes en utflykt till Korint och trots sin svaghet
klättrar han upp på Akrokorint, där han finner en röra av
moderna kanoner, järnsmidda portar, åsnestall och
grekiska kolonner. — Men plötsligt kom
underrättelsen att alla grekiska hamnar skulle blockeras av en
internationell eskader och de resande fingo brått att
ta båt till Italien. De kommo till Neapel på natten
under en sällsynt storartad illumination — Vesuvius
hade utbrott. Capri besöktes med en gammal rutten
hjulångare, som sjönk dagen därpå i öns hamn. Av
Neapels museum fick han ej något starkt intryck.
Han förstod ej än den klassiska konsten och hans
ringa skolbildning gav den icke heller historiskt
intresse, men detta skulle komma sedan så mycket
starkare. Han gav sig aldrig tid att tänka mycket på
andras konst. Han kände att om han ville något stort,
måste han med energi gå löst på naturen, som han
älskade och vars hemligheter och skönhet han ville
stjäla. Han hade rättighet att bli lika stor som någon
annan och i den konstgren han behärskade,
akvarellmålning, ansåg han sig redan ha överflyglat alla
sina föregångare och samtida. Han kom ihåg mången
kritik som underblåst denna självuppskattning.

   Nu gick färden norr ut. I Rom träffades gamla
kamrater och besågos gallerier. I Paris såg han
Salongen och umgicks med studiekamrater, som mest
bodde i Grez och Barbizon. Men han längtade till
London, där han redan var till hälften hemma och
hade trogna vänner. Ty britten har egenskapen att
vara svårtillgänglig men ytterst konservativ i
vänskap. Han besökte genast mr Cassel, tackade honom
för hans välvilja mot en främling under sjukdomen
och tillfrågades genast om han kände sig stark nog
att måla hans porträtt. Zorn lovade med glädje att
försöka och han lyckades utmärkt? vilket hade till
följd att han fick beställning på dotterns porträtt till
nästa år. Han ansåg själv att tre konterfej, de av mr
Cassel och herr och fru Warburg, var det bästa han
gjort i akvarellporträttväg.

   Hemkommen till Sverige börjar han gå löst på
naturen, lösa nya problem. Det som lockar honom
särskilt är vattnets lek och reflexer, att riktigt få
det att röra sig, »sätta vågorna och allt i perspektiv
och vetenskapligt förklara det med minutiös skärpa».
Invecklade snår i granskog och törnbuskar med någon
figur som med sin färg avbryter tavlans enformighet,
intressera honom också.

   Han hade först bott på Dalarö hos sin svärmor,
men flyttar på eftersommaren till Mora, där han
inackorderar sig hos gumman Siljefors, ty den stuga
i Lisselby, där hans mor bodde med sin man Skeri
Anders var olämplig att taga emot honom och hans
maka. Det var en gammaldags dalstuga med ett rum,
där flera familjer voro inhysta och dessas förnämsta
dygd var icke renlighet. Nu tillkom en av hans mest
bekanta tavlor, kanske den som djupast fäster sig
i ens minne. Han ville göra en kulturbild .av det han
hade kärast och kände bäst, den åker och det dike
där han lekt som liten, medan de vuxna skördade.
Mormor skulle naturligtvis bli huvudfiguren, koka
potatis i diket och taga fram vad som fanns i
matsäcken åt skördefolket. Modellerna fingo kläda sig
gammalmodigt, ty dräkterna hade förändrats och Zorn
ville ha sitt minne från barndomstiden rent. Hans
morbror Lars stod modell till mannen som skär säden
i bakgrunden och bär ett barn i säck på ryggen,
emedan modern som tar upp säden efter honom ej
kan bära det. Hans sedermera döda syster Karin är
den lilla med bränsle i förklädet.

   Den tavlan ansåg Zorn vara mest betecknande för
denna period av hans konstnärsliv. En sådan pietet
för vart grässtrå eller ax i åkerrenen eller rynka i
gummans ansikte kom nog mest av kärlek till och
respekt för naturen, viljan att tillfredsställa sig själv
i konsten och en duktig portion ärelystnad, »om jag
känner mig själv rätt», skriver han.

   Som en kuriositet kan nämnas, att Zorn många år
efteråt förklarade att det som givit honom impulsen
till denna tavla, »Vårt dagliga bröd», var det intima
studiet av ett grässtrå på en tavla av Bruno Liljefors.
Till hans övriga reflexioner säger han sin hustru vara
orsaken. Hon hade nämligen bett honom skriva något
om impulserna till arbetet.

   På nyåret 1887 reste de över Marseilles till Algier,
där de sammanträffade med Bob Thegerström och
hans far. Bob och Anders hyrde ett arabiskt hus och
läto en tjänare skaffa modeller, vilket var svårt nog.
Kung Oscar hade beställt något från Algier och
Zorn valde en scen med några arabkvinnor som
brukade gå till en präst nere vid hamnen för att bli
välsignade, vid vilka tillfällen de plägade gå några
trappsteg ned till vattnet och togo bort slöjorna från
ansiktet, då de ej trodde sig observerade. Den
vintern blev ett angenämt minne för Zorn.
Danstillställningar för landsmän och andra européer arrangerades
i hemmet, vilket var lätt, då modellerna voro
danserskor. Utflykter gjordes i trakten. En gång efter en
fantasia sågo de en av orientens skönaste kvinnor,
Fatma, i vilt slagsmål med en annan hetär mittpå
fältet. I Blidah höllo Anders och Bob på att bli
instängda i ett arabiskt hus, dit de gått in av
nyfikenhet. Men vid den starke Bobs hot att slå ihjäl
invånarna öppnades äntligen dörren av en vettskrämd
käring.

   På järnväg foro de till Oran och därifrån på båt
till Cadiz. I Tanger, där de lågo för ankar en dag,
hade de ett äventyr. De hade varit gäster hos svenske
konsuln och skulle gå ombord på kvällen eskorterade
av konsulatssekreteraren, en norrman, och tre soldater.
I hamnen var intensiv dimma. Båten var bemannad
med arabiska roddare och en spansktalande jude var
styrman. Efter en stunds rodd upptäcktes ett ljus i
dimman, vilket antogs vara ångarens lanterna, men
i samma ögonblick fingo de bottenkänning och
kommo underfund med att ljuset var detsamma de lämnat
för en stund sedan i land. Två andra båtar med
passagerare till ångaren hade följt i deras kölvatten.
Plötsligt kom Zorn att tänka på att den lilla kompass, som
hängde vid hans klockkedja, kunde bli till nytta, och
som han förut varit några dagar i Tanger, kom han
någorlunda ihåg väderstrecken, fick den judiske
styrmannen -att lyda och efter långa tio minuters rodd
hörde de ångarens klocka ringa just i den riktning
de styrde och snart upptäcktes den verkliga lanternan.
De andra båtarna hade hela tiden följt och nu voro
alla helskinnade ombord. Zorn lånade sin kompass
åt norrmannen och gav honom riktig kurs för
återfärden, men efter en stund kommo alla båtarna
tillbaka. Han hade ej fått besättningarna att lyda. Först
efter ett par timmar, när de hört en åsna skria i
Tanger, gåvo de sig i väg och syntes ej mera.

   När Zorn sedan i Cadiz fick sin kompass tillbaka,
fick han veta, att de efter lång rodd bland farliga
bränningar och stark havsström åter kommit lyckligt
i land. »Litet sjömansinstinkt skadar ej ibland»,
tilllägger Zorn.

   Cadiz, där han några år förut tillbragt fyra
lyckliga månader, blev en desillusion. De fortsatte till
Sevilla, där santa semana och feria tillbragtes. 1
tobaksfabriken utvalde Zorn den skönaste bland
tretusen och målade henne på taket av det hus de
bebodde och som »Maja» i en gårdsinteriör med en
förtvivlad ung man i bakgrunden.

   Denna flicka fick följa med på utflykt till en stad
i närheten. Hon åt graciöst med fingrarna vid table
d'hôten — eljest var hon uppsträckt i svart mantilla
som en riktig señora och var förtjusande, vilket
tydligen också var åsikten hos stadens unga caballeros,
ty de hängde i vagongfönstren långt sedan tåget satt
sig i rörelse. Hon var också mycket älskvärd och
lovade dem alla möten när de kommo under hennes
balkong i Sevilla.

   De reste till Granada och bodde i Alhambra i ett
värdshus där värdens dotter, »Granadas ros», gifte
sig med svenske konstnären Birger och systern med
en norrman Dietrichson. I Granada målades flickor i
vita klänningar, parkinteriörer, zigenerskor m. m. En
härlig tid!

   Därifrån togs vägen över Paris till London, där
Maud Cassels porträtt var beställt. Zorns portfölj
länsades på sitt bästa innehåll av Cassel. Vid drottning
Victorias jubileum fick han från Cassels rum åse
processionen tillsammans med hans andra vänner. Den
åttaåriga Mauds porträtt blev förträffligt och tillhör
det bästa han gjort i akvarell. Ett par andra porträtt,
egendomligt nog av engelskt folk, målades också
denna gång. Det var ett par damer som vågade
försöket.

  Efter återkomsten till Sverige och Dalarö
målades vågskvalp återigen — det var vattnets lek nere
vid bryggan som lockade. Denna sommar kom Zorn
att försöka det som sedermera skulle bli hans
älsklingstema, den nakna kvinnokroppen ute. Så långt
tillbaka han kunde påminna sig hade han varit svag
för det motsatta könets fägring och likgiltig för
skönheten hos sitt eget. Han hade visserligen redan
i Madrid 1884 börjat måla något i samma stil som
Kronbergs jaktnymf, det bästa han då visste, under
det att de gamla mästarna gingo oförstådda. Men i
detta att måla naket ute hade han ej något föredöme.
Han fick en av akademien kasserad modell — hon var
för tjock — seglades av en gubbe på Dalarö ut till
en ö i närheten och målade där några badande
kvinnor efter denna frodiga flicka. Det blev en
kombination av gråa klippor, tall, naket och vatten. När han
på äldre dagar skärskådade detta arbete fick han
intrycket att sistnämnda element då inspirerat honom
mer än något annat. Sedermera fick det vika för
reflexerna på den nakna kroppen. — På hösten fick han
av i Sverige bosatta tyskar i uppdrag att måla en
present åt deras kejsare, Wilhelm den förste: våra små
prinsar Gustaf Adolf och Wilhelm. Han ville göra en
tavla, icke stela porträtt, varåt han tenderade på den
tiden och fick mycket besvär med en stor röd hund,
en gåva av kejsaren och som han gärna ville ha med
i tavlan. Under denna sommar fick han gott tillfälle
att göra vår nuvarande konungs och drottnings
bekantskap. Båda gjorde på honom ett synnerligen gott
intryck. Kronprinsessans värdiga, fina och
sympatiska sätt och kronprinsens något blyga, men bestämda
och älskvärda bådade gott för framtiden. De turade
om att hålla styr på hans modeller. En gång, då han
höll på att avsluta porträttet av prinsarna, kom kungen
in med drottningen och han blev föreställd för hennes
majestät, som bad honom taga något med sig till prins
Eugen som då studerade målning i Paris.

  På hösten reste han med sin fru till Skottland för
att på Cassels beställning måla mrs Symons, men
hans storartade akvarell föll ej i smaken, utan
stannade i hans ägo. Efteråt inbjöds han till Cassels
shooting lodge i norra England för att måla hans
niece Anna, men deltog i jakterna utan vidare
intresse. Han utförde beställningen, varefter makarna
foro till London och Cornwall i sällskap med en ung
engelsk konstnärinna av sina bekanta. De hade för
avsikt att studera landet och sedan försöka få en båt
från Plymouth till Spanien. Komna till Penzance
gjorde de som alla andra en månskenspromenad, all
ungdom var ute och flörtade som vanligt i England
på avstånd, kvällen var förtjusande och havet låg
lugnt. På natten vid tretiden vaknade de vid ett
förfärligt rytande buller och sågo ut genom fönstret.
Det var full orkan och kajen framför huset var
försvunnen, fastän den kvällen förut varit på betydlig
höjd över havet. Rytande kommo sjöarna och
omfamnade det stora gråstenshotellet upptill tredje våningen,
där de bodde. Det var hemskt och Zorn var glad att
få bevittna något sådant från land. Morgonen därpå
var staden till stor del förstörd och många fiskarbåtar
med man och allt saknades. Alla fönster åt sjösidan
voro utslagna och kolossala stenblock uppslungade på
kajen. — Dagen därpå foro de till Cornwalls
västspets nära Landsend, till S: t Ives, en fiskarby, där
en liten konstnärskoloni höll till. Här funno de
tillvaron så förtjusande att de beslöto glömma Spanien.
De blevo genast bekanta med konstnärerna och nu
började Zorn måla i olja — han tyckte sig ha några
månader till skänks utan att behöva tänka på förvärv
till livsuppehälle. Han grep sig an med ett porträtt
av sin hustru i profil läsande dagens tidning — han
hade oftast sett henne fördjupad i läsning och målat
henne så. Sedan målade han sin tavla »En fiskare»,
som flörtar med en flicka. De stå sida vid sida och
titta på månen. I bakgrunden hamnen med de röda
seglen hissade på fiskarbåtarna den timme den
nedgående solen glödgar föremålen. Denna hans debut
i olja var lycklig. Vidare målade han i akvarell en
fiskarhustru med nakna rödbrusiga armar, som släpar
ett par fiskar på stranden. Han var mycket flitig. När
han någon gång var indisponerad, gick han omkring
till de andra och kritiserade deras arbeten. De
brukade säga: — Nu kommer Zorn med uppvridna
mustascher och kan inte måla. När mustascherna
hängde sades att han var i målartagen.

  S:t Ives var ännu alldeles oberört av turister.
Sedermera översvämmades det av sådana och förlorade
sin charm. Men nu var livet härligt tillsammans med
duktiga konstnärer. En gång diskuterade några äldre
damer Zorns och en norsk målare Grönvolds likhet
med Napoleon och en av dem yttrade mycket positivt
att panna och näsa voro helt annorlunda, då Zorn
något disträ frågade om hon kom ihåg honom.

   »Oh dear — no!» Han hade glömt att man aldrig
får ifrågasätta en engelskas ålder. — En dag gjorde
han påhälsning i en annan konstnärskoloni, »The
Newlyn School», som den sedan kallades, och vars profet
Stanhope Forbes var. Bland annat kom han in i en
ateljé, där han gjorde konstnären sin komplimang.
Det han såg var ovanligt lovande.

   »I thought of quoting a few words by Ruskin» —
och så kom det något om vågande rullor och rullande
vågor. »Good bye, mr...», sade Zorn och bockade sig
ut hastigt. Det var just något för honom, dessa
äckliga engelska citat, som klistras på ramarna för att ge
den obligatoriska poesin åt arbetet. Engelsmannens
njutning av ett måleri består visst uteslutande i att
läsa om det i katalogen.

   Våren 1888 anmodades Zorn av mr Cassel att i
Paris måla mr Ernest Mays barn, som present åt den
senare. Denne hade nämligen sänt Cazin till England
att måla landskap och slott åt Cassel. Som forna
tiders furstar, bytte således dessa herrar konstnärer.
Zorn tog med sin första oljefärgstavla och råddes
att sända den till Salongen, där den fick mention
och inköptes av franska staten för
Luxembourgmuseet. Det såg ut som om mr Cassel haft en
särskild avsikt med Parisresan och uppdraget hos mr
Ernest May, vilkens hus var rendez-vous för de bästa
franska konstnärerna och där även Antonin Proust,
förre ministern för de sköna konsterna, umgicks och
snart blev Zorns vän.

   Hemma igen på Dalarö kände han en tendens att
måla samma valör med olika färg på föremålen utan
hårda kontraster och sedan han funnit en klippa i
skär ton placerade han på den ett par nakna flickor
i en ställning, som han ofta överraskat sin modell i.
Men det var först då hon fick vila och kände sig
obesvärad, som han fann sin tavla. Det blev en
sommar av skaparglädje. Han målade »Ute» och »Une
première», vilka båda gjorde succé, den förra på
Salongen, den senare på världsutställningen samma år,
1889.

   Kritikern Albert Wolff, som nyss höjt honom till
skyarna för S:t Ivestavlan, började nu sin artikel
om salongstavlan med att »alltför begåvade barn dö
unga» och försökte begrava konstnären, men utan
resultat. Zorns vänner, kallade honom på skämt »den
döde».

   Wolff brukade nämligen ta emot presenter och
Zorn hade glömt detta.

   Sedan han på hösten i Paris målat mr Emest Mays
barn beställde denne ett akvarellporträtt av sig själv
och sin hustru. Han målade honom med en telefonlur
vid örat och hustrun frågande bredvid. May var
nämligen chef för denna i Paris nya inrättning.

   Antonin Proust anmodade Zorn att måla
operaballerinan Rosita Mauri i akvarell och honom själv.
Under tiden hade han blivit bofast i Paris och börjat
sitt första hushåll mycket moderat med en femme de
ménage, som kom och hjälpte till i den nyhyrda
våningen — sovrum, kök och ateljé, vilken
smyckades med siden och mattor från Konstantinopel. Han
hade då ännu ej målat något porträtt i ateljé, emedan

han ansåg omgivning och belysning främmande för
vardagsmänniskor. Emellertid hade han redan tre år
förut fått beställning på sitt självporträtt för
Uffizigalleriet och ansåg ateljén vara lämplig för, denna
uppgift. Porträttet borde vara i olja, och i ungdomlig
fåfänga ville han framställa sig som något annat än
målare för att visa att han kunde andra konster
också. Han höll ju samtidigt på med sin hustrus byst i
lera och nu fick lerklumpen komma med i tavlan.
Innan porträttet avsändes till Florens skulle han
emellertid få måla dit en röd fläck på rockuppslaget —
han hade nämligen år 1889 fått hederslegionen.
Samma år hade han fått Salongens tredjeklassmedalj och
världsutställningens guldmedalj.

   När han nu skulle måla Antonin Proust bad han att
få välja material och fick tillåtelse att göra porträttet
i olja samt framställde honom i en karakteristisk
attityd omgiven av sin samling fin konst. Han tyckte
att detta liksom allt annat han målade var det bästa
som fanns gjort.

   Zorn säger själv i sina anteckningar om denna sida
i sin karaktär:

   »Man har aldrig beskyllt mig för blygsamhet i
självuppskattning. I svenskan förväxlas egenkärlek
med självuppskattning. Att jag haft en god portion
av den senare har varit min lycka. Tvivlar någon på
sin egen förmåga, skapar han ej stora ting. Tror man
ej på sig själv, ej komma andra att tro på en. När,
man är stadd i utveckling tror jag det är farligt att
mycket absorberas av andras skapelser. Man kan lätt
bli slav under dessa på sin egen personlighets
bekostnad. Men på grund av deras misstag kan man
finna sin egen väg. Ännu hade jag ej haft tid
intressera mig för de gamla, men intresset skulle komma,
då sporrat av samlarens, och mina samtida utstakade
som sagt min väg med sina misstag.»

   Jag anser detta uttalande vara av mycket stor
betydelse om man vill söka förstå Anders Zorns psyke.
Bakom det ligger hans så vackert och varmt uttalade
kärlek    till verkligheten, vilken  vid      Gud ej     är det
sämsta    idealet. Hos honom fanns ej        ett uns     av det
tyskarna kalla Kitsch, ett utmärkt om också rätt
svåröversättligt konstnärsuttryck, vilket i allmänhet
betyder något som ger sig ut för       att vara mer        än det
är och    inom konsten kan kallas    ett   svekfullt försök
att efterhärma djupa känslor. Hur många rebusar,
hur mycken löjlig symbolik, hur mycken falsk
djupsinnighet finnas icke på tavlor, vilkas mästare tro sig
vara nog sluga att kunna slå blå dunster i ögonen på
sin samtid eller åtminstone på kritiken! Och det
sorgliga är att de ofta lyckas. Publiken sväljer begärligt
ett dylikt bete. En person som entusiasmeras av
Velasquez, fast han ej kan skilja en dålig kopia från
ett original, är besläktad med en tjänstflicka som
snyftar av rörelse över en förfärlig dussinroman.
Men tjänstflickans patos är äkta, medan
Velasquezälskaren oftast är snobb. Zorn har flera gånger
beskyllts för att ha fabricerat erotisk Kitsch, men hur
ytligt ha icke anklagarna sett på hans konst! Och
hur har icke hyckleriet här spelat in!

   Ty Zorn var den uppriktige älskaren av
verkligheten, beundrande och djupt kännande inför naturen.
Därför skall hans bästa konst alltid förbli en källa
av skönhet, väl värd att dricka ur. Och i arbetena
från den tid han nu sist beskrivit finns en bedårande
förening av ungdomlig djärvhet och gammalklok
kunskap.

   När jag skriver detta kommer jag — mutatis
mutandis — att tänka på den tjuguårige diktaren
Raymond Radiguet († 1923), som i sin fräna uppriktighet
anses som ett av Frankrikes snillen. Han skriver (i
likhet med Zorn): — Jag har aldrig varit en
drömmare. Det som tedde sig som en dröm för andra och
mera lättrogna naturer, föreföll mig lika verkligt som
osten för katten, trots glaskupan.

   Men Radiguet var kall, medan Zorn var varm och
älskade.

   Nu målades de bekanta porträtten av Coquelin
Cadet, madame Rikoff och flickorna Salomon, men
icke i ateljén, ty han ville göra karaktärstavlor. Proust
hade en gång sagt att ateljéer borde förbjudas i lag
—   åtminstone vid porträttmålning.

   Men i den lilla ateljévåningen vid rue Daubigny
trivdes vännerna. Gallén, Sparre och Wikström voro
nästan dagliga gäster och prins Eugen tog emot
inbjudning till middag — för att överskyla bristerna
skröt Zorn ohejdat med vad han hade att bjuda på,
vilket gav prinsen anledning att göra detsamma vid
den middag han gav inom utställningsområdet för
svenska konstnärskolonien. Man var ung och glad
den tiden och efter sistnämnda middag körde
sällskapet huller om buller i något slags arbetsåkdon in
till stan, varefter man par om par dansade hela rue
Valois fram till ett pilsnerställe, där det gjordes
musik och sång.

   En gång foro prinsen och Zorn ut till Seinen för
att måla vatten. De placerade sig med tanke på att
få med det halvfärdiga Eiffeltornet, men en stark
vindil blåste prinsens staffli, tavla och allt i Seinen,
där det stillsamt flöt nedåt floden medan ägaren
skrattade av hjärtans lust, tills det hela uppfiskades
av en gammal man. Den gången blev det icke allvar
med målningen och sedan ha de båda konstnärerna
målat vatten på skilda håll.

   En av Zorns akvareller på världsutställningen har
sin särskilda historia såsom belysande hans iver för
det karakteristiska. Han hade fått beställning på
porträtten av två mlles Schwartz och funnit dem ytterligt
ointressanta, och då han dagen efter en middag hos
familjen sökte demoisellerna fann han dem bakom
var sitt staffli i röda klänningar mot en röd vägg
avtecknande ett ungt satyrhuvud, som placerats på
en stolskarm. Han fick en deliciös harmoni i rött emot
det vita grinande satyrhuvudet och drog några streck
på ett papper för att återkomma dagen därpå, då
madame Schwartz och hennes mor mötte honom och
undrade, om de ej kunde få se litet mera av flickorna
och om ej tavlan kunde målas på längden för att
passa till sängkammarväggen.

   Ursinnig frågade Zorn för vem madame Schwartz
tog honom och hänvisade till fotografen nere i hörnet,
kastade färglådan i ett hörn så kopparna röko och
förklarade att han fordrade ett ja eller nej, huruvida
hon ville ha något målat av honom eller ej. I förra
fallet finge hon lämna rummet tills saken vore
färdig. Vettskrämd och med tårar i ögonen sade hon
ja och gick. Senare på dagen kom fru Zorn på besök,
lugnade sin man och lyckönskade madame Schwartz
till att ha bragt honom i ursinne — i det lynnet
skulle han nog göra något ypperligt. Hon fick rätt.
Tavlan ansågs av många vara den bästa av hans
akvarellporträtt på världsutställningen. Under alla år
senare hade han i Paris ej hängivnare vänner än
denna familj och i synnerhet den förfördelade
madame.

   Rosita Mauri var den enda som kunnat försona
Zorn med operabalett på grund av det personliga
hon lyckades inlägga i sin dans. Hon var Prousts
väninna. Efter en middag hos henne sjöngo operans
bästa sångare, bland dem den store gamle Faure,
som inbjöd Zorn att dagen efter bese sin
konstsamling, en av de rikaste och största i Paris — sjuttio
å åttio Manet, hundratals Monet och så vidare, det
bästa som fransk konst kunde bjuda på. Vid detta
besök hade Zorn yttrat något gillande om en Manet
i korridoren. Faure bad honom gå tillbaka, se litet
närmare på tavlan och ge sitt positiva omdöme om
den. Han gjorde detta och vidhöll sitt påstående.

   »Då skall jag göra mig ett nöje av att skänka er
den.»

   Förbluffad över denna ovanliga generositet svarade
Zorn att han accepterade gåvan med villkor att få
göra en karikatyr av värden i stället.

   »Nej, men om ni någon gång har någon teckning,
som ni ämnar kasta bort, kan ni ju ge mig den som
minne!»

   Zorn fasthöll vid sina villkor, färg och duk skulle
komma morgonen därpå och Faure skulle sjunga för
målaren under arbetet, vilket han lovade. Så tillkom
denna »karikatyr» om vilken Faure under seansen
improviserade under religiöst ackompanjemang:

   »Denne omöjlige svensk — han gör mig blind, min
tunga blå, av vad jag ber får jag motsatsen etc.»

   Den gamle firade sångaren, Frankrikes förste, var
som alla scenens barn svag och kunde ej kaschera sig
på gamla dar, utan gav det länge återhållna fritt
lopp. Därför var han den store farlige för alla unga,
som kommo i hans väg.

   Men honom respekterade Zorn trots allt emedan
han skapat och skapat vackert, till exempel
Krucifixet.

   På tal om scenens barn kommer han att tänka på
Jenny Lind, av vilken han hade ett mycket pinsamt
minne, till vilket han alltid återkom, så ofta vi
diskuterade teater, teaterfolk och dessas egenskaper. Till
henne hade han av hennes släkt och vänner blivit
varmt rekommenderad, då han reste till England.

   Han sökte upp sin stora landsmaninna och fick
vänta i ett hörn av hennes salong, medan hon pratade
med en engelsk käring. Slutligen kom hon och
frågade vad herr Zorn egentligen ville. Hon kunde
ingenting göra för honom — hon hade hjälpt så många

   »Men jag försäkrar att jag inte kommer i sådana
ärenden!»

   »Här springer så många — — —»

   »Ja, men jag springer inte. Jag kommer bara för
att — — —»

   »Och för resten komma hoptals svenska konstnärer
och ta brödet ur mun på de engelska — här finns till
exempel en Lindström och andra — — — jag kan
verkligen inte hjälpa er.»

  Så småningom lyckades Zorn få fram att han icke
kom som supplikant utan hade sökt upp fru Lind
endast på hennes släktingars och vänners uppmaning
och emedan dessa skrivit till henne om honom. Han
hade tillåtit sig att göra sin uppvaktning som svensk
med hälsningar från hennes hemland och skulle
ögonblickligen avlägsna sig.

  »Och kan du tänka dig — inte ens då jag bockade
mig ut, upphörde hon med sitt jolt om att hon inte
kunde hjälpa mig», sade Zorn och tilläde: »Hon var
en riktig satkäring, bland de taktlösaste harpor jag
stött på i mitt liv. Tror du inte att det berodde på
att hon hela sitt liv varit en vackert ljudande malm
och klingande bjällra?»

  Han undrar i sina memoarer, om det icke var vid
det tillfället han fick en teori om att de som sjunga
eller kopiera andras sånger, ej äro första klassens
folk. På Faure har han ej skäl att tillämpa denna
teori, ty denne har av egen känsla skrivit egna saker.
Och han är nyfiken att få se om han själv på ålderns
dagar skall kunna återhålla den fåfänga, som
ålderdomssvagheten ger fritt lopp åt, då han även under
sin styrkas dagar strängt taget aldrig lagt band på
den. Men hans arbete och insats ha ej heller varit
andras toner som förklingat när ridån gått ned. Han
har en känsla att ha efterlämnat något mera
varaktigt — men varaktigt eller ej, det är dock sina egna
visor han sjungit.

  Med anledning av Faures porträtt kommer han att
tänka på olika personers sätt att reda ut den 
ekonomiska frågan med målaren. När hans arbete för Proust
var färdigt, bad denne mr Ernest May att som
mellanhand göra upp saken. Zorn nämnde sitt vanliga pris
och nästa dag kom Prousts tjänarinna med ett kuvert
innehållande summan åtföljd av ett brev där han
tackade för de båda underverken, som han ansåg sig
ha fått så gott som till skänks.

  Coquelin Cadet däremot började under sittningen
anmärka på Zorns priser. »Ville han inte göra det för
så och så mycket?» Zorn svarade att han omöjligen
kunde stå och tala affärer under arbetet. Coquelin
fick i telefon en grundlig avbasning av mr May och
talade sedan aldrig om pengar.

  Redan nu ägde Zorn en egen torva i sin hembygd.
Av sin mors svärmor hade han för femhundra kronor
köpt ett stycke jord invid Mora kyrka och ditflyttat
det hus i Yfraden i Utmeland, i vilket hans mor ägde
en tredjedel. Detta hus utvidgade han för att också
få sin mor och mormor under sitt tak. En stoltare
fastighetsägare fanns icke. Från att ha varit arvtagare
till intet kände han sig nu som den rikaste. På
sommaren 1888 hade han målat en interiör av hemmet,
den berömda »Brödbakningen», och på beställning
av en spekulativ engelsk konsthandlare en kyrkfärd
i storbåtar med folket i de gamla dräkterna som han
mindes dem. På Dalarö hade han försökt lösa ett
ytterst komplicerat reflexproblem, »Reflexer», som
utställdes på Salongen 1890.

  På hösten återvände han till England och var under
rävjaktstiden Cassels gäst på slottet Compton Verney.
Cassel tillhörde då ännu ej Englands högsta
aristokrati, men var internationell diplomatisk finansiär.
Som vanligt var Zorns uppgift att måla någon
medlem av familjen och roligt hade han. Han erinrar sig
några intermezzon. En jättelik preussisk amiral S.
skulle försöka imitera värdens och Zorns sätt att skåla
på svenska, då det alltid dracks i botten, med påföljd
att han blev allt livligare under måltiden, sken som
en sol och slutligen ramlade under bordet. Skandal!

   En annan gång fingo gästerna order att inom två
timmar vara klädda till kostymbal — det blev ett
spring och lånande av klädespersedlar — Zorn skulle
bli andalusisk caballero och hans hustru chula. Han
gummerade upp hennes hår vid tinningarna, hon fick
låna någon pigas bomullsklänning och var färdig.
Själv vek han upp skörten på sin frack, improviserade
ett yllebälte, tog ett par vagnstäcken som kappa, stack
ett skohorn som kniv i bältet och de blevo ett bra
par från Spanien. Den mexikanske generalen Mena
blev turk med badlakan, den preussiske amiralen
skeppspojke med lånade trånga underkläder och
fruntimmershatt, de andra arrangerade sig på samma
tokiga sätt och det hela blev ovanligt muntert —
skulle det gå till så där på många engelska slott,
bleve de ej så tråkiga att besöka.

   Under dessa dagar målade Zorn både amiralen och
generalen på beställning av värden. Den senare var
då i landsflykt men blev sedan inrikesminister i
Mexiko. Han såg ut som en fullblodsindian och hade
ett gott öga till målarens fru  — — —

   Han målade också ett porträtt av favorithästen
»Orange» och av Cassels syster som husfru i enkel
svart vardagsklänning och ej i den särskilt för 
ändamålet från Worth rekvirerade stora toaletten, till
vilken Zorn dock själv lämnat idé och teckning.

   I Paris flyttar Zorn nu till en mindre förnäm men
mer artistisk trakt — från Quartier Monceau till
Montmartre, boulevard Clichy 71, hans adress
åtskilliga år framåt om vintrarna. Han har gott om
porträttbeställningar och framtiden ter sig ljus, blir
som förste utländsk ledamot invald i den nya Société
Nationale des Beaux Arts, president i Meissonier. Vid
denna sammanslutnings första salong i Champ de
Mars gör han särskild lycka med ett porträtt av d:r
Antell, finne, rik och stor myntsamlare. Denne
presenterades på Zorns ateljé av Ville Wallgren, gjorde ett
mera komiskt än sympatiskt intryck och målades som
han verkade vid första besöket. Alla funno karaktären
mästerligt skildrad, vilket han även måtte ha tyckt
själv, ty han brände upp porträttet, när han fått det
från Salongen. På samma utställning hade Zorn m:lle
Antoinette May som röd färgfläck i sin pannean, mr
och m:me Rikoff samt »Reflexer». Presskritikén var
gynnsam och Albert Wolffs begravningsförsök
betydde föga — han dog visst själv på kuppen. I
Figaros salongsblad, som utkom öppningsdagen, påstår
en kritiker att ej mindre än fyra av Frankrikes bästa
imitera Zorn.

   På sommaren hämtas Zorns av vännerna Rikoffs
och komma överens med dem om en gemensam tripp
till Nordkap och sedan tillbaka genom Norge till
Kristiania. De inskeppa sig i Trondhjem.
Båtsällskapet är det mest internationella med två tävlande
skönheter, en tyska och en amerikanska. Redan första
dagen ramlar tyskan utför en trappa, slår ut 
framtänderna, visar sig ej mera på resan utan lämnar fältet
åt amerikanskan, ty vad är en skönhet utan
framtänder? Amerikanskan etsade Zorn många år senare —
»Baltimore» är bladets namn. Vid Nordkap målar han
effekten av midnattssolen medan passagerarna voro
i land, någon avfyrar en kanon bredvid honom och en
duktig klatsch kommer på orätt ställe på duken. På
nedresan gör Geirangerfjord det mäktigaste intrycket
på honom. Här och där målar han en skiss.

   Hemma börjar han studera sina landsmaninnor i
deras tunga arbete i bryggerierna. Han observerar
bryggeriinteriörerna med deras fuktiga imma av varmt
sköljvatten, de våta golven och den mystiska dagern,
där gas och dagsljus strida om herraväldet,
kullornas skinande vaxduksförkläden, nakna starka armar,
som kommo bryggeridrängarnas på skam, och de
olika huvudbonaderna från olika Dalasocknar. Han
målar intet naket denna sommar, hade många
porträttbeställningar ute och hemma och blev därtill ombedd
att måla något för Hamburgs Kunsthalle av dess chef
Lichtwark. Han reser dit och ute vid Kaiserhöft målar
han i isande kyla lervällingen med många stora och
små fartyg, ånga, sot och dimma. Han gör åtskilliga
studier och hembjuder den bästa åt Lichtwark men får
vänta på honoraret tills han ber att få tavlan återsänd.
Han har aldrig haft något att göra med tyskar utan
att litet trakasseri förekommit.

   —    Zorn var för mycket svensk för att bli helt
parisare, fast han kände sig lycklig att vara i la ville
lumiète efter de tre Londonåren. Naturligtvis kom
han i sällskap med många franska konstnärer, bland
vilka hans närmaste vän blev Besnard, men kände
sig ändå främmande och i viss mån inkräktare —
detta med skäl, ty stundom kommo utbrott i pressen
med à bas les étrangers som devis. Det kunde ej
betvivlas att det var han som åsyftades i en längre
anonym artikel av främlingsfientligt innehåll. Sådant
gjorde att skandinaverna slöto sig närmare
tillsammans. Bland dessa funno Zorn och Edelfelt snart
varandra. Etsningen »Stormen» är bland annat ett resultat
av deras umgänge. Zorn red nämligen några gånger
för att Edelfelt skulle få lära sig rita en häst.

   För varje höst blev det svårare att komma till Gare
du Nord för att rulla bort till 71 Bd Clichy och för
varje år blev han mera fanatisk svensk. När han med
hänryckning talade om Sverige och svensk konst ryckte
fransmännen på axlarna, även om han påpekade att
redan på 1700-talet hade fem svenskar, Roslin,
Lafrensen, Hall, Wertmüller och Lundberg var och en
på sitt område varit sin tids största konstnärer. De
trodde honom ej. Våra egna konsthistorici hade icke
sagt det och den som skrev om konst måtte väl veta
mer än den som gör konst.

   Men de nyssnämnda svenska konstnärerna måste ha
känt sin betydelse i utlandet och ville ej bli tagna
för annat än svenskar, ty efter sitt namn satte de
gärna le suédois.

   När Zorn tänker tillbaka på denna tid — början
av 90-talet — kommer lian särskilt ihåg sitt arbete
med uppgiften »En vals». Han dansade själv gärna,
ville försöka sig på en sådan rörelseuppgift med
motiv från balerna i societeten i Paris, där det
vanligtvis var så trångt i själva balsalen, att man ej
kunde dansa i takt utan måste gå ut i antichambren
för att få vara i fred. En sådan intim scen med dess
mystiska belysning tilltalade honom och han
arrangerade den i sin ateljé. Hans landsman och
konstnärsbroder Louis Sparre, som var ypperlig valsör, blev
modell tillsammans med Märta Petrini. Mannen i
bakgrunden är Armand Dayot. Ansiktet i förgrunden är
målarens eget porträtt.

   Tavlan köptes sedan på Chicagoutställningen av
George Vanderbilt och pryder nu slottet Biltmore i
södra staterna. Zorn mindes den med saknad, vilket
var fallet med många av hans verk, som han ej blev
i tillfälle att återse.

   Från den tiden mindes han särskilt två saker som
han var glad att ha gjort: »Midnatt» och mormoderns
byst i björk. Han fick en känsla av att vilja ha den
gamlas porträtt i ett material, som icke borde locka
någon köpare, gick ut i vedboden, valde ut en
björkbit — som sedan olyckligtvis befanns ha bruna fläckar
inuti — filade ut ett litet hålkälsjärn av en pryl och
gick så runtomkring gumman, påtade och skar tills
hon intresserad varnade: »Du far full test kuti jät
upp ä» — »Du skär väl tills skära äter upp det.»

   Han etsade flitigt på kvällarna, dels
reproduktioner efter sina tavlor, dels direkt efter naturen. Det
är intressant att läsa mästarens resonemang om denna
konst. Han lade icke vidare vikt vid arbetet, men
var road av »överraskningarna i detta hasardspel».
Att linjer ritade med stålnål på en svart preparerad
kopparplåt bli ljusröda mot mörk botten för att sedan
bli svarta mot vit bakgrund var ju att leka blindbock,
men den leken roade honom och skulle roa honom
allt framgent. Men han påpekar också det löjliga 
faktum att om han gjort en misslyckad etsning och ej
tagit mer än ett par avdrag av den, dessa på grund
av sin sällsynthet bli dyrbarare än hans bästa.

   Emellertid var det sällan han misslyckades. Till
synes lekande gick han till verket med raffinerad
beräkning och blev mycket snart så yrkesskicklig att
han, där andra vid ett missöde genast skulle kastat
bort plåten som förstörd, satte en ära i att reparera
den på det mest fulländade sätt. För en fackman var
det även ett nöje att se hur omsorgsfullt han gick
till väga vid tryckningen av sina blad. Men samtidigt
beklagade han att han ofta »fick så mycket till skänks»
i tryckningen. Det var därför han såg litet ned på en
konst som alltid skall räkna honom bland sina största.
»Den var en lek.»

   Men om entusiaster ville sätta den leken i
jämnbredd med målarkonsten, finge de själva skatta för
sin okunnighet. Den som försökt sig på de flesta
uttrycksmedel i konst kan säga dem att de alla äro
lek jämförda med målning. All konst är ju svår eller
lätt, hur man vill ta det, men Zorns erfarenhet var att
han fått sina krafter uttömda på tre timmars målning,
medan han gott kunnat stå ut med tretton timmars
skulptur eller gravyr. Den koncentrering av
hjärnkraften och den kalkyl som behöves för att få den
rätta färgnyansen i en pensel, som ofta skall med ett
drag uttrycka så mycket, har ej motsvarighet i svart
och vitt eller i bara form.

   En gång har han sett intrycket av ett helt land
koncentrerat i ett enda penseldrag. När han flyktigt
tänkte på Italien, blev det Rom, palazzo Doria,
Innocentius X av Velasquez, »munnen, underläppen, 
penseldraget, som gjorde den våta, kalla glansdagern på
underläppen». Han vet ej någon annan konstart än
möjligen vältalighet, där den rätta touchen kan
uttrycka så mycket.

  Problemet med »En vals» lockade honom till en
ännu svårare uppgift, omnibusinteriören, ett
jättearbete, vars resultat blev underbart, ett lysande prov
på snille och energi. Det kostade honom många resor
med omnibusen från Montmartre och hemma i ateljén
fick en glimt av dagen genom en springa tjänstgöra
som elektriskt ljus.

  För övrigt delades hans intresse dessa år mellan
porträtten i Paris och de självtagna uppgifterna i
Mora och på Dalarö, där han numera ägde en egen
liten segelbåt i vilken han oberoende av andra kunde
segla ut och måla var han ville — alltid åtföljd av
Mouche, miniatyrhunden, också förevigad i hans konst.
I Mora målade han »Mora marknad». Det är hans
mormor som på tavlan går hem med kon som hon ej
fick sälja. Konstverket pryder nu tingssalen i Mora.

  År 1893 reste Zorn med sin maka för första gången
till Amerika. Han hade av Akademien och
Konstnärsförbundet valts till kommissarie vid
Chicagoutställningen. Tiderna hade förändrats! Ett par gånger hade
han redan trots sin ungdom på hemlig väg blivit
erbjuden ledamotskap i Akademien och professur. Han
hade då ännu ej fyllt trettio år. Livlig opponent och
en av de sammanhållande krafterna i
Konstnärsförbundet hade han tillbakavisat såväl agrévärdigheten
som Egron Lundgrensmedaljen. Så mycket mera 
förvånade honom nu uppdraget från Akademien. Han
valdes till jurymedlem av båda institutionerna, men
avsade sig rösträtt för att oberoende och privat kunna
verka för vad han ansåg riktigt.

   I Newyork gjorde han bekantskap med Keppel,
Amerikas förnämligaste kännare och förläggare av
etsningar, som genast ville göra en utställning av
hans arbeten i denna konst, men det var redan i april,
tiden var knapp och Chicago väntade. Vid ditkomsten
installerades de resande i ett hotell i närheten av
utställningsområdet och där levdes tillsammans med
en del amerikanska konstnärer ett riktigt nybyggarliv.
Hotellet låg långt utanför staden på den ändlösa
vidden, men snart började hus sticka upp som svampar
ur jorden, en natt väcktes Zorn av ett lokomotiv
utanför, ett järnvägsspår gick redan förbi och snart
befunno de sig mitt i en ny stadsdel. Trevligt hade de
och man hade svårt att få dem därifrån till alla
möjliga tillställningar i Chicago. Han påminner sig en
afton i gamla herrskapet Wheelers rum. Den
omkring åttioårige mr Wheeler sjöng gamla visor och
några blåste på kam. Skulptören Mac Monnies lekte
tjurfäktning — Zorn var häst och han picador.

   Men så mycket bedrövligare var det inom
utställningsområdet med dess enerverande liv och slit med
omöjligheter bland smuts och oreda. Men det hela
redde upp sig till slut. Zorn fick till hantlangare en
bra och energisk landsman, elektriker utan
anställning, John Hammar, sedermera Svenska
Exportföreningens direktör i Stockholm.

   Svenska avdelningen fick en lysande succé. Zorn
erinrade sig två tillfälligheter från tiden närmast före

öppnandet, den ena då han blev arresterad i sin
avdelning, emedan han rökte cigarrett — måste följa
med vakten, men igenkändes av en employé, som bad
om ursäkt — den andra, då en svartklädd dam kom
in och såg sig om i hans rum, stannade framför
»Omnibusen» och sade: — Jag vill ha denna tavla, kan
jag få köpa den? — Ja, svarade jag. — Vem är Zorn?

—   Jag. — O, ni! Jag känner på mig att antingen
komma vi att snart bli ovänner eller också för alltid
mycket goda vänner — kom till mig till te i
eftermiddag!

   Detta blev början till en oföränderlig vänskap
mellan dem. Damen var mrs Jack Gardner i Boston,
ägarinna av den förnämsta privata konstsamling i
vår tid.

   Nu kommer Zorn in i de unga
Chicagomillionärernas exklusiva krets. Dessa hade av myndigheterna
förbjudits att bygga ett klubbhus av trä ute på en
lång pir i Michigansjön och byggde i stället ett
fartyg som aldrig sjösattes, till vilket en trappa förde
upp i skrovet. Det inreddes med stor lyx, kallades
Argo och blev platsen för oförgätliga fester.

   Där gjorde Zorn bekantskap med Ch. Deering,
en ung, rik, ovanligt populär man, som sedermera
skulle få allvarligt inflytande på hans öde framför
allt genom sin vänskap och sympati för främlingen.
Deering beställde sin frus porträtt att målas i hans
hem i Evanston. Zorn kom och målade. En dag begav
han sig på ridtur med en av Deerings hästar, som
han prövat flera gånger. Det blev en frisk galopp
över fält och diken — — —

  Då hände det. Zorn reste sig, plockade upp hatt
och ridspö och undrade var han befann sig. Han tog
för givet att byn, som han såg på avstånd, var Saint
Cloud — alltså någonstans utanför Paris. Några
kvinnor kommo åkande, pekade mot byn — »er häst är
där borta!»

   Han gick ett par miles och fann hästen fasthållen
av två män i en vagn, ombads att stiga upp i vagnen,
kördes hem till Deering, som kom honom till mötes
och begrep först då var han befann sig.

   Han såg förfärlig ut, blodig, måste ha rullat om
med hästen åtskilligt, slumrade in i feber, läkaren
konstaterade att nyckelbenet var av på ett par ställen.
Högra armen lindades intill kroppen och axeln
bändes ut. Fru Zorn eftertelegraferades från
Newyork-trakten.

   Efter några veckor målade han Deerings dotter
Marion med vänster hand och gjorde fruns porträtt
färdigt. Han hade också fått beställning av mrs Potter
Palmer på ett porträtt av representanter för den
amerikanska kvinnan — en tio fots duk — och måste ta itu
med den med vänster hand. Han använde tjugu
timmar på detta arbete och lyckades.

   Från hans konvalescenstid finns en etsning,
»Lecture», ett porträtt av hans vän Deering med förbundet
öga som under tiden råkat ut för en olycka. De båda
invaliderna ompysslades av sina fruar. Zorn hade nu
fått sin högra hand i ordning och kunde använda
etsnålen.

   Efter utställningens slut reste makarna Zorn till
Newyork — och nu kan man kalla honom arrivé i
U. S. A. Han får ytterligare beställningar från 
betydande håll och börjar trivas med den amerikanska
psyken, där enligt hans åsikt plikttrohet, ordhållighet,
ärlighet och punktlighet dominera, egenskaper som
han fått lära sig av sin gamle morfar i Mora. En man
som i Amerika visar prov på allt detta, plus
vänsällhet, är »all right». Zorn gjorde detta och fick på
grund därav nya vänner för varje gång han besökte
Amerika. Jag tror att han var där åtta gånger.

   Han var stundom fullkomligt amerikaentusiast. Två
gånger ville han bjuda mig dit, fast jag med ganska
klara verba bevisade att jag ej skulle ha passat där
på grund av min oförmåga att omplantera mig. Men
han blir snart acklimatiserad. Han får låna Wheelers
ateljé i Newyork, där han målar naket. Porträtt målar
han hos beställarna. Han reser med en barndomsvän
på fisketur till Minnesota och Wisconsin, träffar
svenskar och gör erfarenheter.

   Han har sagt att hans vän Deering näst sir Cassel
spelat den största rollen i hans liv. De måste ha varit
mycket besläktade och för honom stod Deering som
inkarnationen av det förnämliga Amerika. Deering var
också konstnär och måste efter allt att döma ha varit
en ovanligt begåvad och fin människa.

   På sommaren 1894 är Zorn hemma igen och målar,
men på hösten resa makarna inbjudna av Jack
Gardners till Venedig och bo i Palazzo Barbaro, där han
målar flera dukar. Han är alldeles förtjust i mrs Jack
Gardners storslagna och originella personlighet. När
han rådfrågar sitt innersta är det dock »den fula
gamla» som är numro ett.

   Fester i palatset — med don Carlos — la Reina,
de båda prinsessorna och don Jaime, musik, romantik!

   I Paris löser han vintern 1894—1895 sitt tredje
stora belysningsproblem, »Natteffekt». Hemma i
Sverige 1895 öppnar han friskola för att hjälpa en del
ungdomar. Från det året har jag ett mycket intensivt
minne av honom. Jag kom upp på ateljén vid
Mästersamuelsgatan för att söka någon målaryngling. Zorn
var där. Modellen, en rödhårig barberarfru från söder,
poserade just och jag var nyfiken på hans sätt att
undervisa. Men han undervisade icke alls. Han fick
tag i en kartong, lade den på golvet framför sin stol
och började måla som en annan elev. Det dröjde inte
länge förrän studien var färdig. Till synes slö och
ointresserad, men verksam, gjorde han en tavla av
studien. Jag har den i min ägo.

   »Det är min bästa modellstudie. Vill du ha den?»
sade han senare. Och jag accepterade tacksamt.

   »Ser du, det är något särskilt med rödhåriga flickor
och med deras hull. Ja sa till henne att knyta ihop
håret under hakan   för att få vitt och    rött som
motsatser, och ser du     hur det röda lyser så att det ger
färg åt det vita?»

   När han på gatan såg en rödhårig kvinna i
folkvimlet, kunde han säga: »Ser du den röda meteoren
där?»

   Då såg han bara     det  röda. Och om      man vill tänka
efter har han mer      än   någon annan lyckats få fram
just det passionerade röda — men nu ger jag mig
in på kritikens förbjudna område.

   Genom sitt lärarskap i den ateljén har Zorn gjort
en stor insats i vårt konstliv. Han lät åtskilliga av
eleverna komma upp till Mora på somrarna och för
dem blevo de veckorna ett minne för livet. Men även
hans kamrater kommo till skolan och lekte elever.
Jag minns särskilt att Richard Bergh sade sig ha
upplevat en renässans där. Han övertog sedan
lärarbefattningen — om man nu kan kalla det befattning.
Det var i alla händelser den första fria skola i sitt
slag i Sverige.

   På vintern gör han i Paris sin vackraste skulptur,
»Faun och nymf», av en liten knubbig parisiska och
en muskulös hårig italienare. Den gav honom tillfälle
»att studera hårens riktning på ben och armar». Han
målar ett självporträtt med en modell i bakgrunden,
modellen håller på att få det konstnärliga intressets
övertag, han brottas med uppgiften, offrar modellen
genom att låta henne gå in i bakgrunden, gör på två
dagar den intensivaste målning han gjort och får en
läxa för framtiden att offra bisaker för det stora
hela.

   På försommaren får han i Mora besök av prins
Eugen. De resa omkring tillsammans och Zorn visar
sin hembygd. En gång arrangerar Zorn en dans i
Morkarlby, prinsen blir entusiasmerad och tar löfte
av honom att måla dansen. På det sättet kom
»Midsommardansen» till, det verk där han anser sig ha
givit sitt innersta helt. Modellerna äro svågern, Jons
Glad, och en kulla. De dansade på planen framför
Zorngården och musiken gjordes av Anders som satt
och visslade hela tiden. Tillåt mig, oaktat ej kritiker,
att kalla den rörelsen underbar. Han var själv glad
att ha målat den.

   Han har börjat intressera sig för folkdansens
nationella uppgift och har trots en del religiöst motstånd
fått till stånd en majstång och en dansbana. »Mora
lekstuga» bildas, bönder dansa svenska bonddanser.
Han anser som en helig plikt att leda majstångens
klädning. Den målas röd varje midsommar — gammal
hednisk kult.

   Han var älskad i Dalarna, om också pietistiska
element stundom reagera. Men de kloka bönderna
kalla honom »våran Zorn». Jag skall aldrig glömma
med vilken stolthet och glädje åtskilliga unga målare
som åtnjutit förmånen av hans umgänge där uppe i
trakten berättade om hans omtanke och godhet. Men
Amerika kallar igen. Det är hans vän Deering som är
motorn även nu. Han reser över och blir hans gäst
vid Michigan lake en tid. I S:t Louis målar han sex
porträtt, reser till Newyork och fortsätter. Han får
höra berättas att Sargent efter att ha målat ett
porträtt av samma dam som Zorn bett att få se hans och
sedan stuckit ett eldspett genom sin duk. Han har
fått veta att Sargent tillsammans med Whistler erkänt
honom som samtidens störste konstnär. Han blir som
vanligt några dagar mrs Jack Gardners gäst i Boston
och reser hem.

   Han reser på inbjudning av en förnäm ryss, som
varit hans gäst i Mora, till S:t Petersburg för att
medverka vid en utställning av svenska konstverk
under storhertiginnan av Oldenburgs beskydd. I Åbo
mottages han av Rettig, i Helsingfors av Edelfelt,
festligheter med finska konstnärer, hastig avresa till
ryska huvudstaden där ett program låg färdigt för
ett par veckor. Bankett naturligtvis. Edelfelt har
korrigerat Zorns tal efter ryska förhållanden. Repin
presiderar, har målat en förtjusande menu i akvarell,
vilken skall bli hedersgästens egendom. Sjuttiofem
deltagare ur S:t Petersburgs konstnärliga och
intellektuella värld, tal på ryska av Repin, svar på franska
av Zorn, tal av Mamontoff, Edelfelt och andra, ett
förskräckligt kyssande på kind. Vid festens slut vill
Zorn ha sin akvarell. Den är stulen. Ryssland! Åttio
buteljer champagne hade öppnats efter middagen,

   Zorn får en porträttbeställning av en pervers
prinsessa — han tycker inte om den sorten, förebär
sjukdom, reser till Moskva, där han skulle emottagits av
storfurst Sergej, vilkens hustru emellertid fått
scharlakansfeber, varför han svarar med ett urskuldande
brev, Opera, varietéer, restauranger, zigenarmusik och
sång, Ryssland!

   Han reser hem till Sverige och målar prins Carls
porträtt i prins Eugens ateljé, professor Fahlbeck och
rector magnificus i Lund, Quennerstedt. Så hem till
Mora. Den vintern målar han sin »Skridskoåkerska»,
ett av de svåraste problem han föresatt sig att lösa.
»Den blir nog upptäckt med tiden.»

   Han får telefonbud från konung Oscar II att
komma ner och måla honom i samma ljusblå uniform som
prins Carl, far till Stockholm, uppvaktar.

   »Nå, nu skall du måla gubben,...»

   »Skall göra mitt bästa, ers majestät!»

   »Och i den ljusblå uniformen?»

   »Det skall bli målat, fast ej av mig!» svarar Zorn.

   »Vad menar du?» Kungen var ursinnig.

   »Jag menar att om jag har en chans att måla min
kung, tänker jag måla honom som jag känner honom
och jag känner honom ej som soldat, men som
konsters och vetenskapers beskyddare och utövare.»

   »Men jag har lovat ett porträtt av dig till
regementet — nå, nu får du lov att måla mig i alla fall
—   hur behagar då herr Zorn att jag klär mig?»

   »Sällskapsdräkt med serafimerbandet.» Kungen gick
in för att kläda sig och kom ut med ett fång ordnar
i händerna och frågade om ej några kunde duga för
färgens skull. Zorn kasserade alla utom en
räddningsmedalj, den bekanta som kungen i sin ungdom fått i
Frankrike.

   Det tog en dags experimenterande i olika
belysningar och situationer, innan Zorn kunde besluta sig.
Intendenten Böttiger skulle läsa högt för kungen
under seansen, vilket bar målaren emot, då han ej
som han önskade kunde behärska sin modell. Under
arbetet hörde han några patriotiska strofer av en
sjöman och kom att säga: »Inte så förbannat dumt
ändå, vem skrev det?» Man fnissade. »Jag skrev det»,
sa kungen. »Jo det var just en fin komplimang åt en
kung», tänkte Zorn och dök ned bakom porträttet.
Kungens gamle vän Ankarcrona satt där med och var
rörd över karaktären och likheten i porträttet. När
det blev färdigt och kungen fick se det, omfamnade
han Zorn flera gånger och bjöd på middag någon dag.
Vid denna höll han ett sympatiskt tal och frågade
vid kaffet om Zorn ville göra en etsning av honom.
Det ville Zorn gärna, men tog ingen beställning på
etsningar. Han vore emellertid villig att ge ett
avtryck åt en snäll modell. Detta fann kungen vara
goda villkor och bjöd Zorn till sommaren som gäst
på Drott i Marstrand.

   Mora, Marstrand, Göteborg, Särö, England hos sir
Ernest Cassel på Darby Hall — hunting season, 
porträtt av Maud Cassel med två favorithundar, Amerika
igen med Deering fortfarande som motor, I Princeton
målar han presidenten Cleveland, vilken intresserar
honom. Men Zorn intresserar också presidenten, som
beställer ett porträtt av sin hustru, en av de
underbaraste kvinnor konstnären någonsin sett, Han har
icke ord nog för hennes härlighet. Cleveland och Zorn
bli vänner. Amerika öppnar en om möjligt större famn
för målaren.

  Han upplever en otrevlig historia med en herre
från S:t Louis som gjorde beställningar. Zorn
vägrade i början, ty han såg obehaglig ut, men
accepterade till slut trots allt. Jag begagnar mig här av
tillfället att tillbakavisa de insinuationer som ha gjorts
om Zorn, att han gjorde vad som helst för pengar.
Det var tvärtom. Han visade det genom att icke måla
spanske kungens porträtt och den nyss nämnda ryska
furstinnans, fast svindlande summor kunde ha blivit
följden om han åtagit sig dessa beställningar. Och om
han fann en beställare osympatisk, vägrade han
absolut. Det kunde hända att han åtog sig en sak och så
småningom fann modellen obehaglig — sådant är
mänskligt. Men jag har aldrig träffat någon konstnär
som i sådant fall har lidit så som han, när han måste
arbeta. Jag har sett detta på nära håll — och ett par
gånger har han bett mig vara närvarande för att
distrahera honom från en honom motbjudande modell.

  Alltnog, Zorn kom ut för en icke blott till det yttre
utan i högsta grad till det inre vidrig herre, Han
kunde sedermera icke förstå att han ett ögonblick
reflekterade på beställningen, ty mannen ansågs vara
»the dirtiest stinking skunk that ever walked the
streets of S: t Louis». Allt var överenskommet, pris
och tid, Zorn fullgjorde sina skyldigheter, men hans
arbete diskvalificerades av beställaren. Det blev
process och Zorn segrade överlägset — helt naturligt,
Amerikas förnämsta konstnärer och advokater voro på
Zorns sida. Åt denna affär ägnar han många sidor i
sin självbiografi. De skälva av sund ilska och
indignation.

   Han målar många av sina bästa porträtt under
processtiden, reser hem och gör, sin berömda statyett
efter »vackra Alma», Grjsslehamnsflickan, etsar, reser
till Egypten med Louis Sparre, köper på nedresan en
Velasquez i München och finner därmed »sitt livs
dröm realiserad». Nu har han blivit den store älskaren
och begriparen av klassisk konst. Nu förstår han
Josephsons sympatier och blir en raffinerad samlare.
Han börjar ägna sig åt restaurering av konstverk.

   Men nu börja hans anteckningar svika kronologiskt
—   jag förstår honom. Han sitter ombord på någon
båt i Atlanten eller Medelhavet och skriver ned sina
minnen ungefär som de dyka upp i hans hjärna. När
jag någon gång frågade honom när det eller det
hände, brukade han svara: — Det gör detsamma, det
får konsthistorici snoka reda på — de ska väl också
lösa några problem!

   Han restaurerar Gustaf Vasa-porträttet i Uppsala
Universitet — ett tilltag »som absorberat allt
intresse i pressen och till och med satt de betydande
politiska förändringarna i bakgrunden» — säger han
ironiskt.

   Han talar om sitt fynd av en Madonna med nejlika
av Rafael, ett led i den samling av äldre konst, som
han roade sig att göra. Han disputerar med Tor
Hedberg om den religiösa känslan hos vår tids konstnärer
och anser den vara lika stor nu som då en medeltida
målare tog sin piga som fått ett oäkta barn till modell
för Guds moder och klutade ut henne med de
dyrbaraste tygstycken han kunde få tag i och målade
sin egen stad i förgrunden menande att den skulle
föreställa Betlehem. Zorn skulle också måla en
madonna, och Tor Hedberg skulle få se att vi också
hade religiös känsla. Han målar en sådan tavla, där
det fanns något av hans egen historia — barnet som
var lindat i samma skinnfäll som han själv som litet
barn. Han beklagar att den tavlan icke stannat i
Sverige. Den finns i museet i Budapest, dit den osedd
köptes på Zorns rekommendation.

   Han väljes enhälligt till kommissarie vid
avdelningen för svensk konst på världsutställningen i Paris
1900. För sitt lands skull ville han ej vägra emottaga
uppdraget. Sveriges intressen voro illa tillgodosedda
av vederbörande kommitté, men Zorn ordnar allt och
lokalen blev den han önskade. Tre av hans tavlor hade
antagits: Midsommardansen, Madonnan och en
Omnibus. Dessa vill han blygsamt placera i andra raden,
men Edelfelt och de andra ländernas kommissarier
fordrade att dessa hans arbeten skulle ha mittplatsen
på var sin vägg och sade honom vara en humbug om
han ej gjorde så. Han gjorde det och utställningen
vann på det, men avundsamma kamrater började tala
om mannamån. Detta grep honom så att han måste
lägga sig till sängs, sjuk och nedbruten. Han hade
trott sig ha nog bred rygg att stå emot mycket, men
den höll ej. Den som tröstade honom och satt som
en trogen hund vid hans säng under dessa bittra
dagar, var hans nyförvärvade vän furst Troubetskoy,
den ryske konstnären.

   Emellertid fick Sverige vid denna utställning större
utmärkelse än något annat land — två hedersmedaljer
med alla röster. Dessa medaljer tillföllo Zorn och man
försäkrade honom att om han anmält ett par av sina
skulpturer, Sverige skulle fått en tredje hedersmedalj.

   Zorn har själv skrivit, att självkänslan var hans
största och viktigaste drivfjäder. Den var hans
»göttliche Naivität», kolossal, ursprunglig, utan humbug!
Den var icke konstruerad utan äkta och oantastlig.
Hur påminner icke hans sätt att betrakta sig själv
om en annan stor och naiv konstnärs, Benvenuto
Cellinis! Han kan falla i raseri om någon »bracka» vill
inverka på honom. Han blir nedbruten i situationer
som den ovan beskrivna. Han kan göra ett stort
konstverk i ilska. Han umgås gärna med jordens
potentater, men han kritiserar dem och behandlar
dem. Den brede bonden kommer till sin rätt och den
nervöse, sensible konstnären, vates irritabilis,
kommer till sin.

   Då han nästa gång kommer till Amerika efter att
ha traverserat Berlin och Paris samt målat åtskilligt
där, upptages hela första sidan i N. Y. Journal av
en artikel om honom. Han kallas The Prince of Art.
Han säger om sig själv att han är ovanligt flitig.
Och fliten belönas. En man vars porträtt han gjort
svär på att en sådan målning aldrig blivit gjord i
världen. Han porträtterar ett äkta par. Mannen blev
så betagen att han varken dag eller natt kunde vara
ifrån målningarna. Om natten buros de in i hans
sängkammare. Det var vissa penseldrag han
beundrade. Han hade grundligt studerat de gamla i Europas
alla gallerier, men maken till detta hade aldrig blivit
gjort. Han målar en godmodig jätte, mr Catlin, som
tyckte om visky, vilket han också fick. Under seansen
berättar modellen ljuva minnen ur sitt liv — under
tiden rör sig tungan i hans mun från höger till
vänster. Detta var för Zorn gefundenes Fressen och han
målar tungan med dess vita glansdager i den öppna
munnen. Mannens fru faller i hänryckning. Tavlan
överträffade hennes djärvaste drömmar.

   Och millionärerna festa — målaren bjudes på
raffinerade sensationer, men låter sig icke duperas utan
kritiserar. I Players Club i Newyork där han är
ständig gäst träffar han Mark Twain. Han minns, när
någon historia framför brasan varit rafflande, gubbens
långsamma: Den där historien är gammal, den
kommer från mig, men här är en nyare — och så kom
något, långsamt överhalkande udden på ett sätt som
han var ensam om och som gjorde historien dubbelt
effektiv. Den konsten kunde han. En gång kom han
till lunchen och Zorn bjöd honom sitta vid sitt bord.
Zorn beklagade sitt öde att vara nikotinförgiftad.

   —  Then I would give up smoking alltogether.

   —     But I cannot afford to give it up — it is my
dearest vice.

   —     Why, then I would turn a confound smoker,
sa han. Och så: It reminds me of an old story —
when mrs Franklin was on her last and given up by
her doctors I went to see her and I told her that I
had just recovered from the same illness that she
was suffering from. I might be of some assistance
to her. My doctors had namely told me to give up
 whisky and strong cigars and swearing — but the
 poor thing, she had nothing to give up — she could
 not give up her evening prayers, if she would.

 Zorn och hans hustru voro på middag hos honom
 med hans fru och dotter. Konversationen var livlig —
 den rörde sig mest om helgon. Han ville bli rik nog
 att köpa kanonisation åt ett visst helgon, vars namn
 han ej kom ihåg, men som tyckte om konst och vackra
 kläder. Zorn var icke tillräckligt hemma bland
helgonen, men hans fru upplyste värden om vem hon var
 och vad hon hette.

*

 Zorn räknades till the upper ten och hans umgänge
 i Amerika var det mest kulturella. I ett brev till sin
 utmärkte biograf Albert Bigelow Paine berättar Mark
 Twain om en aftonunderhållning i Robert Reids ateljé.
 Där voro bland andra närvarande, säger han:


Coquelin,
 Richard Harding Davis,
 Harrison, the great outdoor painter,
 Wm. H. Chase, the artist,
 Bettini, inventor of the new phonograph,
 Nikola Tesla, the world-wide illustrious electrician,
 John Drew, actor,
 James Barnes, a marvellous mimic,
 Smedley,    the artist,
 Zorn,       »        »
 Zogbaum,      »        »
 Reinhart,      »        »
 Metcalf,      »        »


   Ancona, head tenor at thé opera.

    — — — Everybody there had done something and
was in his way famous. — — — There couldn’t be a
pleasanter night than that one was.

   Det var första gången Zorn träffade Mark Twain,
Han var ganska nyfiken på den store humoristen, men
denne blev delvis en desillusion den kvällen. Han
berättade »a yarn», en lögnhistoria, och illustrerade
den med visslingar och andra naturljud ungefär som
Bellman påstås ha gjort. Men då de frampå natten
kommo i intimt samspråk, vann Mark Twain
betydligt, berättade Zorn.

*

   Jag lämnar för en stund Zorn i Mark Twains goda
händer. Det vore lockande att nedskriva alla detaljer
från hans många Amerikaresor, ty jag sätter högt
värde på anekdotiskt material. Sådant bara ligger till
sig. Men denna bok skulle i så fall svälla ut till en
alltför stor volym. Jag har velat framhålla det
meteorlika i hans liv och gärning och har ansett mig göra
bäst härvidlag genom att till stor del använda hans
egna minnen och ord, vilka måla tillräckligt det jag
avsett.

   För konsthistorien bör i alla händelser vara viktigt,
hur åtskilliga av hans arbeten kommit till, Hans
Gustaf Vasa till exempel började han nästan på lek
samtidigt med att d. v. landshövdingen Wersäll kom
på tanken att en Vasastod borde resas i Mora. Denne
fick hos Zorn se en liten skiss av Gustaf Vasa och
sade genast att det fanns endast en som kunde göra
stoden — en Morapojke, Zorn åtog sig uppdraget,
   fick en Utmelandspojke, Kånåhols Lars, till modell,
   gick till skräddaren och klippte till rocken av grovaste
   vadmal. Hans studier blevo de samvetsgrannaste och
   togo nästan en hel vinter. Modellen utfördes i en
   meters storlek och visades i Stockholm för kung Oscar,
   varefter den sändes till Köpenhamn och förstorades
   tre gånger,. Händerna hade Zorn gjort efter sina egna,
   ansiktet efter ekreliefen på Gripsholm, en del medaljer
   och den övermålade tavla i Uppsala Universitet,
vilken han sedermera restaurerade.

     Den vintern levde han, har han berättat. Och roligt
   hade han, Prins Eugen var hans gäst någon tid —
   han klagar över att prinsen försökte få honom att
   våga livet i de värsta skidbackarna — och firade hans
   födelsedag tillsammans med Carl och Karin Larsson
   och Oscar Björck.

     År 1903 göts och retuscherades Gustaf Vasa,
varvid konstnären själv skötte om ansikte och händer på
   bronsen. Kung Oscar ansågs icke stark nog att resa
   till Mora och avtäcka den, utan kronprinsen åtog sig
   detta uppdrag. Det blev en ståtlig fest. Zorn kallar
   dagen en av de stoltaste i sitt liv.

     »Mest kände jag min skulptörtriumf som målare
   kanske», skriver han i sina memoarer.

     Åter till Amerika! Denna gång bär det av ända till
   San Francisco, där han blir invald i Bohemian Club
   vilken mycket imponerar på honom. Söder ut över
   Pasadena, Los Angeles, över New Mexico och Texas
   till Chicago. Och flitig är han, målar porträtt i
Chicago, S: t Louis och Newyork. Hem över London —
å vad svenskt smörgåsbord och nubben smakar redan
på Themsen!

  Han köper en kutter och kallar den Mejt efter sin
halvsyster. Vilken roll den båten skulle spela i hans
liv veta vi alla. Hans kamrat Acke blir hans första
gäst ombord på resa till Visby, där en ny gäst
embarkerar, som på hemfärden går överbord en natt men
räddas genom Zorns och Ackes rådighet. Nu skall
han pröva sin nya båt ordentligt och seglar runt
Sydsverige till Marstrand med strandhugg i diverse
hamnar, bland andra Varberg, där den så kallade
Varbergsskolan — Bergh, Nordström och Kreuger — verkade.

  Hemma i Mora känner hans flit inga gränser. Hans
produktionskänsla vill endast expansion. I Kingsgården
i Färnäs by upplever han i prins Eugens sällskap ett
av sina starkaste intryck, en gammaldags långdans
anförd av den nära nittioåriga farmodern. Han känner
igen förfädrens dans kring offeraltaret och när vid
en viss takt i musiken alla ta ett steg tillbaka, sträcka
upp armarna och utstöta ett tjut, är det som om de
skrikit den gamle gudens namn. Detta var
hedendom!

  Han köper i Selja en från 1766 komplett bibehållen
stuga och låter flytta den på vinterföret 2 1/2 mil till
Gopsmor, Nu har han en fiskarstuga, ty hans kall
är fiskarens! Med köpet följer ett stall med lider från
1600-talet. Han är överlycklig. Där skall han måla!
En sådan natur! En hög brant rullstensås klädd med
skyhöga furor och granar, vid dess fot en härlig
källbäck, på andra sidan stugan den rinnande Dalälven
och bortom denna det ståtliga Gopsberget.

*


  Han har blivit van att göra en tripp söder ut tidigt
på vårarna för att på återfärden få njuta av många
vårar. Oftast går hemresan över Spanien, Frankrike
och England. Överallt söker han i antikvitetsaffärerna
efter oförstådda skatter, vilka det blivit hans vurm
att upptäcka. Redan på 90-talet har han i Paris hittat
en Rembrandt och en ypperlig Ribera bland lump på
trottoaren. Hans intuition härvidlag är underbar och
hans känsla för gammal god konst växer samtidigt
med hans eget arbete. Hans Morahem börjar fyllas
av dyrbarheter.

  Nu målar han mest i Gopsmorstugan och han tycker
sig själv vara flitig, vilket betyder mycket. Var
söndag dansas där. Dit kommer folk från de fyra
närmaste byarna Gopshus, Oxberg, Garberg och
Blyberg och spelmän äro gubben Ljuder Anders med
son och sonsöner. Zorn hade hållit stor
spelmanstävling på oxhorn, bockhorn och fiol i Gesunda den
1 september 1906, en viktig dag i Sveriges
musikhistoria.

  Samma år har han haft två utställningar, en hos
Durand-Ruel i Paris där två salar fyllts av hans
oljemålningar, akvareller, etsningar och skulpturer, de
flesta akvarellerna aldrig sedda här hemma, samt en
retrospektiv utställning i Mora. Den senare
upprepades på hösten i Konstföreningen i Stockholm.
Utställningen i Paris hade varit en konstnärlig triumf för
målaren. Le directeur du Beaux Arts öppnade den och
i  kommittén presiderade Alfred Beurdeley,
mecenaten, som till Bibliothéque Nationale skänkt sin rika
samling Zornetsningar, och vilkens porträtt Zorn
målat.


   Från år 1907 minns han särskilt sin »Mästersmed»
och en situation under målningen. Han får stöd för
sin sats att en naturligt kännande människa, om
också okultiverad, kan vara så god, ja bättre
konstdomare än mången så kallad konstlärd. När tavlan
var nästan färdig, lät han några gubbar och gummor
komma in i smedjan där han arbetade. En gammal
gubbe sade då: »Jag har sett många saker du gjort,
Anders, men maken till den underläppen har du ändå
aldrig gjort.»

   »Hur mången konstlärd skulle så ha pekat ut just
det bästa i målningen. Så dömer ej den som tagit
'graden' på sin avhandling om Saskias underkjolar
och som läst om konst, men som ej har en aning om
hur Rembrandt målade en mungipa», skriver Zorn om
detta.

   Från sommaren 1907 antecknar han: » — — — och
första juli gick [jag] som vanligt ombord på Mejt
efter att som sannskyldig hedning rest majstången
i Morkarlby, sedan dansat till soluppgången vid
tretiden och med mina gäster superat på balkongen till
bortåt sju. Sedan gammalt är detta min ritual för
midsommarnatten i Mora. O! denna midsommarnatt, vad
den inspirerar till gammal hednisk naturdyrkan och
vad den har litet gemensamt med bleka Kristendomen.
Till och med vår teologie professor Nathan Söderblom
är sannskyldig soldyrkare den natten. Han har vakat
troget med mig och bara talat om vår gamla kult.»

   En enda lustresa har Zorn gjort till Amerika. Han
for med avsikt att icke ta i en pensel. Till denna resa
inbjöd han sin vän Erik Axel Karlfeldt och frestade
honom med både Cuba och Mexico, men i sista stund
skrev han återbud. Från Newyork far Zorn direkt till
Florida för att fiska tarpoon med en vän, men de
skiljas åt av någon anledning, han kommer till Key
West en kväll, blir bjuden på stor bal, som gavs av
staden för garnisonens officerare, finner det fantastiskt
att så där i kväll och mörker landa på en plats, gå
i land på måfå, få vänner, komma mitt upp i röran
av ungdom, skönhet och dans och sedan gå ombord
för att före dagningen åter vara på havet med kurs
på Havanna. I denna stad upplever han ett äventyr
med sina värdar, några poliskaptener. Man superar
på en terrass, sten kastas nere på gården,
revolverskott smälla och ett par man bäras bort. Dagen därpå
ställer polischefen sin ångjakt till hans förfogande,
ty det skall fiskas haj, men utan resultat. Hans minne
av Havanna är ytterst angenämt — »på stora
promenaden, slät som ett slipat golv, såg [jag] mycket
vackra flickor mest i luftiga vita dräkter och
kavaljerer i spansk kostym på koketta springare med den
flätade svansen på sidan uppknuten till sadeln, allt
beskuggat av palmer».

   På väg till Vera Cruz stannar ångaren några timmar
vid Yucatan och där får Zorn se hajar, om han ej sett
sådana förut. Det formligen vimlar av dem omkring
fartyget. Han får låna en krok något större än en
hästsko med vidfäst stållina, lång tågända och ett
köttstycke som bete, kastar kroken, ett vidunder kommer
upp, slingrar sig på rygg och slukar kroken, gör en
häftig knyck och dyker rätt ned — där stod Zorn med
tågändan, halva ståltråden och en lång näsa.

   I Vera Cruz finner han ypperliga folktyper, stannar
i en stad på vägen till Mexico City, dinerar med en
förnäm mexikan och hans ovanligt vackra fru och får
på kvällspromenaden eskort av både gående och
ridande polis, som vill beskydda den orädde främlingen.

   I Mexico City bebor han ett gammalt stenpalats,
som förvandlats till Hôtel Iturbidi, vaknar på natten,
emedan han faller ur sängen, tror sig ha blivit
vansinnig, elektriska ljuset fungerar ej, huset rör sig i
hastiga, mjuka bukter — jordbävning — han får
krypande tag i tofflor och överrock, störtar utför trappan.
Nere på gården äro alla samlade tysta. Zorn går ut
på gatan, det lyser i en butik, han traskar dit med
bara ben och tofflor, köper en flaska visky. På
hotellets gård träffar han en engelsman också med
en flaska visky under armen, de bjuda varandra och
vänta på nästa jordstöt. Men den kom ej.

   Han försöker få tag i något av den gamla
mexikanska musiken, besöker aztekbyar utanför staden
och finner indianerna tillgängliga och civiliserade.
Deras hudfärg är genomskinlig och påminner starkt
om en apelsinyta. Träffar en bokhandlare, ungersk
adelsman, som genomgått alla en äventyrares faser
från cowboy till allt möjligt, blir genom denne
bekant med en musikprofessor, som är specialist på
gamla mexikanska melodier och upplever en den
finaste musikaliska soaré. I Oueretaro stannar han en
dag och en natt, träffar mexikanare, de bli ett stort
lag vid en drink på hotellet. Man bryter arm. Zorn
bryter ned dem alla utan svårighet. De bli förtjusta
och eskortera honom hela natten. Det blir supé på
gatan — han skall aldrig glömma den mexikanska
pepparn, som ställde till ett fullkomligt helvete i
hans stackars mun. De åtskiljas först vid tåget, hans
nya vänner måste hoppa ned från vagnens fotsteg.
Fyra dagar senare är han i New Orleans, där han
fascineras av negressernas gång och omedvetna grace.
Så fortsätter han över S:t Louis, Chicago, Rock Island
och Boston till Newyork. Hans vänner sökte förmå
honom att arbeta, men förgäves. Ville de bli målade,
finge de komma till Sverige.

   Han slutar berättelsen om denna resa med en
formlig lovsång till Amerika, där man får lära sig att
stå på egna ben. Han har tagit verkligt djupa intryck
av förhållandena där.

   År 1911 var Zorn för sista gången i Amerika och
målade bland annat porträtt av presidenten Taft,
vice presidenten Sherman, senator Aldrich, McAndrew,
»second secretary of the treasury», samt Andrew
Carnegie. Året förut hade han målat några utmärkta
porträtt i Berlin. Bland de tyska konstnärer han
gillade var Max Liebermann, som han kallade sin ende
tyske vän. Men han överdrev, han fick flera vänner
även bland Tysklands modernaste målare. Jag hade
en gång tillfälle att för mina Münchenvänner
demonstrera några tavlor av Zorn på en utställning där,
bland dem hans porträtt av Coquelin cadet.

   »Detta är dock sunt, riktigt, överlägset», råkade jag
säga. »Bättre än er Stuck och era Jugendstilister!»

   »Ja, man muss kapitulieren.»

   Mina tyska vänner hade redan 1909 på den stora
utställningen i Venedig stannat undrande och
spörjande framför Zorns tavlor. »Den nya konsten» var
i antågande, men en realism av Zorns art kom dem
att hejda sig ett ögonblick. Fotografi var den icke,
men vad var den? Tyskarna vilja ha definitioner på
allt. Var den konst? Den var ju icke det ringaste
symbolisk och konsten skulle då vara symbolistisk.
Något sådant hade de aldrig sett. Om konst var
förenkling, måste väl Zorns tavlor vara konst. Det gick
runt i tyskarnas huvuden.

   Jag vill minnas att det är från denna utställning en
av Zorn utmärkt berättad historia härleder sig. Zorn,
Besnard, Stuck och Tito voro utställningens pampar.
Stuck kommer fram till Besnard, som sitter i sitt
tavelrum, och presenterar sig på äkta tyskt
junker-maner:

   —  Stuck.

   Besnard: — Quoi, mon ami?

   Stuck: — Stuck — Ritter von Stuck.

   Besnard: — C’est un fou!

   Då ansåg Anders tiden vara inne att presentera de
både storheterna för varandra.

   Zorns deltagande i Venedigutställningen blev en
kolossal succé — mycket större än man trodde här
hemma. Italienarna gjorde en bankett, där han firades
oerhört.

   Och hemma målar han, arbetar, studerar, det blir
något rastlöst över hans längtan efter fulländning.
1912 målade han ej porträtt, men han ägnade sig
om möjligt mer än förut åt det nakna och landskapet
i vilket det nakna går, Kritiken anfaller honom och
vill att han skall måla på annat sätt!! Hur skall han
då måla? Han ändrar icke en grad i sin kurs. Han
går fram i sitt eget rike som en murbräcka, alldeles
som han brukade resa ute i världen. Han ser sig ej
om. Fram skall han. När han senare 1914 med Ernst
Küsel reser till Italien och från Amalfi upp till
kapucinerklostret låter bära sig i bärstol, vilja bärarna ha
dubbelt betalt, han är som två människor. Han är
inte så vig nu som förr, då han red på jakter i
Chantilly och åkte skridskor i Palais de glace med de
unga damer han målade, eller gick på fäktskolan och
övade sig på värja med den unge Maurice Faure.
Men hans själ är vaken.

   Vad han målade sedan han började bli riktigt
bofast i Sverige, kan läsas i många böcker. Hans tavlor
läggas i retorter, man slår syror på och någon
kandidat, som tenterat i konsthistoria, sitter med
glasögon och konstaterar att Zorn icke är konstnär. Han
har ingen fantasi. Han är köttets målare utan att ställa
köttet i smickrande belysning.

   De så kallade konstnärliga fotograferna, som tro
sig ha sluppit undan svårigheter genom att lägga en
kropp i dunkel och skapa stämning genom otydlighet
—  dem placerade han riktigt och jämförde dem riktigt
med de konstadepter, som lasera sin okunnighet med
mystiskt gröna färger, ur vilka de anse ett hav av
lidelse och mystik svälla upp mot den oskuldsfulla
brackan, som skall köpa tavlan eller den misslyckat
djupsinnige kritiker, som låter lura sig av billiga
marknadstricks.

   Men Zorn går på. Han skakar icke ens av sig
fadäserna som presteras av ungdomar, som ej kunna
förstå att begreppet konst är något stabilt och oberoende
av strömningar. Han vet och kan. Han är ärlig.
Ingenting kan förmå honom att gå i skock. En omöjlig
tanke! Han är stark, egenartad och helgjuten. Få så
helgjutna personligheter som hans ha funnits i
konstens historia.

   Man har kallat honom illitterat, men jag kan
försäkra att han uppfattade litteratur på ett så förnämt
sätt, att han upplevde en bra dikt, en god berättelse,
och det är väl det författaren åstundar. Och var den
dikten eller den berättelsen tillräckligt stark och
originell, kunde han belöna den furstligt. Så göra starka
och primitiva människor. För dem ligger alltid ett
skimmer av lätt komik över begreppet »litterär». Men
det godsigas, det mustigas patos kände han för. Av
tacksamhet för dikten »Sverige» skänkte han åt
Verner von Heidenstam tavlan med spetsknypplerskorna.
Och en gång, då vi tillsammans sett en revy på
Folkteatern, där han fick skratta, skickade han en tavla
till revyförfattaren, Axel Engdahl. Han kunde giva
på en gång tacksamt och överlägset. Engdahl kände
sig helt förkrossad och överlycklig.

   Zorn var impulsiv, men hans sunda förstånd
behärskade denna konstnärliga egenskap och det var sällan
han misstog sig då han bedömde människor. Jag förde
honom en gång tillsammans med August Strindberg.
Det blev middag med Beethoven efteråt, exekverad av
Augusts broder Oscar. Zorn var icke inställd på
Beethoven utan talade, talade under spelet. Strindberg
mörknade, ty för honom var Beethoven den ende store
helige. Jag föreslog viskande till Strindberg att Oscar
skulle spela dalmelodier i stället — han gjorde det
och Zorn blev glad och uppmärksam. Strindberg hade
vad han kallade dåligt samvete, ty Zorn, som fått
veta att han hade ekonomiska svårigheter, hade
skickat honom en tavla, vilken Strindberg ögonblickligen
sålt. Detta berättade han mycket korrekt vid
middagen. Zorn frågade hur mycket han fått för tavlan.
Strindberg uppgav summan. Zorn svarade: »Du (ty
de blevo ögonblickligen och naturligtvis bröder) skulle
ha sålt den till mig, så hade du fått många gånger
så mycket betalt.»

   Efteråt, då jag följt Zorn till hans ateljé, sade han
vid nattgroggen: »Hör du — Strindberg är nog ingen
människa, han är en konstruktion. Bli generad för att
han sålt min tavla! Det var ju därför jag gav honom
den. Och så Beethoven, när vi ska vara glada
kamrater tillsammans, när det finns så vackra svenska
melodier! Han är nog inte riktigt frisk i magen.»

   Ju mera Zorn reste ut i världen, desto svenskare
blev han — storsvensk. Och ju mera det vetenskapligt
konstaterades att Sverige var ett germanskt urhem,
desto intensivare gick han på det spåret. Ty Zorn var
i högsta grad vetenskapligt betonad och hade en
intuition som förvånande snabbt förde honom på riktiga
vägar. Speciellt intresserade han sig för gammal
svensk arkitektur. Han hade en enastående förmåga
att bestämma åldern på byggnader och
konstruktionsdetaljer. I början opponerade sig arkeologerna mot
hans till synes ogenerade bestämmande av
århundraden, men vetenskapen har nu samma åsikt som han.
Riktigheten av hans intuition är bevisad med
fullkomligt vetenskaplig evidens.

   Mycket tidigt började han observera timmerknutar.
Av dessa har han på egen hand gjort en serie, som
är absolut grundläggande för timmerbyggnadens
historia, D:r Gerda Boëthius har fortsatt hans arbete
och resultatet av hennes allvarliga och grundläggande
forskningar föreligger i hennes bekanta avhandling
»Studier i den nordiska timmerbyggnadskonsten. En
undersökning utgående från Anders Zorns samlingar.»

   Då jag första gången var Zorns gäst och vi
tillsammans skulle begå hans verkstad, en knuttimrad stuga
av väldiga stockar, fäste jag mig ögonblickligen vid
stocken över dörren. Den var prydd med slingor av
fascinerande fornnordisk karaktär. Jag sade: — De
där ornamenten har du gjort bra!

   Han stannade och sade: — Du ska inte tro att det
här är någon grosshandlarvilla. Den stocken är från
1000-talet eller kanske från början av 1100-talet,
Hildebrand går med på det. Men det finns idioter,
som inte tror på mig. Särskilt de moderna
arkitekterna.

   Jag såg närmare på stocken och trodde på Zorn.

   En gång frågade honom en morakarl »om han sett
väggen som hedningarna har krusat». Han brann till
av intresse och reste till Sturhanslars Olofs fäbod i
Fåsås, där han hittade resterna av ett verkligt
gammalt eldhus, i vilket fanns bevarad en
dörromfattning med underbar ornamentik, vårt lands äldsta
arkitekturminnesmärke, med stöd av vilket ett hus
från »hedningatiden» kan rekonstrueras. Zorn har
genom sin vakenhet skänkt europeisk konstforskning
något absolut enastående och obetalbart. 
Ornamentiken på de äldsta stugorna, som Zorn liar flyttat
till Mora, står i direkt samband med
runstensornamentiken och hans åsikter om åldern delas nu icke
endast av d:r Boëthius utan även av Otto von Friesen,
Sune Lindquist och Johnny Roosval.

   I hans Gammelgård, där han samlat all sin kärlek
för gamla hus, kan man verkligen studera. Det äldsta
är ett eldhus från slutet av 1100-talet. Ett av husen
brukade han kalla »det gotiska härbret». Det är från
mitten av 1300-talet. En gång upptäckte han en
medeltida lada vid Bergkarlsås. Den skulle naturligtvis till
Gammelgården. Karlarna sade att den var så gammal
och dålig att knutarna skulle gå sönder.

   »Den ska ned och den ska ned hel. Lägg knutarna
i vadd!»

   Den kom ned hel och samlingarna i denna lada har
han ordnat själv, mönstergillt. Det är underbart att
se vilket raffinerat ordningssinne han ägde — för att
inte tala om den vetenskapliga instinkt, med vilken
han satt varje sak på sin plats.

   Richesse et noblesse obligent. Anders Zorns
institutioner i Mora äro tillräckligt bekanta. Jag vill bara
nämna Folkhögskolan, lekstugan, barnhemmet. Hans
eget hem skall bli en skänk till svenska folket, bli
en källa att hämta smak, kunskap och glädje ur. Hans
hustru fullföljer trofast och pietetsfullt hans
kulturgärning.

   Hur ärlig var han icke i sin konst! En gång ville
han gå till botten med frågan, om han inte haft några
förebilder.

   »Den förste var ju Egron Lundgren, som jag
verkligen försökte imitera som pojke, men det gick inte,
Möjligen har jag tittat på Bastien Lepage, men
kanske inte — — — Den ende för mig har varit Bruno
Liljefors, fast vi äro så olika, men ändå — — — Nej,
jag har nog inte imiterat någon.»

   Samma fråga har han varit inne på med Ernst
Malmberg, vilkens omdöme han mycket respekterade.

   »Vet du, jag trivs inte utrikes längre», sade han
en kväll. »Jag tycker att vi kan ha nog med Sverige
när vi fått leka rommen av oss ute. Jag längtar bara
till S. H. T. Skulle du inte kunna föreslå att vi
sammanträder lite oftare? Jag blir så småningom en
almanacka, utgiven av Vetenskapsakademien med
solförmörkelser och helgdagar.»

   Men jag kunde inte förändra S. H. T:s vanor,
stadfästa sedan tidernas begynnelse. Jag kunde endast
följa honom dit och se hur han bred, väldig och
epikureisk log vänligt och kamratligt och kände sig i
sin miljö.

   »Jag är en almanacka. Mitt år är ett kultår numera.
Jag är en gammaldags rituell figur. Och jag passar
på tiderna. Kom ihåg Helsingfors, Albert!»

   Den natten glömde han aldrig.

   Hans år blevo verkligen med tiden kultår.

   Han skulle vara med vid travtävlingen i Mora på
trettondagen. Den 4 februari assisterade han i
Sällskapet Bellmans Minne. I maj var han i Gopsmor —
sen skulle han fiska harr eller dylikt älven nedåt
ända till bryggan nedanför Zorngården. Detta var
strax före midsommar. Midsommarnatten ville han
egentligen aldrig gå ifrån dansen. Solen skulle gå
upp, när han gick ut på bron över Dalälven.
Majstången skulle resas klockan tolv på natten. När den
var uppe, skulle hästarna stå färdiga, ty han måste
till Morkarlby och resa majstången där.

   Den 3 juli började han segla och försummade icke
harjakten på Bullerön. »Stora S. H. T.» kunde han
icke undvara. Detta upplevdes i början av december.
Från S. H. T. i Uppsala reste han direkt hem till
Mora.

   Valborgsmässoaftonen i Uppsala med alla
hälsningarna ville han uppleva. Han brukade följa dem i en
landå med två vita hästar före. Han hade skänkt
en mur till Västmanland—Dala Nation, där han var
hedersledamot. Nationen ordnade med en särskild
uppfartsväg åt de vita hästarna.

   Julen höll han särskilt styvt på och sin egen
födelsedag — men han glömde stundom andras. Sådana lära
konstnärer vara.

*

   Jag börjar bli som Anders, jag glömmer data, men
ej fakta. Jag minns min sista segling med honom från
Bullerön in åt Stockholm till. Solen sken, sjön fräste
under den starka kulingen. Han seglade ned sin Mejt,
den nya och sista, så vi hade vatten långt uppe på
däck. Jag sade: »Du pressar henne för mycket.»

   »Är du rädd?»

   »Nej, men jag tycker att det är onödigt att
kapsejsa.»

   »Tänk på att jag sitter till rors!»

   Vad skall man svara på sådant? Ingenting! Segla
och njut och andas in skönhet!

   När vi kommit i hamn och sutto vid vår middag
ombord, sade Anders: »Du har rätt, Albert,
groggglasen höll på att bli tomma, där de stod i trallen.
Det var den enda fara som hotade.»

   Faktiskt hade vi seglat så intensivt att vi måste ta
fotspjärn och hålla oss fast för att icke gå överbord,
då skutan lade sig i byarna. Men Anders kände sin
båt. Jag ville inte berätta att en av gastarna krupit
akter över och sagt att vi inte kunde lita på det nya
manillastorskotet. Hade han vetat det, skulle han full
av indignation ha sagt att han hade trott sig kunna
lita på den som köpt de nya skoten, men blivit
bedragen. Men han skulle ha fortsatt seglingen.

   De två sista åren Zorn levde, träffades vi ofta.
Hans arbete blev lagt på bredare bogar. Han började
studera kvinnokroppar på ett helt annat sätt än förr.
Hans färg blev intensivare, han målade köttet med
en maskulin styrka, som han icke varit mäktig förut,
han började dränka dukarna i färg och vild form. Han
målade och visslade och rökte och ögonen sågo ut
som bössmynningar när han tittade på modellen.

   Men en dag fick jag telefonbud från honom. Det
var på våren 1920. Jag hastade upp till hans ateljé.

   Där satt han i sin nattrock med två modeller
framför sig och tecknade med rödkrita. Hans tal var
underligt och verkade astma.

   »Sätt dig ner och rita! Se såna verkligt stiliga
flickor!»

  Hans ögon brunno och han andades med svårighet.

  »Du är sjuk, Anders, vi måste skicka efter någon
läkare!»

  »Anshelm Larsson har nyss varit här, men han säger
att jag skall gå och lägga mig. Dumheter! När man
skall arbeta. Inte är jag sjuk, inte! Ser du inte så
bra jag ritar?»

  »Men vad kan jag göra för dig? Varför ville du
tala med mig?»

  »Jag ville bara ha en kamrat att prata med. Nu går
vi på Operakällaren och äter något gott.»

  Vi gingo. Anders blev på strålande humör och jag
följde honom tillbaka hem.

  »Bruno och Malmberg voro hos mig i förrgår och
åt middag och Märta Näktergal (en modell från
Dalarna) sjöng Geijers visor och Ols Mari var med och
passade upp. Tänk så snälla flickor! Stanna kvar nu
och kinesa hos mig!»

  Jag telefonerade hem och kinesade på gammalt
bohemsätt.

  Men på förmiddagen då jag gick brann Anders’
ansikte i feber.

  Hans hälsa var bruten. Redan 1917 på våren hade
han fått en varning.

  Han hade före pingst målat Erik Frisell, mrs
Morris, fru Magda Nachmansson, Clarence von Rosen,
två exemplar av bankdirektör Jansson, helfigur av
fru Alfred Berg, knäbild av fru Carlsund och
dessutom »den blyga modellen», kanske den minst blyga
av alla hans modeller, och »en älva», vilkens mamma
var morakulla. Detta var ett kraftprov. Det såg ut,
som om vår Herre ville piska på honom — arbeta,
lev, se, måla tills du dör!

  Senare, år 1919, kände han att han var sjuk, men
han hade svårt att medgiva några defekter. Då han
den sommaren lämnade Mejt i jollen, satt han en
stund och strök och smekte hennes vackra
mahognysida och mumlade avskedsord.

  Men nu kom döden. Anders var rädd för denna
form av tillvaro. Man kan nästan förstå det, så
livshungrig som han var ända in i det sista. Han hade
varit på Bullerö och gjort upp om harjakten till den
1 september, men han hade blivit mindre i ansiktet,
fått något knipigt kring näsan och gick böjdare än
vanligt — berättar Malmberg mycket målande. Han
kom till Sandhamn och träffade Tor och Stina
Hedberg, reste till Dalarö. Där såg Arthur Möller honom
hissa segel och sträcka rakt ut i solstrimman.

  Han dog hemma i Mora och vilar under ett
monument på kyrkogården där. Hans vänner följde honom
till graven. Kanske är det tillåtet att bland dem nämna
prinsarna Eugen och Wilhelm, Rolf Cederström,
Hjalmar Lundbohm, Christian Eriksson, Thorsten Laurin,
Helge Johnson, d:r Geber, Johnny Roosval, Bruno
Liljefors, Axel Sjöberg, Nathan Söderblom, Erik
Brodin, Isak Gustaf Clason, Küsel, Nyman, Stangenberg.

  Jag har icke mycket att tillägga. När jag
sommaren 1927 ett par veckor bodde i Mora och
Zorngården som fru Emma Zorns gäst, gick jag nästan
dagligen in på kyrkogården och studerade Anders’
konstverk, en gravvård över hans mor. Med vilken
kärlek är den icke gjord! Och hur lika voro de icke
i anseende till anletsdragen åtminstone!

  Och jag skall alltid minnas en kväll i Anders’
ateljé vid Södermalmstorg i Stockholm, då vi sutto
allvarliga och talade om våra föräldrar. Anders tog
fram det sista brevet från sin mor — ty hon skrev
ganska ofta — men han sade:

  »Jag förstör de flesta breven, ty man skall vara
bondpojke för att förstå dem. Och får en konstkritiker
fatt i dem, kommer han att göra ett stort nummer
av dem och förtjäna mycket pengar på min mammas
fina naivitet. Men nu skall du få höra!»

  Och han läste upp ett brev, där hans mor tackade
honom för all godhet och kärlek. Men han skulle
inte tro på världen och människorna. De äro onda,
men Gud är god. Låt inte världen föra dig från
Guds stigar. Jag förstår att du kan komma i frestelse,
men håll fast vid Gud!

  Anders var redan fullvuxen, omkring femtio år
gammal. Men han sade: »Tycker du inte att det är bra
att hon fortfarande känner som om jag vore ett litet
barn som nyss släppt bröstet?»

  Och så gick han in i sängkammaren ett slag för
att vara ensam med sig själv. När han kom tillbaka
sade han: »Tror du att det finns något bättre i
världen än en gammal mamma?»

  Jag är fortfarande svaret skyldig.

  Men nu är Anders Zorn död och det tomrum han
lämnat efter sig kan ingen fylla. Det blev tyst och
öde efter honom. Han var en helgjuten, av Gud
förnämligt modellerad gestalt och en härlig kamrat.
Och yrket kunde han.

Min sista dag på Zorngården var en soldag.
Rosorna doftade, bina surrade, en värmevåg rörde
trädens blad och mitt i trädgården stod Anders’
bronsflicka och klämde silverstrålar ur svampen. Men
Anders var inte där.


