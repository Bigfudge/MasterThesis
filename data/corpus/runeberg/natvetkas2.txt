

NATURVETENSKAPLIGA
KÅSERIER       

AV

BENGT LIDFORSS

ANDRA SAMLINGEN

PRIS 2 KRONOR

FRAMTIDENS BOKFÖRLAG, MALMÖ






NATURVETENSKAPLIGA
KÅSERIER

AV

BENGT LIDFORSS

ANDRA SAMLINGEN

FRAMTIDENS BOKFÖRLAG, MALMÖ




Tryckeri-A.-B.  Framtiden, Malmö  1912.




FÖRORD

Av de i föreliggande samling intagna uppsatserna
ha ett par förut varit offentliggjorda i den sedan ett par
år i bokhandeln utgångna publikationen »Fragment och
miniatyrer». Vid omtryckningen av dessa uppsatser har
författaren endast infört sådana rättelser och tillägg,
som befunnits absolut nödvändiga. Denna reservation
gäller särskilt inledningsartikeln »Livets källor», där
orden kraft och energi användas på ett sätt, som ej
fullt stämmer med den nutida fysikens begreppsbestämningar 
på detta område, men som, enligt vad en framstående fackman
meddelat mig, dock kan tillåtasi en populärvetenskaplig 
framställning.

Ehuru varje uppsats bildar ett helt för sig, torde
del dock ha sina fördelar att vid läsningen iakttaga
den ordningsföljd, vari uppsatserna här publicerats.

Lund i februari 1912.

Författaren.




LIVETS KÄLLOR

(1895)

Bland nittonde århundradets erövringar på
vetenskapens fält strålar ännu läran om kraftens
oförstörbarhet med oförvanskad glans. Den kastar
sitt ljus över fysikens vida fält, den lyser upp
kemiens mörkaste vrår, och ända in i de biologiska
vetenskapernas täta urskogar tränger dess
förklarade sken. Medan de flesta naturlagar endast äga
giltighet inom vissa gränser, synes lagen om energins
oförstörbarhet gälla absolut.

Det hör till de många sällsamheterna i
vetenskapens historia, att då denna teoris upphovsman,
Robert Mayer, ville bringa sin upptäckt till den
lärda världens kännedom, så refuserades hans
avhandling av dåtidens främsta organ för fysikalisk
forskning. Man trodde sig stå inför en ny form
av den bankruttvordna naturfilosofin och det bastanta
naturforskarförnuftet gjorde revolt mot denna nya
form av mysticism.

Och dock hade Mayer ej blott tillämpat sin
lära på fysiken, utan även uttalat den tanken, som
kan sägas ligga till grund för hela den modärna


fysiologin: att de krafter som verka inom
organismen äro av samma slag som de, vilka
uppenbara sig i den livlösa naturen. Ett år senare (1843)
uttalades liknande tankar av dansken Colding, som
i sin av Videnskabernes Selskab offentliggjorda
avhandling formulerade sina åsikter om kraftens
oförstörbarhet på följande sätt:

»Det var min fulla övertygelse, att de
naturkrafter, som nu framträda för oss både i den
organiska och oorganiska världen, i växt- och
djurriket så väl som i den livlösa naturen, icke endast
ha existerat från världens första begynnelse, utan
att dessa samma krafter ha varit verksamma i att
utveckla världen till det mål, som var givet med
skapelsen själv. Det var genom dessa krafter som
himlakropparna utvecklade sig ur den första
ofantliga töckenmassan, vari allt en gång fanns. Det är
genom samma krafter, som de ännu utveckla sig
och framdeles komma att fortfara att utveckla sig,
ja det är dessa krafter som ännu beständigt giva
hela växt- och djurriket dess innehåll och värde,
skönhet och kraft.»

Är detta resonnemang riktigt, så måste tydligen
de krafter, som verka inom en organism, tillföras
denna utifrån. Den enda kraftkälla, vi känna för
vår planet, är solen, och följaktligen har den kraft,
vi förbruka på en promenad, ytterst sitt ursprung
i solen. Men vilka vägar vandrar solljuset, och
vilka förändringar undergår det, innan det i
organismerna uppenbarar sig som mekaniskt arbete?

Det har varit botanisterna förbehållet att tills
vidare ge svaret på denna fråga. För att bli
åtkomligt och brukbart för djuren måste solljuset
först uppsugas av växterna och i dem omformas
till ett annat slag av kraft (potentiel energi): detta
sker, då växterna av kolsyra och vatten bilda
brännbara näringsämnen och härvid förbruka en del av
solljusets levande kraft. Vid de bildade
näringsämnenas förbränning — vare sig detta sker i
djur-eller växtkroppen — blir denna kraft åter
förnimbar i form av värme, som i sin ordning, liksom i
ångmaskinen, kan överföras till mekaniskt arbete.
Växterna äro djurväldens stora energi-magasin och
växternas kraftkälla är ljuset — så lyder livets
första lag.

På allra sista åren har man emellertid upptäckt
organismer, vilka liksom de gröna växterna själva
fabricera sina näringsämnen, utan att dock behöva
anlita solljusets hjälp. Dit höra i främsta rummet
de så kallade salpeterbakterierna, vilka erhålla den
för livsprocesserna nödiga energin genom att
förbränna ammoniak till salpetersyra; hit höra
svavelbakterierna, som förbränna svavelväte till vatten och
svavelsyra, och till dessa ansluta sig även
järnbakterierna, vilkas kraftkälla ligger i syrsättningen av
kolsyrad järnoxidul till järnoxidhydrat.
Växtvärlden är alltså den breda kanal på vilken
solljuset strömmar in och blir till drivkraft för
djurvärldens maskineri. Men hur går detta till?
På vad sätt omvandlas solljuset till den kraft, som
kommer vårt hjärta att klappa, vår arm att höja
sig och vår hjärnas molekyler att dallra i
tanke-alstrande falanger? Huru kan plantan förvandla
ljusets lätta vågor till den kraft, som kommer dess
rötter att spränga sönder klippan och blomman
att vända sig mot solen?

Innan vi söka besvara dessa frågor, för så vitt
det för närvarande är möjligt, låt oss liva upp
några gamla minnen från fysiken, utan att
avskräckas därav att vetenskapens språk inte klingar
romantiskt!

Vad är kraft* — så lyder den första frågan,
som tränger oss till mötes. Fysiken svarar: kraft
är varje orsak till rörelse eller till förändring i en
rörelse.

Då kulan från ett gevär splittrar en planka, så
att flisorna flyga åt olika håll, är orsaken till
flisornas rörelse tydligen kulans fart, det vill säga
kraften är här själv en rörelse. Men det var krutet
som slungade kulan ur gevärspipan. Så länge detta
ännu ej antänts, var dess kraft overksam, men
orsaken till kulans rörelse var dock  för handen i

* Ordet kraft i dess här använda betydelse har införts i
fysiken av Mayer och Helmholtz; samma sak betecknades av
Rankine och Joule med namnet energi, som även vunnit burskap.
krutet, ehuru den trädde i verksamhet, blev aktuell,
först när gnistan från knallhatten slagit igenom.

Det finns alltså två slags krafter: en sådan kraft,
som själv är rörelse, kallar man levande kraft, en
sådan kraft däremot, som orsakar rörelse utan att
själv vara rörelse, kallas potentiel energi eller
spännkraft.

Läran om energins oförstörbarhet säger nu, att
levande kraft visserligen förvandlas till potentiel
energi och tvärtom, men att en kraft (en orsak till
rörelse) aldrig kan förintas, utan att därför summan
av levande kraft och potentiel energi alltid är
densamma. Då skottet avlossas, går krutets potentiela
energi över i levande kraft, som slungar kulan ur
bösspipan. Men samtidigt blir pipan het och det
blixtrar i mynningen — krutet har icke blott satt
kulan i rörelse, utan även alstrat värme och ljus.

Den spännkraft, som fanns i krutet, har sålunda
icke blott förvandlats till synbar rörelse, utan även
omdanats till sådana rörelseformer, som av oss
förnimmas som värme och ljus. Ty värmen är ju
ingenting annat än en rörelse hos kropparnas minsta
delar, de s. k. molekylerna, och vad som för oss
ter sig som ljus tolkar vetenskapen som
elektriska och magnetiska svängningar. Så väl värme
som ljus äro rörelser och sålunda former av levande
kraft.

Men även krutets potentiella energi har en gång
existerat som levande kraft. Krut består som bekant
av salpeter, svavel och kol, och kolet liksom till
stor del även svavlet är lämningar av forntida
växter, som uppbyggts under förbrukande av
solljusets levande kraft. Med solstrålarnas hjälp
förvandla växterna kolsyra och vatten till brännbara
ämnen — socker, stärkelse, bomullsämne, ved och
så vidare, och då dessa ämnen förbrännas, alstras
ånyo levande kraft, vare sig nu förbränningen
försiggår i en bösspipa eller en ångmaskin, i en
växt eller i en människokropp.

Skillnaden mellan växt och djur nämligen är i
fysiologiskt hänseende icke så stor som man ofta är böjd
att tro. Växterna andas alldeles som djuren och
förbränna härvid kolhydrater Med kolhydrater 
förstås ämnen, som jämte kol innehålla syre och väte 
i samma proportion som vattnet; dit höra socker
stärkelse, gummi, växtslem o. s. v. till vatten och
kolsyra, liksom djuren leva även växterna dessutom
av äggviteämnen och fett. Men skillnaden är, att
medan djuren måste taga dessa ämnen färdigbildade
ur andra hand, äga de gröna växterna förmåga att
av mineralsalter, vatten och kolsyra själva fabricera
sina näringsämnen, och deras oumbärlige hjälpare
härvid är solljuset.

Denna viktiga process försiggår uteslutande i de
gröna växtdelarna — alltså huvudsakligen i bladen
och de gröna stjälkarna. Ur jorden suges vattnet
genom rot och stam upp i bladen, och med
vattnet följer alltid små mängder mineralsalter, som
finnas i all jord; samtidigt tränger genom tusentals
 


små öppningar (klyvöppningarna) luften med sin
kolsyra in i bladen. Här, i örtbladens celler, där
kolsyran, vattnet och mineralsalterna mötas,
strömmar även solljuset in; som millioner millioner
hammarslag slå ljusvågorna emot vatten- och
kolsyre-molekylerna, splittra dem i atomer, så att
syret avskiljes, och de båda omättade vatten- och
kolsyreresterna förena sig till en ny kropp,
förmodligen formaldehyd, som genom förtätning
ombildas till socker och stärkelse.

Men, kunde man fråga, om processen är så enkel,
varför bildas icke då socker och stärkelse över
allt, där solen skiner på kolsyrehaltigt vatten, i
källor, dammar, rännstenar, sjöar och hav —?
Uppenbarligen beror detta därpå, att förhållandena
i växtens laboratorium äro alldeles särskilt
gynnsamma för denna process, och en faktor härvidlag
är oss redan bekant: för att solljuset skall kunna
framkalla stärkelsebildning fordras nödvändigt
närvaron av det gröna färgämne som kallas klorofyll:
med andra ord endast gröna växtdelar äro i stånd
att av kolsyra och vatten bilda stärkelse.

Som bekant grundar sig fotografien på solljusets
förmåga att sönderdela klorsilver, och man fann
redan i början av detta århundrade att av de i
det vanliga vita solljuset förenade strålarna de blå
och violetta äro de, som mest energiskt inverka
på klorsilvret. Det låg nu nära till hands att
antaga detsamma vara fallet vid kolsyrans
sönderdelning, men här visar sig förhållandet vara annorlunda:
de strålar, som i främsta rummet åstadkomma
socker- och stärkelsebildningen, äro icke de violetta,
utan de röda och de blå. De gröna strålarna i
solljuset äro däremot fullkomligt oanvändbara för de
gröna växterna, men utnyttjas med fördel av de
s. k. rödalgerna, hos vilka ett rött färgämne spelar
samma roll som klorofyllet hos de gröna växterna.

En annan fråga är tydligen den, huru stor del
av solljusets levande kraft det är som vid
stärkelsebildningen förvandlas till potentiel energi. Genom
noggranna undersökningar och kalkyler kom Julius
Sachs på 1870-talet till det resultatet att t. ex.
solrosens blad bilda omkring 1,6 gram stärkelse i
timmen på en bladyta av 1 kvadratmeter; enligt
senare utförda undersökningar utgör samma tal för
näckrosor 2,3 gram, för tobaksplantan 1,3 gram,
för tulpanen 1,2 gram o. s. v. Nu är det tydligt,
att den värmemängd, som bildas vid förbränning
av denna stärkelse, avger ett mått för den del av
solljusets levande kraft, som förbrukades vid
stärkelsebildningen. Då stärkelsens förbränningsvärme
kan anses lika stor som vanlig ved, och då ett
gram ved vid förbränning alstrar 4,3 värmeenheter,
representerar den i en kvadratmeter solrosblad på
en timme bildade stärkelsemängden en levande
kraft av 6,5 värmeenheter. A andra sidan
representerar solljusets totala energi (på samma yta och
samma tid) ett belopp av 700—900 värmeenheter,
och genom en enkel division fås alltså att bladen
i och för stärkelsebildningen förbruka omkring 0,8
°/o av solljusets levande kraft. Detta för den
händelse bladen träffas av direkt solljus; i diffust ljus
blir relationen något annorlunda i det att 2,7 %
av solljusets levande kraft då magasineras som
pontentiell energi  i bladen.

Detta minus synes ju helt obetydligt och dock
är därmed solljusets stärkelsebildande kraft uttömd.
Ty fäster man t. ex. medels knappnålar ett blad
under ett annat, som är utsatt för direkt solljus,
kan man lätt nog övertyga sig om, att i det undre
bladet ingen stärkelse bildas; de röda och blå
strålar, som med klorofyllets hjälp kunna
sönderdela kolsyran, ha redan förbrukats av det övre
bladet, detta må ha varit hur tunnt och
genomskinligt som helst. Härmed sammanhänger växternas
strävan att bilda organ, som äga ringa tjocklek
men däremot en möjligast stor yta av
klorofyll-haltig vävnad; och även i sådana fall, där
klimatets torrhet skulle göra det riskabelt för växten
att utbilda blad (kaktusväxter o. s. v.), finner man
att den gröna vävnaden bildar en tunn mantel i
växtens periferi, medan den inre massan utgöres
av en klorofyllfri vattenvävnad.

Då man vet att det vid kolsyreassimilationen
förbrukas en viss mängd av solljusets röda och blå
strålar, skulle man kanske vänta att ett
stärkelsebildande blad ägde en annan färg eller åtminstone
en annan färgton än ett sådant, där
stärkelsebildningen av någon anledning förhindrades; i sista
fallet kommer ju bladet att släppa igenom de blå
och röda ljusstrålar, som i andra fallet
förbrukades vid stärkelsens bildning. I själva verket är
detta resonnemang fullt riktigt, blott med den
inskränkningen att vårt öga ej är känsligt nog att
uppfatta skillnaden; genom mätningar med ett
termoelement har man dock lyckats påvisa, att ett
blad genomsläpper märkbart mindre ljus, då det
omgives av en kolsyrehaltig atmosfär än då det
hålles i kolsyrefri luft och sålunda saknar
råmaterial för stärkelsebildningen.

De tal, man funnit på detta sätt, ange en något
större ljusförbrukning än vad man på grund av de
bildade kolhydraternas förbränningsvärme skulle
vänta. Denna omständighet talar dock snarare för
än mot beräkningarnas riktighet, enär det för
växten gäller icke blott att förvandla kolsyra och
vatten till stärkelse, utan även att omdana de ur
jorden upptagna mineralsalterna till näringsämnen.
De salpetersyrade och svavelsyrade salterna
användas av växtcn till bildning av de för växten så
ytterst viktiga äggviteämnena, vilka man kan
uppfatta som föreningar av ombildade kolhydrater
med kväve och svavel. Kvävet och svavlet bjudes
emellertid växten i form av svavelsyra och
salpetersyra, och liksom kolsyran måste dessa först
överföras till brännbara ämnen, innan de kunna
införlivas med växtorganismen.

Aven denna process sker, efter vad man numera
med säkerhet vet, huvudsakligast i de gröna
bladen under solljusets inverkan. Med tillhjälp av
lämpliga kemikalier kan man iakttaga, hur
salpetersyran (i form av kalk- eller kalisalt) stiger upp
genom stammen, suges in i bladen och här
försvinner, om dessa utsättas för tillräcklig belysning.
Detta kan ej tolkas på annat sätt än att
salpetersyran reducerats, d. v. s. förvandlats till brännbar
substans, förmodligen till s. k. amidosyror, som
sedan användas som byggnadsstenar vid
uppbyggandet av de oändligt komplicerade äggviteämnena.
Detsamma gäller om svavlet: även detta upptages
av växten ur jorden i form av svavelsyrat salt och
förvandlas i bladen under solljusets inflytande till
brännbara svavelföreningar, som deltaga i
äggvitebildningen.

Tack vare de belgiska forskarne Laurent's,
Marchal's och Carpiaux's undersökningar, som helt nyligen
bekräftats av österrikaren Stoklasa, vet man numera,
att det vid den i bladen försiggående
äggvitebildningen huvudsakligen är de violetta och i ännu
högre grad de för vårt öga osynliga ultravioletta
strålarne, som leverera den nödiga energin. Detta
förklarar en märklig iakttagelse, som redan för
omkring trettio år sedan gjordes av Julius Sachs,
den modärna växtfysiologiens grundläggare. Sachs
odlade kapucinerkrassen (Tropææolum majus) bakom
ett slags dubbelfönster, i vilka mellanrummet mellan
rutorna i ena fallet var fyllt med rent vatten, i
andra fallet med en lösning av kininsulfat, vilken
icke genomsläpper de ultravioletta strålarne. De
plantor som växte bakom den vanliga 

vattenlösningen, utvecklade sig full normalt, gingo 
i blom och satte frukt; även de, som växte bakom
kininsulfatlösningen, drevo stänglar och blad, men när
blomningstiden kom, bildades små förkrymta
knoppar, som vissnade bort utan att gå i blom eller
sätta frukt. Då man besinnar, att bildningen av
frömjöl och fröämnen kräver högst betydande
mängder äggviteämnen, och att dessa till stor del
framställas med tillhjälp av de ultravioletta strålarne,
blir det av Sachs erhållna försöksresultatet fullt
begripligt. Men egendomligt är det ju i alla fall, att
den embryonala substansen, som är bäraren av växtens
potentiella odödlighet, danas genom ljusvågor, så
lätta och fina, att våra sinnesorgan ej kunna
förnimma dem.

* 

Jämte den stora massan klorofyllförande växter
finns det några grupper av lågt stående
organismer, som i likhet med de gröna växterna äga
förmågan att av oorganiska ämnen — kolsyra, vatten
och mineralsalter — uppbygga alla de organiska
föreningar, som bilda deras kroppsmassa, men vilka
som kraftkälla härvidlag ej begagna solljuset, utan
den energi, som utvecklas vid förbränning av vissa
oorganiska kroppar, nämligen ammoniak, svavelväte
och järnoxidul.

Redan länge har man vetat, att den
salpetersyra, som i form av kalk- och kalisalpeter finnes
i nästan all jord, uppstår genom syrsättning av
ammoniak, som bildas, då kvävehaltiga ämnen ruttna
i jorden. I början av sextiotalet uttalade Pasteur
den förmodan, att salpetersyrebildningen utfördes
av organismer (bakterier) liksom ättiksyrebildningen
(av sprit), och detta bekräftades snart nog, då man
fann att salpeterbildningen i jorden kan hämmas
genom inverkan av kloroformångor. Att isolera
dessa organismer var emellertid förbundet med de
största svårigheter, enär jorden innehåller ett snart
sagt oändligt antal bakterier. Det har dock
slutligen lyckats ryssen Winogradsky, som åt de
salpeterbildande bakterierna givit namnet nitromonader.

Det föll snart Winogradsky i ögonen, att dessa
nitromonader kunde leva i näringslösningar, som
saknade varje spår av organiska näringsämnen. Odlade
han dem i en närlösning, som jämte svavelsyrade
och fosforsyrade salter endast innehöll ett
ammoniaksalt, så växte och förökade sig nitromonaderna
mycket livligt, och detta lika väl i djupaste mörker
som i dagsljus. Samtidigt förvandlades ammoniaken
till salpetersyra, så att efter någon tid all
ammoniak var försvunnen, men till gengäld hade
bakterierna ökat sig och bildat vägbara mängder av
organisk substans.

Varifrån hade nu nitromonaderna fått den för
sina livsprocesser nödiga energin? Icke från
solljuset och lika litet från organiska näringsämnen.
Enda förklaringen är tydligen den som Winogradsky


givit: nitromonaderna erhålla sin energi genom att
förbränna ammoniak till salpetersyra. Härvid alstras
värme, och en del av denna värme användes till
uppbyggande av kolhydrater o. s. v., spelar alltså
samma roll som ljuset för de gröna växterna.

Undersökningar sådana som Winogradskys äro
förenade med de största tekniska svårigheter och
kräva en försiktighet, varom den oinvigde knappast
har en aning. Att alla kärl, som användes,
upprepade gånger rengjordes med svavelsyra och
övermangansyrat kali, att de använda salterna
omkristalliserades och glödgades, att man i stället för
bomullsproppar använde sådana av asbest — det
var självklart. Men undersökningar av detta slag
måste naturligtvis företagas i ett laboratorium, där
som bekant alltid ett par gaslågor brinna, och
härmed är en viktig felkälla given. Vid gasens
förbränning bildas för det första alltid små mängder
salpetersyra, som kunna upptagas av
näringslösningarna och föranleda misstag. Detta är ju tråkigt
nog, men värre är att i gaslågan även (genom
ofullständig förbränning) bildas organiska flyktiga
ämnen — ättiksyra, aldehyd o. s. v., vilka begärligt
uppsugas av vattenlösningar. Det vore ju sålunda
tänkbart att man trots alla försiktighetsmått opererat
med en näringslösning, som verkligen innehållit
organiska ämnen, där man trott sig ha en ren
mineralsaltlösning.

I själva verket ha även sådana anmärkningar
framställts mot Winogradskys undersökningar, men

förnyade experiment ha till fullo bestyrkt
riktigheten av hans utsagor. Winogradsky har till och
med lyckats konstatera, att salpetersyrebildningen
ombesörjes av tvänne organismer, av vilka den ena
förvandlar ammoniaken till salpetersyrlighet, den
andra däremot salpetersyrligheten till salpetersyra.

Nästan ännu märkligare än nitromonaderna äro
de s. k. svavelbakterierna. De finnas i svavelkällor,
i kloaker och över huvud taget allestädes, där
organiska ämnen ruttna under bildning av
svavelväte. Man trodde länge, att det var
svavelbakterierna, som orsakade svavelvätebildningen, och först
genom Winogradskys undersökningar har det blivit
fastställt, att svavelbakterierna i stället förbränna
svavelväte till vatten och svavelsyra.

Med mikroskopets hjälp kan man övertyga sig
att svavelbakterierna liksom andra bakterier utgöras
av små stavformiga organismer, som bilda kedjor
eller trådar. 1 varje cell varsnar man en mängd
små korn eller kulor, som bestå av svavel; stundom
äro cellerna alldeles fullpackade med sådana korn,
så att svavlet utgör 80—95 proc. av hela
organismens vikt.

Överför man nu sådana celler i en närlösning,
som icke innehåller svavelväte, finner man huru
svavelkornen småningom försvinna och efter ett,
högst två dygn äro bakterierna svavelfria. Odlas
de längre tid i en svavelvätefri närlösning, upphöra
de att växa och föröka sig samt dö slutligen bort.
Överföras de däremot i en lösning, där de ha 
tillgång på svavelväte, fyllas de redan på 3—5
timmar med svavelkorn, som tilltaga i storlek intill
dess hela cellen är fullproppad med svavel.

Svavelbakterierna upptaga alltså svavel ur
svavelvätet. Men vartill använda de svavlet? Odlas
bakterier i svavelfritt vatten, försvinner på några
timmar hela svavelhalten, vilken som redan nämnts,
kan utgöra ända till 95 proc. av hela organismens
vikt. Vart tar detta svavel vägen?

Det är Winogradskys förtjänst att även ha
utforskat svavelbakteriernas hemlighet. Ur vattnet
upptaga dessa svavelväte. Detta sönderdelas i väte,
som genast förbrännes till vatten, och svavel, som
till att börja med avlagras i cellerna, men sedan
förbrännes och i form av svavelsyra avsöndras ur
organismen. Och häri ligger svavelbakteriernas
kraftkälla: medan de andra organismerna förbränna
organiska kolföreningar och på den grund utandas
kolsyra, erhålla svavelbakterierna den för
livsprocesserna nödiga energimängden genom att förbränna
svavel till svavelsyra.

Det är ju nätta småkryp, dessa svavelbakterier!
De utandas svavelsyra, den starkaste av alla
frätande syror! Vad är våra ettrigaste anarkister mot
dessa odjur, som med varje andedrag begå ett
svavelsyreattentat mot sina kamrater i
tillvarelsekampen!

Men, frågar man, störtar ej svavelbakteriernas
ondska dem själva i fördärvet, direkt ut i
självmordet? Gå de ej själva under i det 
svavelsyrebad de ämnade åt andra? Nej, naturen, 
som vårdar sig om alla sina barn, har även tagit
svavelbakterierna i sitt hägn. I det vatten, där de leva,
finnes alltid motgift mot svavelsyran i form av
kolsyrade salter, som neutralisera syran till gips
och andra oskyldiga ämnen.

I naturens hushållning synas svavelbakterierna
endast spela någon roll så till vida som åtskilliga
avlagringar av gips och anhydrit förmodas ha
uppkommit genom svavelbakteriernas verksamhet. Något
liknande gäller även om deras fränder,
järnbakterierna.

Vem har icke i källor, bäckar, träsk o. s. v. sett
denna bruna, slemmiga järnförening, som på
vetenskapens språk kallas järnoxidhydrat? Över allt där
detta bruna slem finnes i naturen, uppträda
järnbakterierna, ja det är i själva verket just de, som
ha bildat den bruna smörjan. Ur vattnet upptaga nämligen 
järnbakterierna kolsyrad järnoxidulJärnoxidul 
är en förening av järn och syre, som kan överföras eller 
»förbrännas» till en syrerikare förening, järnoxid.
 som de förbränna till järnoxid. Denna avsöndras 
ur organismen i form av ett lösligt salt, som
sedermera övergår till olösligt oxidhydrat. Järnoxidulen
spelar för järnbakterierna samma roll som svavlet
för svavelbakterierna. Varken svavlet eller järnet
tjänar som näringsämne i egentlig mening, d. v. s.
till organismens uppbyggande, utan båda ämnena
avlägsnas ur organismen sedan de undergått sin
förbränning. Men den vid förbränningen alstrade
värmen är i båda fallen den kraftkälla, som gör
det möjligt för dessa organismer att leva oberoende 
av solljus och oberoende av organiska näringsämnen. 
Det har till och med visat sig att t. ex.
socker och pepton, som utgör förträfflig näring för
flertalet bakterier, även i mycket utspädda
koncentrationer verka giftigt på järnbakterierna. Också
med hänsyn till temperaturen röja dessa en
egendomlig smak: de växa synnerligen bra vid
temperaturer nära fryspunkten, allra bäst vid + 6° C.,
dåligt vid + 20° och icke alls vid + 27°.

De väldiga järnmassor, vilka i naturen uppträda i
form av sjömalm, myrmalm, brauneisenerz o. s. v.
äro efter all sannolikhet bildade genom dessa
järnbakteriers verksamhet. Vi förvånas, då vi höra att
korallreven uppbyggts av millioner smådjur, som
dock ej äro mindre än att vi kunna se dem med
blotta ögat; men huru tränges ej detta under i
bakgrunden vid tanken på att många av jordens
väldiga järnmalmslager bildats av organismer, vilka
när de äro som störst nå en längd av en
tusendels millimeter!

*

Det är alltså på många vägar livet når sitt mål.
I nitromonaderna hålles livsgnistan vid makt genom
förbränning av ammoniak, i svavelbakterierna
genom förbränning av svavel, i järnbakterierna genom 
järnoxidulens förvandling till oxid; det gröna ljuset
skänker rödalgerna livsens kraft, medan de gröna
växternas kraftkälla ligger i de röda, de blå och
de ultravioletta strålarna. Det är sannolikt, att det
även finns organismer, som få sin energi på annat
sätt, fast vi ännu ej kommit dem på spåren.

Men det är endast på en väg, som livet når en
högre grad av fullkomlighet. Det är, som hade i
begynnelsen livets ström trevande sökt sin väg i
olika riktningar, men slutligen brutit sig fram i
de gröna växternas breda strömfåra, för att där
svälla ut till sin fulla mäktighet och ge drivkraft
åt den animaliska världens väldiga maskineri.

*




VARFÖR ÄRO VÄXTERNA GRÖNA?

Medan mänskosläktets hudfärg allt efter
breddgrad och ras företer en tämligen
brokig växling från kolsvart genom brunt, rött och
gult fram till vitt, är färgen hos det växttäcke, som
bekläder vår planets fastland, påfallande enformig.
Även om nyansen är något olika så är dock
gröniden färg, som över allt från polcirkeln till ekvatorn
lyser oss tillmötes i skogsträdens kronor och från
ängens gräs, från rykande sädesfält och lummiga
vinåkrar. Denna utpräglade förkärlek för grönt,
som växterna röja, när det gäller deras blad,
kommer i ännu underligare dager, när man erinrar sig
den rika och brokiga färgprakt, varmed växterna
utrusta sina blommor: tydligen är det icke bristande
uppfinningsförmåga, som vållar att landväxterna så
endräktigt kläda sina blad i grönt. Med så mycket
större skäl kan man då framkasta den frågan,
huruvida det icke bakom denna allestädes närvarande
grönska döljer sig en gåta, vars lösning den
biologiska forskningen skulle kunna ge oss.

M

Länge nog har man vetat, att örtbladens färg
beror på närvaron av ett grönt färgämne, det s.
k. klorofyllet, som sätter växten i stånd att utnyttja
solljusets kraft och med dess hjälp av kolsyra och
vatten bilda socker och stärkelse. Blombladen
däremot, de må nu vara gula, röda eller blå, sakna
denna förmåga, deras färgprakt avser endast att
göra blommorna uppmärksammade av insekter, som
vid sina besök överföra frömjölet från ståndarne
till pistillen och sålunda möjliggöra befruktningen.
Så tillvida existerar det en genomgripande
skillnad mellan de gröna örtbladen och de annorlunda
färgade blombladen, men detta förklarar dock icke
varför landväxterna med denna märkliga enighet
just valt den gröna färgen för de organ, som ha till
uppgift att utnyttja solljuset.

Om vi utgå från den gamla satsen, att
undantagen bekräfta regeln, så kunna vi kanske erhålla
någon ledning genom att uppmärksamma de
jämförelsevis fåtaliga undantagsfall, då vi hos
landväxterna finna örtblad med andra färger än grönt.
Så är förhållandet i trakter med utpräglat kallt
klimat, t. ex. på Spetsbergen, där en betydande
mängd av blomväxterna ståta i röda eller rött
anlupna blad, och så är även fallet hos oss under
den kallare årstiden, särskilt på förvåren, då en
mängd ur jorden frambrytande växter, som längre
fram äro gröna, förete röda eller rödbruna blad
och stänglar. Man behöver emellertid endast doppa
en  sådan röd växtdel i hett vatten för att se den
röda färgen försvinna och grönskan framträda i
sitt normala skick. Alla dessa röda blad innehålla
nämligen normala klorofyllkorn, men därjämte ett
rött färgämne, löst i cellsaften, och det är detta,
som i det levande bladet undanskymmer
klorofyllkornens gröna färg, vilken i sin ordning framträder,
när det röda färgämnet utlakas med varmt vatten.
För själva kolsyreassimilationen — så kallas den
process varigenom växterna med ljusets hjälp
förvandla kolsyra och vatten till socker och stärkelse
— är det röda färgämnet betydelselöst, men för
växtens liv i dess helhet kan det vara värdefullt
genom sin förmåga att uppsuga värme. Utsätter
man röda och gröna blad av för övrigt samma
beskaffenhet för ljuset från en vanlig gaslåga, så
visar det sig redan efter ett par minuter, att de
röda bladen äro betydligt (flera grader) varmare
än de gröna; genom direkta försök i det fria har
man även funnit att t. ex. röda grenar av
persiketrädet vid en lufttemperatur av + 3 grader antaga
en temperatur av + 4, gröna grenar däremot blott
+ 2. Det röda färgämnet är alltså ett
uppvärmningsmedel, som under den kalla årstiden eller i
nordliga trakter kan vara växten till stort gagn,
efter som alla livsprocesser gå i ett betydligt
raskare tempo, ju högre temperaturen är, (intill ett
visst optimum, som för växterna vanligen ligger
mellan 27—33 grader). Härigenom förklaras det i
förstone överraskande förhållandet, att de
rödbladiga varieteterna av våra lövträd — bok, lönn,

körsbär o. s. v. — kunna gå betydligt längre mot
norr än de grönbladiga formerna; i botaniska
trädgården i Dorpat ha alla försök att odla den vanliga
boken misslyckats, medan däremot den rödbladiga
varieteten där trives väl på kalljord. Liknande
erfarenheter har man gjort på andra platser i ryska
Östersjöprovinserna och i Petersburg. Efter all
sannolikhet beror de rödbladiga varieteternas större
motståndskraft mot köld därpå, att deras blad,
tack vare den starkare uppvärmningen producera
större mängder socker, stärkelse o. s. v. än vad
de gröna formerna mäkta åstadkomma i dessa
nordliga trakter; och då sockret, enligt vad erfarenheten
visat, har den märkliga förmågan att kunna till en
viss grad upphäva frysningens skadliga inverkningar,
torde man häri kunna ha förklaringen till
skillnaden mellan de röd- och grönbladiga formernas olika
vinterhärdighet. Omvänt kan det röda färgämnet
under den varma årstiden bli en fara för växten,
enär de röda bladen under högsommarsolens
strålar kunna uppvärmas alltför starkt, så att de riskera
att vissna eller rent av skållas. I slutet av maj,
när temperaturen stiger, försvinner också det röda
färgämnet vanligen ur bladen, så att den vårliga
rodnaden förbytes i normal grönska.

I de nu berörda fallen ha vi alltså endast att
göra med skenbara undantag från den allmänna
regeln att landväxternas blad genomgående äro
gröna, efter som alla dessa röda blad äga klorofyll,
fastän maskerat av det röda färgämnet.
Annorlunda gestaltar sig emellertid saken, om
vi lämna fastlandets vegetation och i stället betrakta
den växtlighet, som lever på de stora djupen i
havet. På ett visst djup, som växlar allt efter
årstiden, väderlek o. s. v. råder absolut mörker, här
kunna alltså inga ljusutnyttjande växter existera.
Redan på ett djup av 200—300 meter stöter
man emellertid ofta på en ganska rik växtlighet,
men denna består ej av gröna, utan av praktfulla
purpurröda växter, de s. k. rödalgerna. Liksom
mossor och ormbunkar sakna dessa växter blommor,
men deras form är ofta mycket vacker, än
påminnande om isblommorna på våra fönster, än om
ormbunkar eller fantastiska tapetmönster.
Undersöka vi en sådan rödalg med ett starkt
förstoringsglas, så finna vi, att landväxternas gröna
klorofyllkorn här äro ersatta av små röda kroppar, som
för rödalgen spela alldeles samma roll som
klorofyllkornen för den gröna växten: de upptaga
kolsyra ur havsvattnet, och bereda härav — med
ljusets hjälp — ett särskilt slag av stärkelse.

Men hurudant är det ljus, som står dessa
rödalger till förfogande på de stora djup där de leva?
Är detta ljus endast svagare, men för övrigt av
samma beskaffenhet som det vanliga dagsljuset?

För att rätt kunna fatta det svar, som
vetenskapen ger på denna fråga, måste vi erinra oss några
mycket enkla data rörande solljusets beskaffenhet.
Låter man solljus falla in i en mörk kammare
genom ett runt hål i en vägg, så uppstår på den
motsatta väggen en rund vit fläck; låter man
däremot solljuset, innan det når fram till kammarens
bakre vägg passera ett glasprisma, vars brytande
kant är vänd nedåt, uppstår det på väggcn icke
längre en rund fläck, utan ett färgat band, vars
övre kant är violett, den undre däremot röd.
Mellan dessa båda färgade ytterkanter finns en
mängd andra färger, vilkas antal är omöjligt att
angiva, enär de utan gräns övergå i varandra, men
som man vanligen (räknat nerifrån och upp) brukar
beteckna som (rött), orange, gult, grönt, blått, indigo
(och violett). Hela färgbandet kallar man ett
spektrum, och de sju färgerna, i vilka ljuset uppdelats
efter att ha passerat prismat, spektralfärger. Låter
man de färgade strålarna falla på en rad små
speglar, som äro så anordnade, att strålarne reflekteras
på samma fläck av en vit skärm, så synes denna
fläck vit.

Det normala ljuset är alltså icke ensartat ljus,
utan består av en mängd olika färgade strålar, som
tillsammans förorsaka förnimmelsen av vitt ljus.
Sådant ljus kan man även erhålla genom förening
av två bestämda ljussorter (spektralfärger), t. ex.
rött och grönt, blått och gult, orange och violett;
sådana färgpar kallar man komplementärfärger.
Berövar man det vanliga vita solljuset en av dessa
ljussorter, så framträder den motsvarande
komplementärfärgen, och ljuset synes då ej längre vitt,
utan färgat. Så har t. ex. rödvin sin röda färg därav,
att det företrädesvis uppsuger och utsläcker de gröna
strålarna i solljuset; en grön klorofyllösning
omvänt sin gröna färg därav att klorofyllet absorberar
och utsläcker de röda strålarna o. s. v.

Efter denna utvikning återvända vi till den nyss
uppkastade frågan: hurudana äro
belysningsförhållandena på de stora djup, där rödalgerna 
utgöra den förhärskande växtligheten?

Rent vatten är som bekant i tunnare lager
genomskinligt, men i tjockare skikt inträder en
försvagning av det genomgående ljuset, som i första hand
(vid 34 meters djup) drabbar de röda strålarna,
därefter (vid 177 meter) de gula, så de gröna (vid
322 meter) och slutligen de blå; fullkomligt rent
vatten har också i tjocka lager blå färg. I havet
och i många insjöar blir färgen något annorlunda
på grund av de otaliga organiska och oorganiska
småting, som sväva i vattnet; insjövattnets färg
växlar därför mellan blågrönt, grönt, gulgrönt,
brungult o. s. v., medan i havsvattnet den gröna färgen
är förhärskande. På de djup, där rödalgerna
dominera, är det alltså de gröna och därjämte de
blå strålarna, som stå växterna till buds, de röda
och gula strålarna fattas här fullkomligt. I denna
omgivning skulle alltså klorofyllet, som huvudsakligen
uppsuger de röda strålarna, vara alldeles
gagnlöst, och därför producera också rödalgerna icke
klorofyll, utan ett rött färgämne, s. k. fykoerytrin,
som uppsuger de gröna strålarna, och därjämte
även mindre mängder av ett gult färgämne (karotin)
som uppsuger de blå strålarna, men som döljes av

det färgstarkare fykoerytrinet. Att rödalgerna i
vanligt dagsljus te sig röda beror just därpå, att
de kvarhålla och för kolsyreassimilationen utnyttja
det gröna ljuset, men genomsläppa den röda
komplementärfärgen, som då framträder i sin fulla
glans. I sin naturliga omgivning på havsbottnen
böra dessa växter för en dykares ögon te sig
svarta, enär de uppsuga och utsläcka allt ljus, som
här träffar dem.

Hos dessa märkliga växter förefinnes alltså mellan
färg och ljusförbrukning en fullt påtaglig relation
som även röjer sig i den färgförändring, som
rödalgerna ofta undergå när de leva på grundare
vatten och i starkare solljus: här tränges det röda
färgämnet i bakgrunden och i stället uppträder
äkta klorofyll, så att dessa på större djup
mörkröda alger i havsytans närhet bli gröna som
landväxterna. Genom att belysa en rödalg med starkt
elektriskt ljus, som fått passera ett glasprisma och
härvid uppdelats i sina spektralfärger, har man
erhållit analoga resultat: efter 10 timmar befanns
det, att de delar av växten, som träffats av rött
ljus, voro gröna, de som träffats av grönt däremot
purpurröda. Liknande erfarenheter har man gjort
med en del lågt stående sötvattensväxter, som
tillhöra blåalgernas grupp och som jämte klorofyll
även innehålla blå och gula färgämnen: i rött ljus
bli dessa växter gröna, i gulbrunt ljus blågröna,
i grönt rödaktiga och i blått brungula. Denna
växling i färg beror därpå, att växten i varje 
särskilt fall företrädesvis utbildar just det färgämne,
som uppsuger den ljussort, vilken under
förhandenvarande omständigheter står växten till buds; i
vanligt dagsljus framträder då den motsvarande
komplementärfärgen som den dominerade.

Om vi från dessa kameleontartade växter
återvända till de gröna landväxterna, så finna vi i deras
blad två slag av färgämnen: det gröna klorofyllet,
som uppsuger det röda ljuset och ger bladen deras
färg, samt de gula färgämnena (karotin och
xantofyll), som uppsuga de blå och violetta strålarna,
men som i bladen undanskymmas av det färgstarka
klorofyllet. Härmed stämmer också att det är å
ena sidan de röda, och å andra sidan de blå och
violetta strålarna, som i de gröna växternas blad
framkalla socker- och stärkelsebildning; det gröna
ljuset, som är rödalgernas kraftkälla, går igenom
de gröna växternas blad utan att användas — därav
deras grönska.

Varför göra nu de gröna växterna detta urval i
fråga om sin ljuskonsumtion? Varför rata de det
gröna ljuset, som dock, efter vad grönalgerna
tydligt visa, mycket väl kan användas för kolsyrans
omvandling till socker och stärkelse?

På dessa frågor har en av samtidens genialaste
biologer, professor Stahl i Jena, givit ett svar, som
av allt att döma torde träffa det riktiga och vars
innebörd i huvudsak är följande:

Om växternas blad absorberade alla solljusets
strålar, så skulle bladen för vårt öga te sig svarta,
men de skulle i hög grad utsätta sig för faran att
uppvärmas för starkt. De flesta växter dödas, när
deras vävnader antaga en temperatur mellan 40—
50 grader, men redan dessförinnan kan
uppvärmningen verka skadligt därigenom att den från
bladen försiggående vattenavdunstningen blir så stark,
att växten förlorar mera vatten än vad den förmår
upptaga genom rötterna. I så fall sluta sig alla de
små öppningar, vilka till ett antal av flera miljoner
äro inpassade i hudvävnaden och förmedla
gasutbytet mellan växtens inre delar och den yttre
luften. Följden härav blir den, att icke blott
vattenavdunstningen och den därav förorsakade
avkylningen upphör, utan växtens gröna celler avspärras
också från luftens kolsyra, så att all bildning av
socker och stärkelse upphör.

Den uppgift, som växten har att lösa, blir alltså
att reglera ljusabsorptionen inom lämpliga gränser,
med undvikande av både för mycket och för litet.
Detta skulle kunna ske genom en allmän
nedsättning av ljusabsorptionen, så att bladen i stället för
den svarta antoge en gråaktig färgton. En sådan
tingens ordning skulle måhända kunna vara lämplig
med hänsyn till den belysning, som växten erhåller,
då den under middagstimmarna träffas av direkt
solljus. Däremot skulle en sådan likformig
försvagning av ljusabsorptionen vara synnerligen
ofördelaktig under de tider på dygnet, då ljuset är relativt
svagt. Detta är fallet dels på morgonen och
kvällen, dels när himlen är molnhöljd; i förra fallet är
det de röda strålarna, som dominera och som röja
sin tillvaro i morgon- och aftonrodnadens
praktfulla rosenskimmer, i senare fallet är det de blå
och violetta strålarna, som spela huvudrollen. I
båda fallen äro emellertid de gröna strålarna starkt
försvagade, medan dessa i det direkta solljuset
representera den största energimängden. Att
landväxterna rata de gröna strålarna beror alltså därpå,
att dessa om morgonen och aftonen och i mulet
väder äro så starkt försvagade, att deras
utnyttjande då ej skulle löna sig, men omvänt i det
direkta solljuset så intensiva, att det för växten
skulle vara högst riskabelt att absorbera dem.

En fingervisning, som går i riktning av den
Stahlska uppfattningen, kan man också erhålla
genom att ge akt på de färger, som vid olika
tillfällen äro synliga på himlavalvet. Hur rikt och
växlande detta färgspel än gestaltar sig, hur många
olika nyanser av rött, gult, blått och violett än
må möta vårt öga, en färg lyser alltid eller nästan
alltid med sin frånvaro på himlen — den gröna.
Och liksom rödalgerna i vanligt dagsljus te sig
röda, därför att de i de havsdjup, där de leva,
äro hänvisade till att företrädesvis utnyttja grönt
ljus, så är skogarnas och fältens grönska en
fysiologisk återspegling av himlavalvets färg, som sällan
eller aldrig är grön.

*



ETT BLAD UR VÄXTERNAS
EKONOMI

I sina »Amoenitates academicæ» berättar Linné,
om en ädel men föga vetgirig man från södra
Europa som en dag blivit så starkt gripen av livsleda,
att han plötsligt under utropet: »Jag är trött på
det här långtråkiga skådespelet» tagit sig avdaga
medels en exploderande bomb. För att sådana
sorgliga utbrott av livsleda ej må upprepas i större
skala har, säger Linné, den allgode skaparen
inrättat världen så, att människan överallt skall kunna
skåda intressanta underverk, gjorda av hans hand,
och ständigt se nya ting, som kunna reta
nyfikenheten och tillfredsställa skönhetssinnet. I detta syfte
har skaparen frambrakt en mängd av de växter
och djur, som ej göra människan något direkt
praktiskt gagn, men som i stället skänka
ögonfägnad och förströelse, och härigenom hålla
melankolins furier på avstånd.

Ofrivilligt påminnes man om denna Linnés
uppfattning, när man om hösten varsnar, hur skogar

och lundar ljusna, ju mera det lider mot den mörka
årstiden, och till sist skimra i strålande gull. Hur
välgörande verkar det ej, när det grå oktoberdiset
lyses upp av den varma glansen från lindars och
lönnars gyllenljusa kronor, och den gulnade säven
lik en självlysande guirland slår sin ring längs
skogssjöns svartblå vatten. Om man som Linné
tror, att gräsen äga en friskare grönska på bladens
översida for att därmed fägna människans öga,
hur mycket mera skäl att i höstträdens ljusa
färgspel se en reflex av en vänlig skapartanke.

Emellertid har som bekant våra dagars
naturvetenskap en helt annan naturuppfattning än Linnés,
och i det färgskifte, som om hösten äger rum i
lövträdens kronor, ser den nutida forskningen
endast en naturprocess, vilken som alla sådana går
sin gång utan hänsyn till människans önskningar.
Däremot skulle man med ett visst fog kunna
uppkasta den frågan, huruvida icke lövverkets skiftning
om hösten helt enkelt vore ett ålderdomstecken
som när mörkt hår börjar ljusna och slutligen blir
snövitt. Men så enkel är saken icke. Den gula
höstfärgen hos bladen beror ej på någon senil
omvandling av det gröna färgämne, som på våren
och sommaren ger växtligheten dess friska färg,
tvärtom är gulnandet en process, som närmast
faller inom det område av växtens liv, som Linné
kallade naturens ekonomi.

Om man skakar ett grönt blad i stark sprit, så
finner man, att bladet efter en stund avfärgas, och
blir vitt som pergament, medan samtidigt spriten
antar en praktfullt smaragdgrön färg. Skakar man»
nu denna gröna spritlösning med bensin, så visar
det sig, sedan vätskorna skilts åt, att bensinen helt
och hållet upptagit det gröna färgämnet —
klorofyllet som vetenskapsmännen kalla det — medan
däremot spriten, som nu mist den gröna färgen,
till gengäld skimrar i klaraste gullgult. Det finns
alltså i de gröna bladen utom klorofyll även ett
gult, eller rättare sagt två gula färgämnen, som
under vanliga omständigheter skymmas undan av
det färgstarkare klorofyllet; och det är just dessa
gula färgämnen, som på hösten, när klorofyllet
försvinner, ge trädens lövverk deras guldglans.

För växtens näringsliv äro båda dessa grupper
av färgämnen, de gröna och de gula, av största
vikt, enär det är genom dem som växterna bli i
stånd att utnyttja solljuset och med dess hjälp
förvandla luftens kolsyra och jordens vatten till
brännbar substans, till socker och stärkelse. Härvid råder
en arbetsfördelning så till vida, som det gröna
färgämnet i främsta rummet absorberar och
utnyttjar de röda strålarna i solljuset, medan
däremot de gula färgämnena lägga beslag på det blå
och violetta ljuset. Däremot äro landväxterna och
de högre vattenväxterna fullkomligt likgiltiga för
det gröna ljuset: att dessa växters blad äro gröna
beror just därpå, att de låta de gröna strålarna i
solljuset passera genom sina vävnader utan att
använda dem; grönt ljus är också, efter vad man på
senare tiden funnit hos dessa växter fullkomligt
verkningslöst, när det gäller att av kolsyra och
vatten bilda stärkelse.

Från synpunkten av det gagn, som de göra
växten, äro alltså de gula och de gröna färgämnena
ungefär likvärdiga, men icke så med hänsyn till
produktionskostnaderna. Från denna synpunkt är det
gröna färgämnet (klorofyllet) en vida dyrbarare
substans än de gula färgkropparna, av vilka det
s. k. karotinet, som bildar lejonparten, endast
består av kol och väte, medan däremot karotinets
ledsagare, det gullgula xanthofyllet, även innehåller
syre. Kol, syre och väte äro emellertid de element
som äro lättast åtkomliga för växten, eftersom de
förefinnas i kolsyran och vattnet, vartill kommer
att både karotinets och xanthofyllets inre
byggnad är relativt enkel. Klorofyllet är däremot en
förening av mycket invecklad struktur, och
innehåller utom kol, syre och väte även två andra
element, kväve och magnesium. Båda dessa ämnen
måste växten upptaga ur jorden, där de förefinnas
i jämförelsevis små kvantiteter, och redan härav
kan man sluta, att klorofyllet för växten bör ha
ett betydligt större värde än de gula färgämnen,
som framställas enbart av så billiga råämnen som
kolsyra och vatten.

Detta visar sig också på hösten, då träden
förtereda sig för lövfällningen. De dyrbaraste
beståndsdelarna i bladen, särskilt kalium och fosforsyra,
vandra då genom nerverna ur bladen in i stammen
där de magasineras över vintern; andra ämnen, som
äro mindre värdefulla eller som förefinnas i
överflöd t. ex. kalken, stanna kvar i bladen, när dessa
lossna och falla till marken. Till denna senare
kategori höra också de gula färgämnena, karotinet och
xanthofyllet; det dyrbarare klorofyllet däremot
ledes, ehuru av allt att döma i sönderdelat skick,
liksom kalit och fosforsyran in i trädstammen, där
det förvaras för att åter komma till användning,
när om våren de blida vädren trolla fram grönskan
på nytt. Höstlövens gyllne färgprakt är alltså
närmast ett utslag av växtens ekonomiska
urskiljningsförmåga, som tillåter slöseri med den billiga
guldfärgen, men icke med den dyrbara grönskan.

Åtskilliga omständigheter tala, som nyss antyddes,
for att det gröna färgämnet ej vandrar in i
stammen i osönderdelat skick, utan i delstycken ungefär
som konstrikt sammansatta maskiner tagas sönder,
när de skola transporteras från en ort till en annan.
Att emellertid en sådan invandring i stammen
verkligen äger rum, därom kan man lätt nog övertyga
sig genom att på hösten, innan ännu bladens
gulfärgning börjat, med en fin kniv skära över en
sidonerv i ett blad: det område av bladet, för vars
näringsproduktion denna nerv tjänat som
avledningskanal, förblir då grönt flera veckor efter det att
den övriga delen av bladet redan blivit gullgult.
Samma resultat kan man ernå, om man på hösten
med en sax ur ännu gröna blad klipper ut stycken,
som sedan förvaras i fuktig luft, så att de ej
vissna: sådana isolerade bladstycken bibehålla sin
grönska långt efter det att de med stammen
förbundna bladen förlorat allt sitt klorofyll.

Huru ekonomiskt de högre växterna handskas
med klorofyllet, framgår även av deras beteende,
när de odlas i mörker. Klorofyllet liksom även de
gula färgämnena har ju till uppgift att utnyttja
ljuset för att på detta sätt skaffa växten den för
stärkelsen och sockerbildningen nödiga
energimängden; men i mörkret kan naturligtvis klorofyllet ej
uppfylla detta värv, och växten är då också nog
vidsynt att ej producera detta dyrbara ämne,
medan däremot de gula färgämnena även bildas i
mörker, om också ej så rikligt som i ljus. Man
behöver ju fram på vårsidan endast stiga ner i en
mörk och fuktig potatiskällare för att i de långs,
vitgula skotten, som då bryta fram från
potatisknölarne, se ett slående vittnesbörd om denna
växtens ekonomi.

Så förhålla sig alla blomväxter, som få gro och
utveckla sig i mörker: de bli vita eller vitgula,
medan de samtidigt skjuta i höjden och bli onaturligt
smärta; men utsättas de för ljus, försvinner deras
kranka blekhet, och hastigt, ofta redan på ett par
timmar, återfå de grönskans friska hy.

Det är emellertid anmärkningsvärt, att denna
oförmåga att bilda klorofyll i mörker, eller kanske
riktigare uttryckt denna förmåga att undertrycka
klorofyllbildningen under omständigheter, då den
skulle   vara   till   ingen nytta, är en egenskap, som
man i större utsträckning först påträffar hos de
högre växterna. De lägre växterna förhålla sig i
detta hänseende annorlunda. Så t. ex. utveckla
mossorna, både blad- och levermossor, gröna blad
och stjälkar även i det djupaste mörker; det samma
gäller om en hel del alger, som på våren fylla
diken och dammar med sin slemaktiga grönska.
Bland de ormbunkartade växterna bilda en mängd
av de äkta ormbunkarne samt dessutom flera
lummerarter (Lycopodium), selaginellor och braxengräs
(Isoëtes) klorofyll även i mörker. En egendomlig
mellanställning intaga barrträden, som även från
den naturliga släktskapens synpunkt bilda en
övergång mellan ormbunkarna och de äkta
blomväxterna. Låter man frön av tall, gran eller cypress
gro i mörker, så bilda de unga groddplantorna
även under dessa omständigheter klorofyll, stundom
så rikligt, att bladens färgton blir djupt mörkgrön.
Låter man däremot en gren på det utvuxna trädet
växa in i t. ex. en bleckcylinder, där det råder
fullständigt mörker, så finner man att de nu utväxande
grenarne frambringa idel vita eller vitgula barr
utan spår till klorofyll. I sin gröna ungdom
förhålla sig alltså barrträden som sina förfäder bland
de lägre växterna, ormbunkarne och mossorna, men
när de blivit äldre, lägga de bort detta opraktiska
slöseri och bli kloka och sparsamma som rosen
och liljan.

De lägre växternas förmåga att bilda klorofyll i
mörker är emellertid även av intresse så tillvida,
som den är ett vittnesbörd om att för
klorofyllbildningen som sådan ljuset ingalunda är
nödvändigt. Då vi nu se, huru blomväxterna i mörker
undertrycka klorofyllbildningen, så ligger det nära
till hands att tillskriva detta närvaron av hämmande
faktorer, jämförliga med de tillbakahållande
tendenser, som göra att våra lövträd ej slå ut om
senhösten och vintern, även om de då sättas i
varmt rum. Sedan mer än ett årtionde vet man
emellertid, tack vare den danske botanisten
Johannsens upptäckt, att man genom bedövning med eter
kan väcka icke blott träd och buskar utan även
örter såsom liljekonvaljen ur deras vinterdvala; de
blommande syrener, snöbollsbuskar och
liljekonvaljer, som vid jultiden prunka i
blomsterhandlarnes fönster, äro till största delen framdrivna
medelst den s. k. etermetoden. Att eterruset på detta
sätt kan väcka växterna till livsverksamhet, anser
man bero därpå, att eternarkosen förlamar de
hämmande faktorer, som under vintern hindra de unga
blad- och stamanlagen från att växa och slå ut:
när dessa hämmande bojor brustit, börjar
tillväxten och blomningen av sig slälv.

Med tanke på dessa förhållanden skulle man
kunna fråga sig, om det ej vore möjligt att genom
en likartad bedövning förlama de hämmande
faktorer, som hos de högre växterna undertrycka
klorofyllbildningen i mörker. I själva verket har
också en tysk botanist, Karl Kraus, gjort den
intressanta upptäckten, att majsplantor, som normalt
bli vita eller på sin höjd svagt vitgula i mörker,
alstra klorofyll, om de i mörker berusas med
alkoholånga. Då lösas de hämmande banden, de
kloka hänsynen få vika, och i det svarta
kolmörkret bryter grönskan fram, livets friska färg, men
dömd att tvina bort osedd, onyttig och utan hopp.
Se där den rena idealismen, det svenska folklynnet
i dess vackraste form, skulle man säga, om man
vore romantiker; för ingen del, detta obehärskade
och meningslösa slöseri är endast ett återfall till
förfädernas barbariska nivå, skulle de världskloka
naturalisterna svara, och det vore nog sant, fast
kanske inte hela sanningen.

*



NÄRINGSBRIST OCH FORTPLANTNING

I den mån som de tropiska trakterna av vår
jord tagits i besittning och befolkats av
européerna ha dessa naturligt nog gjort försök att i de
nyvunna områdena odla de viktigaste av sitt gamla
hemlands kulturväxter. De härvid gjorda
erfarenheterna ha varit tämligen växlande och delvis av
föga uppmuntrande art. Redan på 1840-talet
inberättade forskningsresanden Schomburgk, att man i
Britiska Guiana förgäves gjort försök att odla vin
från Madeira, från Kap och Rhen: vinstockarna
frodades i det tropiska klimatet synnerligen yppigt,
men alstrade aldrig druvor. Det samma var fallet
med äpple-, päron-, persike- och aprikosträd, som
alla på kort tid bildade ett oerhört rikt lövverk,
men sällan blommade och aldrig buro frukt. Även
våra vanliga bärbuskar, krusbär, vinbär och hallon
blevo sterila, när de odlades i det fuktiga tropiska
låglandet.

I  högre belägna områden, t. ex. i Ceylons
bergstrakter, inträffar efter vad man på senare åren

funnit, raka motsatsen. Här trivas äpple- och
päronträd ganska väl, men blomma två gånger om året,
och varje gång varar blomningen omkring tre
månader, första gången från maj till juli, andra gången
från oktober till december. Frukterna från första
blomningen bli mogna i december—januari, de
från den andra i juni—juli; i regeln är det dock
endast den ena blomningen, som ger frukt, den
andra blir av okänd anledning steril.

Ett steg längre i samma riktning går vår
vanliga björk, vilken liksom den europeiska boken
vantrivs i det tropiska klimatet, men däremot —
med tre månaders mellanrum — blommar fyra gånger 
om året. Man får, säger den tyske
forstbotaniker, som nyligen studerat dessa förhållanden på
Ceylon, det intrycket, att den främmande
omgivningen framkallar djupgående störningar i trädets
vegetativa livsverksamhet, som leda därhän, att
björken i dessa trakter bokstavligen blommar sig
till  döds.

Ett sådant dödssätt, som i det nu berörda fallet
sannolikt är en följd av rubbningar föranledda
genom yttre omständigheter, synes i andra fall kunna
förorsakas av medfödda anlag. Den vanliga eken
frambringar i regeln blommor och frukt först efter
fyllda sextio år, men understundom framkomma i
plantskolor enstaka individer, som blomma under
första—tredje året: dessa brådmogna dvärgar dö
alltid bort omedelbart efter blomningen, alldeles
som  »jene Asra, welche sterben, wenn sie lieben».
En frappant motsats härtill bilda en del i vårt
klimat en- eller tvååriga kulturväxter t. ex. vetet,
rovan, persiljan m. fl., som aldrig blomma i det
tropiska klimatet, men till gengäld här bli fleråriga,
d. v. s. erhålla en obegränsad livslängd.

Mellan blad- och skottbildning å ena sidan samt
blom- och fruktbildning å den andra råder det
alltså en viss antagonism, som i många fall yttrar
sig så, att omständigheter, som verka störande på
den vegetativa livsverksamheten (blad- och
skottbildning) stimulera växten till blomning och
tvärtom. Med andra ord, sådana omständigheter, som
äro ogynnsamma för individens bestånd, föranleda
denna att bilda frön, som ju alltid äga en viss
utsikt att föras bort och eventuellt hamna i en
gynnsammare omgivning. Som individ är växten
bunden vid den plats där den en gång slog rot, men
sina frön strör den ut för alla himmelens vindar;
i växtriket kan släktet emigrera, men individen
icke, eller endast i undantagsfall.

Hos de lägre växterna är det ganska lätt att
övertyga sig om den stimulerande inverkan, som
näringsbrist, d. v. s. hunger utövar på
fortplantningen. Särskilt lämplig härför är en liten grön
alg, som på våren fyller diken och dammar med
sin friska grönska, och som på det botaniska
språket — något svenskt namn äger den icke — kallas
Vaucheria. Redan med blotta ögat kan man se, att
växten består av en mängd gröna trådar, som ofta
nå en längd av  5—10 centimeter och liksom de
högre växternas blad äro fyllda med gröna
klorofyllkorn, vilka med ljusets hjälp förarbeta den i
vattnet lösta kolsyran till organisk näring. Sätter
man växten i  mörker, så berövar man den möjligheten 
att bilda socker och fett, växten utsättes för
hunger, och detta har i sin ordning den egendomliga   
effekten, att det i spetsen på varje celltråd
avsnör sig en liten grön kula, som spränger cellväggen    
och i form av en fritt rörlig svärmcell lämnar den   
hungrande moderplantan för att söka bättre lycka på   
egen hand. För blotta ögat äro dessa svärmceller 
synliga som små gröna punkter i vattnet, men med 
tillhjälp av ett förstoringsglas kan man se, att 
de över hela sin yta äro beklädda med fina flimmerhår, 
som tjänstgöra som fortskaffningsmedel och piska vattnet 
som små åror eller propellrar. Genom särskilda försök  
kan man lätt nog övertyga sig om svärmcellerna äro 
ljuskänsliga, så att de fly icke blott mörker och 
svagt ljus, utan också allt för starkt ljus, som 
skulle verka skadligt; men där de finna en lämplig 
ljusintensitet, där slå de sig till ro, och växa ut 
till nya plantor, som frodas och grönska, medan den 
ursprungliga moderplantan dör av svält.

Alldeles samma effekt kan man åstadkomma, om
man överför en algtuva i destillerat (rent) vatten.
Aven om detta vatten är kolsyrehaltigt, så kommer
växten dock ofelbart att lida brist på de kväve-,
svavel- och fosforhaltiga ämnena, som äro
nödvändiga för äggvitebildningen. Den kommer alltså även
nu att lida hunger och effekten blir alldeles
densamma som nyss skildrats: det bildas fritt rörliga
svärmceller, som emigrera för att finna en
näringsrikare omgivning. Komma dessa svärmceller att
utveckla sig i rinnande vatten, där tillgången på
närsalter, syrgas och kolsyra är synnerligen riklig,
så bilda de stora gröna tuvor, som växa och
förgrena sig mycket yppigt, men som förbli sterila
året om alldeles som vinrankan i det fuktiga
tropiska klimatet.

Bildningen av svärmceller, som hos Vaucherian
framkallas genom hunger, är vad man kallar en
könlös fortplantning: varje svärmcell äger förmåga
att på egen hand växa ut till en ny planta utan
att som äggcellerna behöva befruktas av ett
sädesdjur. Genom att till hungerns kval foga sockrets
sötma kan man emellertid även stimulera
Vaucherian till könslig fortplantning. Odlar man nämligen
växten i vatten, som icke innehåller andra
näringsämnen än socker (3—4 procent), så frambryta på
de trådformiga grenarna dels små citronformiga
kroppar, som innesluta var sin äggcell, dels något
mindre rörformiga bildningar, i vilka det alstras
sädesdjur, som simma fritt omkring i vattnet och
befrukta äggcellen, vilken därpå omger sig med en
fast hinna och sedan som ett slags frö lösgöres
från moderväxten för att i sinom tid växa ut till
en ny planta. Socker är visserligen ett utmärkt
näringsämne både för djur och växter, men en
diet på enbart sockervatten är för växten i längden
lika omöjlig som för människan: i båda fallen
uppstå säregna rubbningar i näringslivet, och det är
dessa, som stimulera växten till sexuell fortplantning.
För människan, vare sig hon är mätt eller hungrig, är
sockervatten som bekant icke någon kärleksdryck.

Även beträffande de högre växterna föreligga
uppgifter, som tyda på ett samband mellan hög
sockerhalt och blomning. I Japan odlas sedan
urminnes tider flera arter bambuträd, vilkas ved
användes för en mängd ändamål och dessutom utgör
en viktig exportartikel. Sedan några år har man
I skilda delar av Japan konstaterat att dessa
bambuskogar med ett slag börja blomma, varpå hela
skogen dör ut; bambuträdet hör nämligen liksom
aloën till de växter, som endast blomma en gång
och sedan dö. Helt naturligt har detta framkallat
högst allvarliga bekymmer hos de japanska
skogsägarna, som vänt sig till sakkunniga forstbotanister
för att få ett medel att hindra den ödesdigra
blomningen. En japansk forskare, Hari, anser
sig ha kommit till det resultatet, att bambuträdens
blomning står i samband med jordens
näringsfattigdom och torrhet, i det att bristen på kväve hämmar
äggvitebildningen, och kommer det annars vid denna
process förbrukade sockret att hopa sig i växten,
varvid även torkan gör sitt. Botemedlet vore
alltså kvävegödsling och bevattning. Häremot har
emellertid en annan japanes, Kawamura, invänt,
att bambuträdens blomning är en företeelse som
betingas av inre orsaker; med stöd av uppgifter
i gamla japanska och kinesiska krönikor, anser han
sig kunna bevisa, att bambuträdet, oberoende av
yttre omständigheter, blommar med intervaller av
omkring sextio år, och sluter därav, att vi just nu
befinna oss i en sådan förödande blomningsperiod.
Härför talar enligt Kawamuras åsikt även det
förhållandet, att bambuträd, som med hjälp av
sticklingar införts till Europa (England och Schweiz),
blommat samtidigt med moderplantorna i Japan.
Vem av de båda forskarna, som har rätt, får väl
framtiden avgöra.

*

Aven i djurvärlden möter man förhållanden,
som i princip överensstämma med dem, som
vi nyss betraktat hos Vaucheria. I dammar och
andra vattensamlingar finner man ofta på
undersidan av andmatens blad ett litet djur, som tillhör
polypernas grupp och bär det skräckinjagande
namnet Hydra. Det lilla odjuret, som är
cylinderformigt och knappast mer än en halv centimeter
långt, bär framtill en munöppning, omgiven av
sugarmar, medels vilka det infångar hjuldjur och
kräft-larver, som tjäna det till föda. Vid riklig
näringstillgång försiggår en livlig tillväxt, som här tar
den formen, att det bildas sidoknoppar som växa
ut till nya individer. Utsätter man däremot hydran
för hunger, så inträder en process, som otvunget
erinrar  om de högre växternas förhållande i mör-
ker: hydrans kropp förlänger sig till en smal tråd,
som ofta uppnår det tiodubbla av den normala
kroppslängden; sugarmarna förlänga sig på samma
sätt och streta vinkelrätt ut från kroppen. Det
hela går tydligen ut på att förstora kroppens
beröringsyta med det yttre mediet för att härigenom
öka möjligheten att stöta på ett byte, liksom
växternas stänglar i mörker bli onaturligt långa för
att om möjligt nå fram till ljuset.

Varar emellertid hungern längre tid (ett par
veckor och längre), så inträda andra förändringar.
Tillväxten genom knoppning upphör, och de redan
anlagda knopparna växa ut till små dvärgdjur, vilka
allt efter som hungerstadiet fortskrider sjunka ner
till en allt lägre organisationsnivå: sugarmarna
förkortas och försvinna slutligen helt och hållet,
munnen blir mindre och växer till sist fullkomligt igen
o. s. v. Men till gengäld bilda dessa utsvultna
dvärgar ägg och sädesdjur vid en tidpunkt, då
deras normalt närda kamrater endast föröka sig
genom könlös knoppning. Här stå vi alltså åter
inför den biologiska paradoxen, att hunger
stimulerar till sexuell fortplantning, medan lekamlig
välmåga — till en tid åtminstone — förorsakar
sexuell impotens.

Liknande iakttagelser har man även gjort inom
andra djurgrupper, t. ex. hos plattmaskarna.
Emellertid vore det mycket förhastat, om man skulle vilja
tillämpa de från växterna och de lägre djuren
hämtade erfarenheterna på de högre djurgrupperna,
t. ex. däggdjuren. Genom hungerexperiment med
hunden har man t. ex. funnit, att svält (eller
undernäring), långt ifrån att påskynda könsmognaden,
tvärtom kommer den att försenas eller kanske rent
av utebli; även de s. k. sekundära könskaraktärerna
påverkas härvidlag, så fann man t. ex. att
undernärda hundar skällde med gäll valpdiskant vid
samma tid som deras lika gamla, men rikligt närda
syskon skällde med grov bas. Hos dessa högre
djur var det ett helt annat organ, nämligen hjärnan,
som — visserligen icke förstorades — men dock
visade en högst förvånande motståndskraft gent emot
hungerns inflytande. I ett försök, där hundar,
tillhörande samma kull, delats på två grupper, av
vilka den ena fått riklig, den andra otillräcklig
föda, fann man efter någon tid, att de välnärda
hundarnas kroppsvikt var tre gånger större än de
undernärdas, medan däremot hjärnornas vikt hos
de båda grupperna förhöllo sig som 100: 93. På
det utvecklingsplan, där hunden befinner sig, synes
alltså naturen redan ha modifierat den uppfattning
om individens värdelöshet gent emot släktet, som
lik en röd tråd genomgår den biologiska ekonomin 
på de lägre stadierna: här är det icke den i
släktets tjänst stående fortplantningsdriften, utan
den individuella intelligensen, som i det längsta
trotsar hungerns ödeläggande verkningar.

En spirituell naturfilosof kunde emellertid lätt
nog falla offer för den frestelsen, att i vissa
företeelser inom den mänskliga sfären vilja se en mot-
svårighet till de relationer mellan näringsbrist och
fortplantning, som förefinnas hos växterna och de
lägre djuren. I det allmänt kända förhållandet, att
familjer ur de fattigare klasserna vanligen äga
talrikare barnskaror än överklassfamiljer i samma
land, kunde man ju vilja se en parallell till den
stimulerande inverkan, som hungern utövar på
Vaucherians och hydrans fortplantning, i
proletariatets emigrationslust en motsvarighet till
svärmcellernas strävan mot ljusare nejder, i den lyxälskande
drivhusaristokratins sterilitet ett motstycke till
vinrankans luxurierande ofruktbarhet i tropikernas
fuktiga drivhusluft. Sådana analogier kunna ofta vara
nog så slående, men från naturvetenskaplig synpunkt
måste alla dylika jämförelser betraktas med misstro,
enär de orsakskedjor, som ligga mellan den
väckande impulsen (hungern) och det synliga
resultatet (ökad fortplantning), vanligen äro till den.
grad olikartade, att analogien mellan de båda
företeelserna endast blir av rent yttre och formell art.
Vill man ändå tro på en inre väsengemenskap, så
är det svårt att direkt vederlägga en sådan
uppfattning, men då driver man ej längre
naturvetenskap, utan fysiologisk metafysik, och på det
området är Schopenhauer med sin Metaphysik der
Geschlechtsliebe — könskärlekens metafysik —
säkerligen än i dag den bästa ciceronen.

*




VÄXTERNAS VATTENFÖRBRUKNING

I ett botaniskt arbete från år 1672 berättar en
tysk författare, Munthing, om en underlig växt,
som under natten låter det av rötterna upptagna
vattnet spruta ut genom bladspetsarna i form av
en fin stråle som ur en fontän. »Detta naturens
under», säger Munthing, »torde måhända förefalla
den benägne läsaren icke blott märkvärdigt, utan
rent av otroligt, fastän saken är sann, obetvivlig
och även av redliga och förträffliga män blivit sedd
i min trädgård och med förvåning erkänd som
verklig, när jag förevisade den.»

Trots denna trohjärtade försäkran ansåg man i
allmänhet Munthings uppgifter vara överdrivna,
tills för några år sedan en österrikisk botanist,
Hans Molisch, på nytt undersökte den märkliga
växten och därvid blev i tillfälle att tillfullo
bekräfta Munthings framställning. Växten ifråga, som
tillhör släktet Colocasia och är nära släkt med vår

vanliga Calla, har sitt hemland i tropikerna och
odlas bäst i varma fuktiga drivhus, men ej i kruka,
utan i öppen kast med jord, så att rotsystemet
ej hämmas i sin utveckling. Sådana plantor visa
då den underliga företeelsen i dess fulla kraft: från
bladspetsarna utslungas vattendroppar, som först
stiga omkring en centimeter i höjden och sedan
falla till marken, och därvid ofta följa så raskt
efter varandra, att man ej är i stånd att räkna
dem. Fenomenet gör ett högst överraskande intryck,
man tycker sig, säger Molisch, se en levande
fontän. Stundom steg antalet droppar ända till 100 l
minuten, och det är då ej underligt, att ett enda
blad under loppet av en natt befanns avsöndra
l/10 liter, och att den under en vecka — likaledes
av ett enda blad — utsprutade vattenmängden
översteg en liter. Så riklig var vattenavsöndringen
dock endast under mulna regniga dagar; vid klar
himmel och i torrare luft minskades den märkbart,
och kunde då även upphöra, för att åter framträda
i sin fulla kraft, när himlen mulnade och luftens
fuktighet tilltog.

Det vatten, som växten med sina rötter upptar
ur den gödslade jorden, innehåller betydande
mängder lösta näringsämnen, bland vilka särskilt
kväve-och fosforhaltiga föreningar av kalk, kalium och
magnesium spela en viktig roll. Däremot är det
vatten, som Colocasian sprutar ut genom sina
bladspetsar, i det närmaste kemiskt rent vatten eller
innehåller på sin höjd små mängder av för växten
värdelösa klorföreningar. Redan i denna
omständighet har man en tämligen tydlig fingervisning
angående det gagn, som växten har av sin
vattenkonst: det är en slags filtrering, varvid de
överflödiga vattenmängderna bortskaffas, medan
däremot de värdefulla näringsämnena kvarhållas och
förarbetas i bladen. Vid mulet väder och i hög
luftfuktighet kan man iakttaga samma process i
smått hos många av våra inhemska växter. Ger
man en tidig vårmorgon närmare akt på de unga
råg- och havreplantorna, så ser man, hur det i
spetsen på varje blad sitter en tindrande
vattendroppe, som mången skulle hålla för en daggdroppe,
men som i verkligheten avsöndrats av bladspetsen,
alldeles som hos Munthings Colocasia, fast
kraften här ej räcker till att slunga droppen i vädret.
En sådan utpressning av vattendroppar från bladens
kanter och spetsar är mycket vanlig, särskilt hos
växter på fuktiga lokaler, och betydelsen av denna
vattenavsöndring är alltigenom densamma som hos
Colocasian: genom roten tar växten upp vatten
med lösta näringsämnen, denna vätska ledes genom
stammen upp till bladen, och här sker en filtrering,
så att näringsämnena kvarhållas, medan vattnet
pressas ut i flytande form.

I stort sett är dock denna utpressning av vatten
i droppform endast en nödfallsutväg, som växten
tillgriper, när luftens fuktighetshalt är så hög, att
vattnet ej kan avdunsta i gasform. I klart och
vackert väder försiggår det under den blida årsti-
den en ständig och ofta mycket intensiv
vattenavdunstning från bladens yta, huvudsakligen från
bladens undersida, där hudvävnaden är
genomborrad av miljoner fina hål eller springor, som äro så små,
att deras yta t. ex. hos Agapanthus endast uppgår till
0,000047 kvadratmillimeter. Varje sådan springa (som
på det botaniska språket kallas klyvöppning) är
begränsad av två halvmånformiga celler, som kunna
ändra form, så att den mellan dem befintliga öppningen
allt efter omständigheterna vidgas eller minskas eller
rent av bringas att försvinna. Det senare blir fallet
så snart bladens vattenhalt sjunker under en viss
nivå, så att en fortsatt vattenavdunstning skulle
verka menligt på de gröna cellernas livskraft: då
stängas klypöppningarna, och från att ha varit
genomborrad av miljoner små hål förvandlas
hudvävnaden till en hermetiskt sluten hinna. Men så
snart växten blir i tillfälle att med rötterna uppta
nya vattenmängder (genom regn eller
bevattning), så öppna sig åter klyvöppningarna, och
genom miljoner springor strömmar nu vattengasen
ut i luften, medan luftkolsyran samtidigt strömmar
in i bladets inre, där den omvandlas till socker
och stärkelse.

Under vackra vår- och sommardagar försiggår
det alltså genom växtens stam en ständig
vattenströmning från roten upp till bladen, där vattnet bortgår i
gasform genom klyvöppningarna, medan de med
vattnet ur jorden upptagna näringsämnena stanna
kvar och förarbetas till äggviteämnen och andra
för växtens liv och tillväxt nödvändiga ämnen.
Vattenavdunstningen från bladen, eller
transpirationen, som botanisterna kalla denna process, är
därför ett mycket viktigt led i växtens näringsliv, och
de vattenmängder, som växterna på detta sätt sända
ut i luften, äro ofta högst betydliga. Under varma
solskensdagar kan en enda solrosplanta avdunsta
en liter vatten, en björk med omkring 200,000
blad kan under liknande omständighet sända 300—
400 kilogram vatten i gasform ut i luften. Den
vattenmängd, som ett hektar bokskog transpirerar
från den 1 juni—1 december har man beräknat
till omkring tre miljoner kilogram,
transpirationsmängden från en kornåker på ett hektar till
omkring två miljoner kilogram under en
vegetationsperiod.

Dessa kolossala vattenmassor lyftas nu i flytande
form från rötterna genom stammen upp till bladen
med en hastighet, som stundom kan uppgå till sex
meter i timmen. Om man betänker att vissa träd,
t. ex. australiska feberträden kunna nå en höjd av
150 meter, så inser man lätt att det måste vara
ett ganska påkostande arbete, som trädet utför,
när det lyfter tusentals kilogram vatten upp i sin
krona, och man kan fråga sig, varifrån växten får
kraft till sådana prestationer. Ehuru
vattenstigningen i trädstammarne är en fråga, angående vilken
det på vissa punkter råder meningsskiljaktighet
bland fackmännen, torde man dock utan risk kunna
påstå, att det även här är solljuset, som är den
förnämsta kraftkällan. Redan det förhållandet, att
samma träd, som en solklar dag transpirerar 3—
400 kilogram vatten, under mulna dagar ej förmår
att avdunsta mer än ett par kilogram, vittnar om
den avgörande roll, som solljuset spelar härvidlag.
Engelska forskare ha också på senare åren
beräknat, att av den solljusenergi, som en klar
sommardag tillföres ett grönt blad, absorberas 28 proc.
av detta, varvid ungefär 0,5 proc. av energin
användes för kolsyreassimilationen, de övriga 27,5
proc. för transpirationen.

*

I trakter med soligt och torrt klimat går
transpirationen av stapeln utan några svårigheter, men
annorlunda ställer sig saken i sådana länder, där
regnet långa tider av året hör till dagordningen,
och solstrålarna endast undantagsvis lysa upp den
av fuktighet mättade atmosfären. Här ha växterna
att kämpa med större svårigheter, när det gäller
att få till stånd den vattenavdunstning, som är
nödvändig för att tillräckliga mängder näringsämnen
skola tillföras bladen ur jorden, och i kampen mot
dessa svårigheter ha växterna förvärvat vissa
egendomliga drag, som först uppmärksammats och fått
sin riktiga tydning av en svensk botanist, lektor
Richard Jungner. I de regnrika skogarna kring
Kamerunbergen (Kilimandscharo) iakttog Jungner,
att de flesta där växande träd hade blad, som voro
utdragna i en lång spets, vilken av honom
tolkades som en inrättning för att bortleda regnvattnet
och härigenom åstadkomma en snabb torkning av
bladytan, Ungefär samtidigt gjorde den tyske
botanisten Stahl alldeles liknande iakttagelser i de
regnrika bergsskogarna på Java och särskilt i den
här på 1,400 meters höjd belägna botaniska
trädgården vid Tjiboda. Liksom i Kamerun utmärka
sig även här de inhemska växterna genom sina
nedåt riktade, i en lång spets utdragna blad; dessa
äro dessutom mycket lätt vätbara, så att en
vattendroppe, som träffar dem, genast breder ut sig över
hela ytan. Den utdragna spetsen, den s. k,
droppspetsen når ofta en högst betydande längd; hos
en ficusart, där bladskivan är 10 cm. lång, har
droppspetsen en längd av 7,5 cm., och liknande
dimensioner uppnår den hos många andra i dessa
trakter inhemska växter, särskilt hos träd och
buskar, som härigenom erhålla ett högst
karaktäristiskt yttre. Så snart det i dessa skogar börjar
regna, ser man vattnet rinna ner från bladspetsarne
i otaliga glänsande strålar och när regnet upphört,
äro ofta redan efter 20 minuter de med
droppspets försedda bladen fullkomligt torra, medan
däremot från andra trakter inplanterade växter,
vilkas blad sakna droppspets — ek, äppleträd o.
s. v. — ännu stå med fullkomligt genomblött
lövverk. Klipper man med en sax av droppspetsen,
så dröjer det 3—5-dubbla tiden innan bladytan
hinner bli torr; droppspetsens torrläggande för-
måga beror just därpå, att den fint utdragna
spetsen ej förmår hålla kvar större vattendroppar —
därav det ständiga neddroppandet, som jämte
bladytans lätta vätbarhet åstadkommer bladens hastiga
torrläggning. För transpirationen är denna raska
torkning av bladytan mycket fördelaktig, ty först
sedan den har skett, kan vattenavdunstningen från
bladens inre komma till stånd. Därjämte är den
raska torrläggningen även så till vida nyttig, som
den till en viss grad hindrar mossor och alger
från att slå sig ned på bladen, vilket i dessa trakter
annars gärna inträffar just med blad, som av en
eller annan anledning berövats sin droppspets.

I de regnrika bergskogarna i Kamerun finns det
emellertid även växter, vilkas blad fullkomligt sakna
droppspets. Dit höra de underliga Mimosa-arterna,
vilkas blad i uppehållsväder stå horisontalt, men i
regnväder rikta sig rakt uppåt, så att
regndropparna störta förbi de glatta vaxbeklädda
bladskivorna och rulla ned utefter bladskaften.

Växter med rörliga blad finnas även i nordligare
länder; bland våra inhemska växter äro harsyran
och många ärtväxter utmärkta genom sin förmåga
att låta bladen sova, d. v. s. under natten intaga
en annan ställning än om dagen. Betraktar man en
julinatt acacians blad, så finner man, att alla
småbladen, som om dagen voro horisontalt riktade, nu
vänt sig lodrätt nedåt; andra växter t. ex. vitmållan
Colutea, medicago o. s. v., vilkas blad ävenledes
om dagen stå horisontalt, ha ändrat läge och rik-
tat sig rakt uppåt. Karaktäristiskt för
sömnställningen om natten är alltså att bladen intaga en
vertikal ställning, rakt nedåt eller rakt uppåt; fram
på morgonen, när solen hunnit verka, ställa de sig
åter horisontalt, för att fånga så mycket ljus som
möjligt. Ehuru denna växtens sömn — Somnus
plantarum — redan var känd av den romerske
naturforskaren Plinius, är Darwin dock den förste,
som på allvar sökt utröna vad gagn växterna kunna
ha av dessa rörelser, som naturligtvis äro förenade
med en viss kraftförbrukning. Darwin fann, att om
man under kalla och klara frostnätter utsatte
harsyran, melilotus och liknande växter för kölden,
efter att genom förband o. s. v. ha hindrat en del
av bladen från att intaga sömnställningen, så
skadades dessa senare betydligt mera av kölden än
de sovande bladen. På denna grund var Darwin
böjd för att uppfatta sömnställningen som ett
skyddsmedel mot köld. Nu är det emellertid ett faktum
att växter med sovande blad äro vida talrikare i
de varma länderna, särskilt i tropikerna än i de
kalla zonerna, och redan denna omständighet gör
det svårt att tillerkänna det Darwinska
åskådningssättet allmängiltig betydelse. Däremot har Stahl
funnit att blad, som ställt sig vertikalt, härigenom
undgå det daggbeslag, som på natten och morgonen
annars avsätter sig på bladens över- och undersida,
och genom sin närvaro hindrar vattenavdunstningen
från bladens inre d. v. s. transpirationen, som först
kan   komma   i gång, sedan daggbeslaget avdunstat.
Särskilt i tropikerna, där daggen faller ytterst
rikligt, betyder undgåendet av daggbeslag utan
tvivel en avsevärd vinst med hänsyn till de
näringsämnen, som med transpirationsströmmen tillföras
bladen.

Även hos våra inhemska växter finner man vid
närmare aktgivande åtskilliga egendomligheter, som
stå i närmaste samband med deras vattenekonomi.
Av de fjärilsblomstriga växterna äro klöver, luzern,
käringtand, melilor, esparsett, kronärtbuske o. s,
v. alla i stånd att låta bladen intaga sömnställning,
men alla dessa sakna förmågan att ur bladen
utpressa vatten i flytande form. Däremot sakna
arterna av släktet Lathyrus (skogs-, ängs- och
rosenvial) förmågan att sova, men äga däremot i
bladspetsen en väl utvecklad vattenpor, genom vilken
de pressa ut vatten i droppform, när
avdunstningen i gasform är försvårad genom daggbeslag och
hög luftfuktighet. Samma förmåga att aktivt pressa
ut vatten äga bladen på aspens rotskott, vilka ofta
äro omgivna av högt gräs och med styva skaft
orörligt fästa vid stammen. Darr-bladen i aspens
krona sakna däremot förmågan att utpressa vatten
i droppform, men detta kompenseras genom
bladens dallrande rörelser, varigenom
vattenutdunstningen i gasform, enligt vad man experimentellt
kunnat visa, ökas med 50 proc. Här varsnar man
kontrasterna mellan folktrons och vetenskapens
åskådningssätt i dess fulla skärpa: enligt denna
förra är den omständigheten att Kristi kors en
gång tillyxats av aspträd orsaken till att aspens
blad än i dag skälva och darra utan återvändo,
enligt den senare är asplövens dallring ett medel,
varigenom växten påskyndar näringsupptagandet
ur jorden och därmed hävdar sin plats i kampen
för tillvaron.

*




BLÅSYRA OCH FORMALIN

På öarne i malajiska arkipelagen växer ett
resligt lövträd, Pangium edule, vars oljrika
nötter begärligt ätas av infödingarne, men först
sedan de upphettats eller en längre tid urlakats
med vatten, enär de i sitt naturliga skick innehålla
ett häftigt verkande gift. Tack vare denna
egenskap användas emellertid Pangiumnötterna av
infödingarne som konserveringsmedel, särskilt av fisk,
som skyddas mot förruttnelse, om de råa nötterna
införas i fiskens inre; vid kokning eller stekning
förflyktigas giftet, som hindrat
förruttnelsebakteriernas utveckling, och köttet kan då ätas utan
fara. Även trädets bark innehåller den giftiga
substansen, och det i så stor mängd, att den dödar
fisk, om den i pulveriserat tillstånd kastas i vatten;
likaså har man konstaterat förgiftningsfall med
dödlig utgång hos boskap, som ätit av
Pangiumträdets blad.

Redan på 1850-talet uttalade en fransk läkare
den förmodan, att Pangiumgiftet, som påtagligen

utgöres av en i vatten löslig och lätt flyktig
substans, i själva verket vore blåsyra. Denna förmodan
har sedermera, tack vare holländaren Greshoffs
undersökningar, visats vara fullkomligt riktig: i
fröna, i bladen, i barken och i frukterna av
Pangium finns det blåsyra och det så rikligt att ett
enda träd enligt Greshoffs undersökningar
innehåller omkring 350 gram av detta gift, d. v. s. en
dos, som skulle räcka till att ta livet av drygt
sjutusen människor.

I de levande cellerna förekommer blåsyran icke
i fullkomligt fri form, utan löst bunden vid en
sockerartad substans; denna förening sönderdelas
emellertid ytterst lätt, varefter blåsyran genast
utvecklar sin fulla giftverkan. Med tanke på det
gagn, som växterna i allmänhet ha av gifter, som
de hysa i sina vävnader, skulle man närmast vara
böjd för att uppfatta blåsyran som ett
skyddsmedel mot växtätande djur, analogt med garvsyrorna
och de eteriska oljorna, vilkas skyddande
betydelse numera är höjd Över allt tvivel. Men redan
den omständigheten, att Pangiumträdets blåsyrehalt
visserligen förgiftar kreaturen, men dock ej
avskräcker dem från att förtära Pangiumbladen visar
att blåsyran i detta fall åtminstone icke är något
effektivt skyddsmedel. Härtill kommer att blåsyrans
lokalisation i växten är en helt annan än de
ämnens, vilka som garvsyrorna och de eteriska oljorna
tjäna att göra växten oaptitlig för djuren: medan
dessa senare — av lätt insedda skäl — äro för-
67

lagda till växtens perifera delar, grenarnas bark
och bladens överhud, uppträder blåsyran
huvudsakligen i ledningsbanorna och hos bladen i vissa
bestämda celler. Och på hösten, när lövverket
gulnar och de värdefulla näringsämnena vandra ur
bladen in i stammen, följer även blåsyran med, så
att avfallna Pangiumblad äro så gott som kemiskt
fria från blåsyra.

Med dessa förhållanden som utgångspunkt har
en holländsk botanist, Melchior Treub, under en
lång följd av år anställt undersökningar för att
komma på det klara med den roll, som blåsyran
spelar i Pangiumträdets liv. Och resultatet av hans
mångåriga och med stor omsorg utförda
undersökningar kan i korthet formuleras så, att blåsyran
hos Pangiumträdet är ett mellanstadium på vägcn
till äggviteämnenas bildning ungefär som sockret
är ett förstadium till stärkelsebildningen i bladen.
Blåsyrans sammansättning är ganska enkel, varje
blåsyremolekyl består av en atom väte, en atom
kol och en atom kväve; äggviteämnena innehålla
utom dessa element även syre och helt små
mängder svavel. Kvävet, som i äggviteämnena uppgår
till omkring 15 procent, kan växten ej ta ur
luften, enär dess fria kväve är fullkomligt
oanvändbart; hela sitt kvävebehov täcker växten genom
att ur jorden upptaga salpetersyrade salter (kalk- och
kalisalpeter o. s. v.), som sedan lösta i vatten ledas
från rötterna upp till bladen, där de förarbetas
till äggviteämnen. Här — i de gröna cellernas labora-
torium — sammanträffar nämligen den ur jorden
upptagna salpetersyran med den ur luften
inströmmande kolsyran, vilken senare under solljusets
inflytande förvandlas till socker, och som en första
råprodukt av föreningen mellan socker och
salpetersyra alstras då — i Pangiumträdets blad — blåsyra,
som sedermera genom förtätning, upptagande av
svavel o. s. v. ger upphov till de ytterligt
sammansatta äggviteämnena. För denna uppfattning talar
en hel rad av fakta som Treubs undersökningar
bräkt i dagen: blåsyran bildas — alldeles som
stärkelsen — i bladen om dagen, men minskas eller
försvinner under natten; avskurna blad kunna bilda
blåsyra i mörker, om man låter dem uppsuga
salpeter och socker; den under dagen bildade
blåsyran vandrar under natten in i stammen och detta
på alldeles samma vägar, som tjäna till transport
för äggviteämnena; affallande höstblad äro så gott
som kemiskt fria från blåsyra o. s. v. Allt i allt
synas mycket viktiga skäl tala för att den Treubska
uppfattningen av den roll som blåsyran spelar i
Pangiumträdets liv, är den riktiga, och vi tyckas
sålunda bli stälda inför den underliga paradoxen,
att modersubstansen till den levande materien i
detta fall är ett dödligt gift, — blåsyran, livets
begynnelse och livets fiende.

En annan fråga är, i vad mån de hos
Pangiumträdet konstaterade förhållandena kunna göra
anspråk på allmän giltighet. Härpå kan man svara
både ja och nej. På senare åren har man nämligen,
särskilt i tropikerna funnit en mängd växter, som
innehålla betydande mängder blåsyra i löst
bunden form, somliga t. ex. den s. k. månbönan
(Phaseolus lunatus), lika rikligt som Pangiumträdet.
Men gentemot dessa blåsyrehaltiga arter står den
överväldigande majoriteten av växter, hos vilka
man ej kunnat påvisa ett spår av blåsyra, och det
synes då högst sannolikt, att äggvitebildningen hos
dessa försiggår efter ett annorlunda beskaffat schema
än det som tillämpas hos Pangium. Å andra sidan
kan man även räkna med den möjligheten, att
blåsyran i dessa fall visserligen bildas, men samtidigt
omvandlas så hastigt, att den ej kan påvisas med
kemiska reagentier.

En analogi till det senast ponerade alternativet
synes — till en viss grad åtminstone — faktiskt
vara realiserad vid en annan, lika viktig
livsprocess hos växten, den nämligen, då de gröna cellerna
i bladen med ljusets hjälp förvandla vatten och
kolsyra till socker, som sedan ytterligare förtätas
till stärkelse. Medan äggviteämnena äro ytterligt
sammansatta kroppar — en enda äggvitemolekyl
består, har man sagt, av flera atomer än vi se
stjärnor på himlavalvet en klar natt — är sockrets
sammansättning relativt enkel, i det att en
sockermolekyl består av 12 atomer väte, 6 atomer syre
och 6 atomer kol. I jämförelse med vatten och
kolsyra är sockret dock en ganska komplicerad
förening, och det synes därför föga sannolikt, att
kolsyran och vattnet, efter avskiljandet av  syr-
gasen, skulle omedelbart ge upphov till sockret.
Redan för många år sedan har därför den berömde
kemisten Bayer uttalat den förmodan, att det som
förstadium till sockret skulle uppstå en kropp,
som endast består av en atom kol, en atom syre
och två atomer väte, och som sedan genom
förtätning av sex molekyler skulle ge upphov till
sockret. Detta av Bayer ponerade mellanstadium
är emellertid, liksom blåsyran, ett ytterst starkt
gift, nämligen den värksamma beståndsdelen i
formalin, som på kemisternas språk kallas formaldehyd,
och som tack vare sin lättflyktighet och sin
giftighet numera i stor skala användes som
desinfektionsmedel. Alltså skulle även det blida och närande
sockret ha sitt närmaste ursprung ur ett av de
starkaste gifter, som vi känna!

I själva verket tyckes det också förhålla sig så;
i varje fall synes vågskålen i nuvarande stund
avgjort luta till förmån för det Bayerska
åskådningssättet. För det första har man hos en stor mängd
växter kunnat påvisa formaldehyd — visserligen i
helt små mängder — i de gröna bladen. För det
andra, och detta är nog det viktigaste argumentet,
har en österrikisk forskare, Victor Grafe, helt
nyligen ådagalagt att växter, som odlas i kolsyrefri
atmosfär, och följaktligen äro avspärrade från den
kolkälla som normalt står den till buds, växa och
frodas alldeles utmärkt, om luften, vari de växa i
stället för kolsyra innehåller formaldehydgas. Ävenså
har Grafe kunnat visa, att det av formaldehyden
bildas socker, liksom det ungefär samtidigt av
andra forskare fastställts, att formaldehyd även i
djurorganismen kan kondenseras till ett
stärkelse-artat ämne (glukogen). Intressant är även den av
Grafe gjorda iakttagelsen, att medan formaldehyden,
såsom man redan förut visste, är ett ytterst starkt
gift för levande celler i allmänhet, äro däremot de
gröna (klorofyllhaltiga) cellerna märkvärdigt
resistenta mot ifrågavarande ämne; detta tyder också
på att formaldehyden spelar in vid den process,
som under solljusets inflytande normalt försiggår
i klorofyllkornen.

Det tycks alltså, som måste den livlösa materien,
kvävet, vattnet och kolsyran, först förvandlas till
gift för att sedan som byggnadsstenar kunna
infogas i den konstrika arkitektur, som är bäraren
av livet. En underlig väg — lika underlig som
när efter organismens död de socker- och
äggvite-artade ämnena förvandlas till förruttnelsens
stinkande och giftiga produkter, innan de till sist uppgå i
det elementära kaos. Först kaos, så gift, så liv — så
åter gift och så åter kaos, det är den kretsgång,
vartill materien tyckes dömd på vår planet. Den arma
materien — det käns nästan tryggt att veta, att
dess existens i grunden är lika problematisk som
guds egen.

*






VÄXTCHIMÄRER

I Lunds botaniska trädgård växer det på ett
undangömt ställe ett märkvärdigt gullregnsträd
som undgår de flestas uppmärksamhet, men som
vid blomningstiden företer en högst märklig
anblick. Medan en del av grenarna bära blommor,
som till form och färg fullkomligt överensstämma
med det vanliga gullregnets, är det stora flertalet
blommor icke gula, utan röda i en mellanton
mellan purpur och tegelrött; och högt uppe i
grenverket varsnar man på ett par ställen kvastliknande
grengyttringar, som bära ett tredje slag av
blommor, mörkt purpurröda och i övrigt till storlek
och form fullkomligt överensstämmande med
blomman hos en lågväxt systerart till gullregnet,
Cytisus purpureus.

Den enklaste tydningen av denna gåta vore
onekligen att uppfatta det hela som ett resultat
av   konstgjord   ympning,   varigenom grenarna med

purpurröda och de med rent gula blommor
ympats in på ett träd, som normalt frambringar
tegelröda blommor. Men den enklaste tydningen är icke
alltid den sannaste, och att den nu antydda
förklaringen ej håller streck, visar sig tydligt nog,
om man låter en stickling, tagen från den
tegelrött blommande stamformen, växa ut till ett
självständigt träd. Förr eller senare bryta då fram
grenar, som frambringa rent gula blommor, och i
regeln även sådana, som blomma i purpurrött, så
att den gamla anblicken av ett träd med tre olika
slags blommor är återställd.

Man har i den vetenskapliga världen länge tvistat
om den verkliga naturen av detta underbara
gullregn, som efter sin upptäckare, en fransk
trädgårdsmästare vid namn Adam, alltjämt kallas Cytisus
Adami. Enligt Adams uppgift skulle trädet ha
uppstått därigenom att en gren av det rödblommiga
gullregnet (Cytisus purpureus) ympats in på den
vanliga cytisen: härvid skulle från själva ympstället
ha vuxit ut en gren, som visade sig vara en slags
mellanform mellan de båda nämnda arterna, och
som därför tolkades som en bastard, uppkommen
icke genom könslig befruktning, utan genom
ympning, en s. k. ympbastard. Härvid förutsattes, att
det på någon punkt av ympstället, där de båda
arternas cellvävnader berörde varandra, ägt rum
en cellsammansmältning av lika intim och
genomgripande natur som den, vilken försiggår vid den
vanliga befruktningen, då ett sädesdjur
sammansmälter med ett ägg.

Emellertid började småningom tvivel om
riktigheten av denna uppfattning att uppstå, särskilt
därför, att det trots talrika och ofta upprepade
försök aldrig ville lyckas någon att genom
ympning av de båda stamarterna framställa den
underliga mellanformen. Däremot tycktes de Mendelska
upptäckterna, som efter att ha varit förbisedda ett
kvarts sekel kommo till sin rätt för tolv år sedan,
även kasta ett ljus över den verkliga naturen av
Cytisus Adami. Att man vid korsning mellan en
rödblommig och en vitblommig växt ofta får en
bastard med ljusröda blommor, var en känd sak,
men Mendel lyckades visa, att bastardens avkomma
åter klyver sig i tre typer, av vilka en (50 proc.)
är alldeles likadan som bastarden, medan däremot
de två andra typerna slå tillbaka till föräldrarne,
så att man erhåller 25 proc. rent vitblommiga och
25 proc. (djupt) rödblommiga individer.
Överensstämmelsen med förhållandena hos Cytisus var ju
påtaglig, tyckte man, och från flera håll
proklamerade man, med den berömde holländaren Hugo
de Vries i spetsen, att Adamsgullregnets gåta var
löst: det var en vanlig bastard, som endast
företedde den egenheten, att återfallet till föräldrarne,
som annars endast sker hos bastardens
avkomlingar, här ägde rum hos bastarden själv. Att den
franske trädgårdsmästarens uppgifter gingo i en
annan riktning tillmätte man ingen betydelse, lika
lite som det faktum att en befruktning av det
vanliga gullregnet med frömjöl av Cytisus
purpu-reus (eller tvärtom) ännu aldrig lett till
uppkomsten av någon bastard.

Några år efter det att Mendels epokgörande
forskningar blivit återupptäckta ingingo emellertid
från Frankrike underrättelser om en ny
ympbastard, som av allt att döma bildade ett fullkomligt
motstycke till Cytisus Adami. Denna gång gällde
det en mellanform eller rättare sagt två
mellanformer mellan hagtornsbusken och den s. k. mispeln
(Mespilus germanica).

Från själva sammanväxningsstället, där mispeln
ympats in på hagtornet, bröto bland många normala
skott fram tre stycken, som varken voro mispel
eller hagtorn, utan mellanformer mellan båda dessa
trädslag, varvid den ena typen, som döptes till
Crataego-mespilus Dardari, mera liknade mispeln,
medan de två andra (Crataego-mespilus
Asnièresi och Jouini) kommo närmare hagtornet. Dessa
underliga mittelbildningar, som uppstodo i en
trädskola i Bronvaux nära Metz, ha sedermera förts i
handeln och finnas numera även i Lunds botaniska
trädgård. Formen Dardari har liksom mispeln
helbräddade, filthåriga blad, men grenarne erinra
genom sina talrika och starka tornar om hagtornet;
blommorna äro mindre än vanliga mispelblommor,
ståndarnes och pistillernas antal också ringare, men
frukterna äro till formen fullkomliga mispeläpplen,
fast något mindre. Den andra formen (Asnièresi)
erinrar till växtsätt och utseende mest om
hagtornet, men har ej som detta glatta, utan filthåriga
blad; den blommar ytterst rikt och står i början
av juni översållad med blommor, vilka äro något
större än hagtornets och i början grönvita, sedan
rent vita och slutligen blekt rosenröda.
Frukterna likna hagtornets, men bli vid mognaden icke
röda utan bruna och äro beklädda med en
silvervit hårfilt.

Dessa märkvärdiga hagtornsmisplar visade
överensstämmelse med Adamsgullregnet även däri, att
de då och då slogo tillbaka till stamformerna, så
att det än bröt fram normala hagtornsgrenar, än
normala mispelskott. Samma återslag till
stamformerna erhölls även vid frösådd: så t. ex. grodde
av hundra utsådda Asnièresi-frön tre, och dessa
gåvo uteslutande rena hagtornsbuskar. Efter sådana
erfarenheter tycktes problemet mera invecklat än
någonsin.

•                            

För att bringa någon klarhet i dessa frågor
påbörjade för en del år sedan en av de
skarspsyn-taste bland Tysklands yngre botanister, Hans
Winkler, en undersökning i stor skala, som även
på flera punkter medfört definitiva, om också helt
oväntade resultat. Som försöksobjekt valde
Winkler två allmänt bekanta växter, den vanliga tomaten
och den vilt växande nattskattan, ett vackert ogräs

med vita blommor och svarta bär, som om hösten
är mycket vanligt i våra trädgårdar. Innan själva
ympförsöken anställdes, hade Winkler genom
vidlyftiga kulturer övertygat sig om, att både den
använda tomatsorten och nattskattan voro
fullkomligt konstanta och ur stånd att frambringa några
nybildningar i form av mutationer,
knoppmutationer eller dylikt. Därefter företogos själva
ympningarna, som försiggingo så, att en gren av den
ena arten med den nedre kilformigt tillskurna
ändan inpassades i en med kniv utskuren, lagom stor
klyka på moderplantan. Efter några veckor, sedan
sammanväxningen var fullbordad, avskars
ympgrenen med ett tvärsnitt mitt igenom ympstället, så
att snittytan på detta sätt kom att bestå av både
tomat- och nattskattevävnad; från denna så
beskaffade snittyta framvuxo sedan ~— som en direkt
följd av det operativa ingreppet — en mängd nya
skott, somliga tillhörande tomaten, andra nattskattan.
Om överhuvudtaget ympbastarder voro möjliga att
framställa, så borde man, resonerade Winkler, kunna
vänta att sådana skulle växa ut från de sömmar,
som betecknade sammanväxningsställena mellan to»
matens och nattskattans vävnader.

I själva verket erhöll Winkler redan år 1907
på detta sätt en mycket underlig nybildning, som
han på grund av dess analogi med de paradoxa
sagoväsen, vilka forntidens skriftställare skildrade
som »framtill lejon, baktill drake», hänförde till
en   ny   grupp   av   organismer, som han döpte till
chimärer. Den ifrågavarande växtchimären var
nämligen till ena längshalvan av en vanlig nattskatta,
till andra halvan en tomat; skiljelinjen gick från
skottets bas ända upp till spetsen, och där den
träffade bladanlagen, uppstodo blad, vars ena hälft
var nattskatteblad, andra hälften tomatblad.
Chimären var tydligen ett skott, som uppstått just på
gränslinjen vid ympningsstället; att ena halvan då
utgjordes av tomat-, den andra av nattskattevävnad
var egentligen ej märkvärdigt, det egendomliga var
snarare den harmoniska samverkan, vartill de båda
kontrahenterna bekvämade sig, då de på detta sätt
enade sig till en ny organism, som i allt förhöll
sig som en enhetlig bildning. Det är annars
fullkomligt omöjligt att på sexuell väg d. v. s. genom
korsbefruktning med frömjölet framställa någon
bastard mellan nattskattan och tomaten.

Med hänsyn till det problem, som närmast givit
impulsen till Winklers undersökningar — frågan
om ympbastardernas verkliga natur och
uppkomstsätt — hade den erhållna växtchimären ingenting
att säga, då den ju uppenbarligen var en bildning
av helt annat slag än Cytisus Adami och
hagtornsmisplarna, vilka äro tydliga mellanformer mellan
stamarterna. Winkler fortsatte emellertid sina
mödosamma försök, och som resultat av 268 ympningar,
som företogos sommaren 1908, erhölls bland
omkring tretusen normala skott ytterligare fem
chimärer och ett skott, som till punkt och pricka
överensstämde med det utseende, som kunde väntas
hos en ympbastard mellan nattskatta och tomat.
Bladen hos nattskattan äro enkla och helbräddade,
hos tomaten däremot parbladiga med sågade
småblad; hos nybildningen voro bladen enkla som hos
nattskattan, men sågade i kanten som hos tomaten.
Stammen är hos nattskattan så gott som
fullkomligt glatt, utan hårbeklädnad, hos tomaten däremot
tätt överdragen med långa, ulliga hår; i detta fall
liknade nybildningen mera tomaten, vars
karaktäristiska doft den även ägde, ehuru märkbart
försvagad. Blomman visade sig vara en fullkomlig
mellanform mellan de båda kontrahenterna: medan
nattskattan har rent vita kronblad och blomman
en bredd av 11 —12 mm., och tomaten bjärt
citrongula blommor med en bredd av 22—25 mm., var
nybildningens blomfärg ljust citrongul och
blommornas bredd i genomsnitt 16 mm. Fruktämnet
var hårigt som hos tomaten, men frukterna svarta
som hos nattskattan, ehuru något större.

På grund av dessa förhållanden och även andra,
som här ej kunna relateras, ansåg Winkler sig i
denna nybildning ha funnit den länge sökta
ympbastarden, som han efter universitetsstaden
Tubingen, i vars botaniska trädgård han gjort alla sina
försök, döpte till Solanum tubingense. Upptäckten
väckte ett kolossalt uppseende, icke blott i den
lärda världen, utan även i lekmannakretsar, så t.
ex. innehöll Dagens Nyheter på sin tid icke blott
en utförlig beskrivning, utan också en avbildning
av denna märkliga Solanum tubingense. Intresset
nådde sin höjdpunkt, när Winkler redan nästa år
kunde framlägga ytterligare fyra nya ympbastarder
mellan tomat och nattskatta, vilka alla uppkommit
på samma sätt som Solanum tubingense, men dock
visade bestämda avvikelser såväl från denna som
sinsemellan. Så t. ex. kom en av dessa
nybildningar, som av Winkler döpts till Solanum proteus
mycket närmare tomaten är nattskattan, andra
intogo en mera utpräglad mellanställning o. s. v.
Men gemensamt för alla dessa ympbastarder var
den onekligen något fatala egenskapen, att vid
frösådd regelbundet slå tillbaka till föräldrarna: så
gåvo frön av S. tubingense idel nattskattor, frön
av S. proteus endast rena tomater.
Överensstämmelsen med hagtornsmispeln var emellertid
påfallande.

Den riktiga tydningen av dessa underliga
dubbelväsen uttalades nu gissningsvis av den framstående
Berlinbotanisten Erwin Baur, som genom sina
skarpsinniga undersökningar över de vitfläckiga
pelargoniernas natur kommit att beröra
ympbastardernas problem. Enligt denna uppfattning skulle
ympbastarderna vara ett slags »chimärer», men
icke bildade genom sammanväxning på längden,
utan så, att den ena artens vävnader spänts över
den andra artens som ett yttre överdrag kring en
central stomme. Winkler har också genom en
ingående anatomisk undersökning kunnat visa, att
denna uppfattning träffar det riktiga. Så är hos
Solanum tubingense överhuden (det yttersta cell-

lagret) bildat av tomatens överhud, hela hela dess
inre kroppsmassa däremot är nattskattans vävnader;
hos Solanum Proteus är förhållandet omvänt, så
att en tunn nattskattehud omsveper en inre stomme
av tomstvävnad, hos en tredje ympbastard bestå
överhuden och det närmast under liggande
celllagret (alltså två cell-lager) av nattskattevävnad,
resten av tomatvävnad o. s. v. Hos Cytisus Adami
är överhuden bildad av purpurgullregnet, den inre
massan däremot av det vanliga gullregnet, och på
samma sätt äro hagtornsmisplarna chimärer, där
mispeln (eller hagtornet) bildar överhuden, den
andra kontrahenten det övriga av växten.

Med denna tydning, som stöder sig på ingående
anatomiska undersökningar, har mycket av den
gåtfulla mystik, som omgav ympbastardernas väsen,
förflyktigats. Man behöver nu ej längre, som
särskilt Winkler att börja med fruktade — eller
hoppades — med anledning av ympbastarderna
underkasta våra föreställningar om befruktningsförloppet
o. s. v. någon genomgripande revision, ty med
befruktningen har ympbastardernas uppkomst
ingenting att skaffa. Men även i sitt avslöjade skick ha
ympbastarderna många intressanta problem att bjuda
på; så t. ex. är det ju mycket egendomligt, att
blotta närvaron av tomatens överhud, som består
av ett enda cell-lager, knappast tjockare än 1/100
millimeter, kan förmå nattskattans blad och
blommor att ändra form, så att de närma sig tomatens.
Om man tänker sig att man på ett tidigt stadium,
helst redan i moderlivet, kunde ersätta en
hundvalps hud med kattskinn, och det sedermera visade
sig, att den så behandlade hunden växte ut till ett
fullkomligt mellanting mellan hund och katt, så
skulle man häri ha ett motstycke till Solanum
tubingense och de andra ympbastarderna i
växtriket.

*




YMPNING I DJURRIKET

MEDAN man sedan mer än två tusen år sedan
känner konsten att genom ympning föröka
och transportera ädla träd och buskar, som endast
med svårighet eller kanske alls icke kunnat
uppdragas ur frön, har det dröjt ganska länge, innan
man med djur kunnat utföra operationer jämförliga
med ympningen inom växtvärlden. Orsakerna
härtill äro mångahanda och delvis lätt skönjbara:
växternas organ äro i regeln vida enklare byggda
än djurens, deras förmåga att växa i många fall
nästan obegränsad, motståndskraften mot bakterier
även större än hos avskurna djuriska organ.

Emellertid har de senare årens forskning
ådagalagt, att skillnaden mellan växt och djur icke heller
på detta område är så stor som man föreställt sig,
utan att man icke blott på djur, utan också på
människor kan företaga ympningsexperiment, som
både med hänsyn till teknik och resultat äro minst
lika anmärkningsvärda som de underligaste
ympningar i växtriket. Det ser nästan ut som skulle

den moderna kirurgien, tack vare sina hjälpmedel:
narkosen, den lokala anästesien och aseptiken
numera kunna åstadkomma nästan vad som hälst, när
det gäller att stycka och åter sammanfoga levande
organismer; rättvisligen bör man kanske dock
erkänna, att våra dagars zoologer, särskilt de
amerikanska, gå kirurgerna tätt i spåren.

En del av dessa ympningar på djur kunde vid
första påseende närmast förefalla som tekniska
konststycken utan någon djupare vare sig teoretisk
eller praktisk betydelse. När man t. ex. ser ett
marsvin, som tätt invid ena örat fått sig inympad
en bröstkörtel, så skulle man kanske vid första
ögonkastet vara böjd för att beteckna detta som
ett utslag av kirurgiskt okynne. Men annorlunda
gestaltar sig saken, om man betraktar ett sådant
marsvin, när det blivit havande och föder sina
ungar: det visar sig då, att den inympade
bröstkörteln börjar svälla och avsöndra mjölk alldeles
vid samma tidpunkt, som de normala brösten börja
utöva denna funktion. Och härav kan då fysiologen
dra en mycket viktig slutsats angående
kommunikationen mellan bröst och livmoder. Hur kan den
vid örat inympade bröstkörteln få känning av vad
som försiggår i den deI av organismen där fostret
utvecklas? Någon nervledning mellan dessa båda
organsystem existerar ju icke, och dock äro
processerna i underlivet uppenbai-ligen i stånd att
framkalla mjölkavsöndring i bröstkörteln uppe vid
örat. Svaret är tydligen det, att korrespondansen
mellan de båda organen i detta fall icke sker genom
nervsystemet, utan på kemisk väg, genom blodet,
nogare uttryckt så, att det under havandeskapet
och vid födseln i de härvid direkt verksamma
organen nybildas vissa ämnen, som genom blodet
tillföras mjölkkörtlarna, och här framkalla den
retning, som i sin ordning kommer dessa att avsöndra
mjölk.

Ett annat exempel. När man ser en groda eller
en salamander, som på ena kinden bär ett med
konst inympat, men för övrigt normalt utvecklat
bakben, så kan man även här fråga sig: vad är
meningen med frambringandet av ett sådant
anatomiskt kuriosum? Men även här gäller det, att
man just tack vare sådana kuriosa kan komma ett
gott stycke på vägen, när det gäller utforskandet
av lagarna för organismernas utveckling och växt.
Det visar sig nämligen, att om man ympar in den
främmande lemmen på ett så tidigt stadium, att
den saknar icke blott nerver, utan varje spår till
anlag av ett nervsystem, så växer en nerv från det
djur, på vilket ympningen skett, in i det nervlösa
ympstycket, och bildar här alla de grenar och
flätverk, som annars normalt förefinnas i den
ifrågavarande extremiteten. I anlaget till ett bakben,
som på ett fullkomligt nervlöst stadium ympats in
på en grodas kind, växte t. ex. en gren av
ansiktsnerven in, och efterhärmade här in i minsta detalj
hela det invecklade förlopp, som den vanliga
lårbensnerven beskriver i normala extremiteter. Även
lekmannen förstår utan svårighet, att man här står
inför fysiologiska frågor av allra största intresse.

För att ympningar av det nu antydda slaget
skola lyckas är det i allmänhet fördelaktigt, att
såväl det främmande ympstycket som det djur,
på vilket ympningen företages, befinner sig på ett
ungt stadium, så att de ha förmågan att växa.
Sådana avskurna, unga organanlag, kunna, efter vad
man på allra sista tiden funnit, även bringas till
utveckling i främmande näringsvätskor, alltså utan
att ens ympas in på någon annan organism. Redan
för flera år sedan har amerikanaren Harrison, vars
undersökningar på allra sista tiden bekräftats och
förts vidare av tysken Braus, lyckats att ur den
embryonala ryggmärgen på unga grodlarver uttaga
och isolera celler, som han överförde i blodplasma
av samma djur: han kunde då under mikroskopet
direkt iakttaga, huru de ursprungligen runda cellerna,
de s. k. neuroblasterna, växte ut till normala
nervtrådar, som under dessa omständigheter kunde nå
en längd av mer än en millimeter. Sedermera har
Cassel och Burrows i det bekanta
Rockefellerinstitutet (New-York) gjort försök — och även
lyckats — att på samma sätt bringa isolerade
vävnader av däggdjur och fåglar till vidare
utveckling. De förforo så, att embryonala vävnader
utskurna från nyss dödade djur under sträng asepsis
överfördes i en droppe blodplasma av samma djur,
varpå preparatet kittades in i en liten kammare,
som hölls vid kroppstemperatur, och ständigt kunde
iakttagas medels mikroskopet. Under dessa
omständigheter inträffade vad man knappast vågat
hoppas: normala vävnader knoppade fram med
bibehållande av den för var och en karakteristiska
strukturen; ur muskelelementen från fragmenten
av hönsembryon växte det fram långa
tvärstrimmade celler, ur nervändarne långa axelcylindrar;
från ytan av njurstycken cellrör, som liknade de
slingrade njurkanalerna; ur sköldkörtel, mjälte och
brosk uppstodo de för dessa vävnadsformer
karakteristiska cellbildningarne. Hade växandet en gång
börjat, så gick det raskt framåt, och kom först
efter några dagar till stillestånd; tillsattes nu ny
näring i form av blodplasma, började växandet på
nytt och under gynnsamma omständigheter kunde
ett isolerat organfragment på detta sätt uppnå det
fyrtiodubbla av sin ursprungliga storlek. Av
särskilt intresse var det, att partier, tagna ur
patologiska svulster, visade en alldeles ovanligt stark
tillväxtenergi; medan t. ex. brosk började att »driva
ut» först efter tio dagar, och sedan växte
långsamt vidare, började ett stycke svulstvävnad från
en höna att växa redan under tredje timmen efter
överföringen i blodplasmat, och nådde på 48
timmar det tjugodubbla av sin ursprungliga storlek.
Den sista nyheten från detta intressanta område
är att det lyckats två andra amerikanska forskare
att bringa en hel serie av utskurna och isolerade
djurvävnader till fortsatt utveckling genom att odla
dem i buljong och andra med konst framställda
näringsvätskcr. Annars gäller det som allmän regel
att utskurna kroppsdelar äro lättast att ympa in
på den organism, från vilken de härstamma,
därnäst på individer av samma art, varvid
blodsför-vantskapen spelar sin rol, och svårast på individer
tillhörande främmande djurarter; för marsvin ställde
sig skalan härvidlag i avtagande grad sålunda:
marsvin, kanin, hund, duva, groda. En främmande
arts kroppsvätska verkar oftast direkt giftigt på
den ympade lemmen, och på analoga förhållanden
beror det också, att blodöverföring från ett djur
(t. ex. får) till människan vanligen verkat raka
motsatsen till vad man åsyftat, och åstadkommit
olycksfall, som i sin ordning givit anledning till den
medicinska kvickheten: »för en blodtransfusion
fordras det minst tre får».

*

Gäller det emellertid att ympa in levande organ
eller organdelar från människa till människa, så
synes den nutida kirurgien knappast rygga
tillbaka för några svårigheter. Och trots de oerhörda
framsteg, som medicinens övriga discipliner gjort
i våra dagar, tycks det dock som skulle kirurgens
kniv alltjämt vara skickad att ge utslaget i sådana
fall, då andra medel svika.

Som prov på de märkliga resultat, som erhållits
genom att ympa in eller som termen lyder
transplantera levande organ från en individ till en annan
kan anföras den transplantation av sköldkörteln, som
för några år sedan verkställts av den tyske
läkaren Payr. Sedan länge vet man, att störningar i
sköldkörtelns funktion framkalla en mängd sjukliga
symptom såsom stannande i växten, svaghet i
benbyggnaden, ofullständig utveckling av könskörtlarne,
torr, fjällande hud utan svettavsöndring, samt
andlig undermålighet ända till fullkomlig idioti. Alla
dessa symptom kunna nu hävas eller åtminstone
mildras, om de sjuka — vilkas antal ensamt i
Frankrike uppgå till 140,000 — få intaga
sköldkörtelsubstans i färsk eller torkad form; efter kort
tid ser man då, huru hand i hand med en
förändring av de andliga egenskaperna huden börjar
bli normal, svett- och hårbildning åter inställa sig,
könsorganen funktionera o. s. v. I enstaka,
synnerligen svåra fall händer det dock, att förtärandet
av sköldkörtelsubstans ej medför åsyftad verkan,
och man har då försökt att på den sjuke ympa in
delar av levande sköldkörtel. I det av Payr
beskrivna fallet var det frågan om ett barn, som
under tre år utan resultat behandlats med den inre
sköldkörtelterapin. Barnets moder lät då skära ut
en stor del av sin egen sköldkörtel, och denna
ympades in i den lilla patientens mjälte. Resultatet
var över förväntan: medan barnet förut befunnit
sig i ett fullkomligt djuriskt tillstånd utan varje
spår av intelligens, ur stånd att vare sig gå, sitta
eller krypa och utan intresse för blänkande och
glänsande föremål, började det ett par månader
efter transplantationen att visa otvetydiga tecken
till intelligens, började till och med att tala, medan
samtidigt kroppsvikten, hårväxten, tand- och
hudbildning alltmera tenderade åt det normala. Ännu
28 månader efter inympningen var resultatet
alltjämt gott utan tendens till recidiv. Liknande
erfarenheter har man för övrigt gjort med hundar,
i vilkas ryggmärg man inympat ärtstora stycken av
levande sköldkörtel: på dessa kunde man sedan
operera bort deras normala sköldkörtel utan att
några sjukliga symptom inställde sig.

Ännu märkligare äro måhända de resultat, som
erhållits genom transplantation av ovarier
(äggstockar). Knauers försök med kaniner ha visat, att
man genom borttagandet av ovarierna kan
förhindra inträdandet av brunstperioderna, men att
dessa återigen inställa sig, om ovarievävnad inympas
i muskulaturen på det kastrerade djuret. En annan
forskare, Halban, bortskar hos babianhonor, vilka
äga en menstruation lik den mänskliga, ovarierna
och ympade in dem under bukhuden, där de
läktes in med bibehållande av den normala strukturen;
hos de så behandlade djuren fortfor menstruationen
att uppträda normalt, men försvann genast, när de
inympade ovarierna sedermera avlägsnades.
Liknande resultat har man erhållit genom inympning
av främmande äggstockar hos människan. Det
märkligaste experimentet på detta område är troligtvis
det, som för några år sedan utförts av den tyske
kirurgen Cramer. På en kvinna, som led av den
egendomliga sjukdom, vilken kallas osteomalaki
(benskörhet) och som vanligen står i samband med
störningar inom sexuallivet, bortskar Cramer de
för övrigt friska äggstockarna och ympade in dem
på en annan kvinna, en ung flicka, vars äggstockar
hade stannat i växten, och som även i andligt
avseende stod kvar på barnstadiet. Följden av denna
inympning blev att den senares förut outvecklade
genitalia blevo normala, menstruation inträdde o. s. v.,
medan samtidigt den kvinna, som lidit av
osteomalaki, tillfrisknade.

Då man tar en överblick av de resultat, som
hittills vunnits genom transplantation i djurvärlden,
och som nyligen sammanställts av Barfurth (1910)
och Schöne (1912), stöter man stundom på
experiment, som gränsa till det sagolika. Att muskler
utan vidare kunna skäras ut och ympas in på
andra individer, att delar av magväggen eller
urin-blåsan kunna ersättas genom inympning av
tarmstycken o. s. v. är ju efter vad vi redan erfarit
ej så förvånande. Men när man hör att det
lyckats en modärn kirurg (Unger) att ersätta båda
njurarne hos en dogg med dem av en foxterrier,
och detta med den påföljd, att de främmande
njurarne under 18 dagar producerade nästan alldeles
normal urin i tillräcklig mängd, så häpnar man
ovillkorligen över den säkerhet, varmed våra
dagars kirurgi handskas med levande organ, och över
de underliga perspektiv som här tycks öppna sig
för läkekonsten.
I själva verket hör man numera från
kirurgernas eget läger röster, som plädera för att
läkarevetenskapen skall tillgodogöra sig alla till buds
stående resurser och övervinna den helt naturliga
aversionen mot att använda mänskligt organmaterial
för ympningsändamål. I stället för att som numera
vanligen sker lägga bortopererade äggstockar,
sköldkörtlar, binjurar o. s. v. på sprit eller formalin
föreslås det att bevara detta dyrbara material för
medicinska ändamål, transplantation, framställning
av sera o. s. v., särskilt för sådana fall då den
ifrågavarande organsubstansen ej kan ersättas med
motsvarande material från djurkroppar. Man har
också redan gjort början bi. a. med att använda
färska sköldkörtlar av mänskliga lik för att
framställa ett serum mot den Basedowska sjukdomen,
och det lider väl intet tvivel om att vetenskapen
kommer att gå vidare på denna väg, obekymrad
om de beskyllningar för återfall i kannibalism o. s. v.
som helt visst komma att låta höra av sig från
upprörda lekmannasinnen.

Emellertid vore det nog orätt att förneka, att
vetenskapen här som annars stundom ställer till
förvecklingar och komplikationer av tämligen prekär
natur. När man hör, att en fransk kirurg gjort en
primadonna, som fått ena liljekullen amputerad,
åter i stånd att dekolleterad uppträda på scenen
genom att på hennes barm ympa in en fettsvulst,
tagen från en äldre dam, så skall man vara en bra
lidelsefull  beundrare av kvinnlig fägring för att ej
för ett ögonblick tappa aptiten. Allvarligare bli
dock de komplikationer, som uppstå, när en kvinna,
som ursprungligen varit steril, men fått en annan
kvinnas äggstockar inympade i sitt liv, blir
havande och föder barn, såsom det verkligen tycks
ha skett i ett av nyligen beskrivet fall. Vem är
i sådant fall den verkliga modern? Den kvinna,
som i nio månader burit barnet under sitt bröst,
närt det med sitt blod och fött det med smärta,
skulle väl de flesta vilja svara — och dock vore
ett sådant svar på sin höjd en halvsanning. Ty sina
personliga egenskaper — såväl de fysiska som de
andliga — ärver ett sådant barn av allt att döma
uteslutande från den kvinna, vars naturliga
tillhörighet en gång äggstockarna varit; det är hennes
förfäder, som uppstå till nytt liv i barnet, hennes
embryonala substans, som kommer att fortleva i
de framtida släktleden, medan den kvinna, som
födde barnet till världen, endast är att betrakta
som en fostermor, låt vara en köttslig sådan.

Om man efter Edgar Allan Poes föredöme
skulle vilja låta tanken sväva vidare på detta
område, vilka underliga perspektiv skulle man ej
då kunna mana fram! Antag att det en gång skulle
lyckas vetenskapen att transplantera hjärnsubstans
med samma lätthet och säkerhet, varmed man
redan nu kan transplantera hud och muskler — man
ryggar nästan tillbaka inför alla de praktiska
konsekvenser, som en sådan upptäckt skulle medföra.
Tänkom oss blott ett fall, ett av de allra enklaste:
ett vetanskapligt geni råkar, som det härom året
hände professor Curie, att bli överkörd på gatan;
bröstkorgen är knäckt, organismen som helhet
ohjälpligt ramponerad, men hjärnan, den geniala
hjärnan, som kastat glans och ära över
fosterlandet, kan räddas, blott den skyndsamt
transplanteras på en frisk organism . . . Det gäller alltså att
i en hast uppdriva en fosterländsk idealist, som
vore villig att i det allmännas intresse utbyta sitt
eget förstånd mot ett genis, — men härmed ha
vi redan kommit så långt ut i diktens och fantasiens
värld, att det är hög tid att sätta punkt.

*




HÖGERHÄNTHET

EN av den mänskliga dumhetens minst
tilltalande former är säkerligen den överkloka
tanklösheten, som finner allting självklart och som
går sin väg genom livet utan att varsna, att även
de vardagligaste ting ofta gömma på en olöst gåta,
och utan en aning om att själva tillvaron, hur
banal den än kan gestalta sig, dock har sin rot i
det oändligas värld, som ligger bortom den
mänskliga kunskapsförmågans gränser.

Den verkliga begåvningen röjer sig däremot ofta
i en förnäm oförmåga att förstå vad den allvisa
tanklösheten finner självklart, och ur denna
oförmåga, som är nära släkt med vad man kallar
sinnet för det underbara, är det som en av
människoandens ädlaste drifter, det vetenskapliga
forskningsbegäret, växer fram. Men i dagliga livet, där
vars och ens tankar mestadels äro slaviskt bundna
vid vad han har för händer, vissnar sinnet för det
underbara bort som en blomma i ökensanden, och
tusen ting, som borde kunna kittla vår vetgirighet,

lämna vi obeaktade, därför att vi av ren slöhet
finna dem självklara.

Hur mången av oss har egentligen betänkt, att
han i sin högra hand bär på en gåta, som
ingalunda är av det lättlösta slaget. Varav kommer det
sig, att ungefär 97 proc. av mänskligheten alltid
betjänar sig av högra handen, så snart det gäller
mera krävande eller invecklade prestationer?
Uppfostran och gammal vana, svarar man kanske, och
den, som är riktigt grundlig, erinrar måhända om
det obestridliga förhållandet, att det är enklare
och bättre att utbilda ett riktigt väl avpassat
redskap än två medelmåttiga. Men allt detta
förkla-tar dock icke det märkliga faktum, att alla jordens
folk, så långt man kan minnas tillbaka, härvid
föredraga just den högra handen, och detta med en
sådan enstämmighet, att högra handens herravälde
är lika utbrett och går lika långt tillbaka i den grå
forntiden, som gudstron i dess enklaste form.

Man har visserligen tidvis lutat åt den
föreställningen, att de gamla egyptierna varit vänsterhänta,
enär man på egyptiska bildverk ofta ser människor,
som svänga spjutet eller klubban i vänstra handen,
men senare forskningar ha till fullo bevisat, att
vänsterhäntheten i dessa fall endast härrör sig från
konstnärens hänsyn till perspektivet, utrymmet o.
s. v. Däremot föreligga säkra bevis för att judarne
på gamla testamentets tid varit högerhänta. I
Domareboken berättas, att av Benjamins stam utvaldes
sjuhundra män, som voro vänsterhänta, och vilka
alla kunde med slungstenen träffa ett hårstrå utan
att fela»; härav kan man sluta, att majoriteten
av judarne voro högerhänta, och då det även
uppgives att hela Benjamins stam räknade 26,700 man,
skulle antalet vänsterhänta här utgjort omkring 2,6
procent. Även i de gamla grekernas och romarnas
litteratur finnas uttalanden, som tydligen visa, att
också hos dem högerhänthet varit det normala.

Det finns emellertid omständigheter, som tyda
på, att högerhäntheten har vida äldre anor, och
går tillbaka långt in i förhistorisk tid. De redskap,
som man har i behåll från äldre och yngre
stenåldern, synas i allmänhet vara avsedda att brukas
med högra handen, och de profilteckningar av
människor och djur, som existera från denna tid,
äro vanligen vända mot vänster, vilket antyder,
att de tecknats av en högerhänt person;
erfarenheten visar nämligen, att det för en högerhänt är
vida lättare att rita ett ansikte med profilen vänd
mot vänster än mot höger. Bevismaterialet från
stenåldern, för så vitt det består av teckningar och
verktyg, är emellertid tämligen fragmentariskt och
delvis omtvistat. Värdefullare hållpunkter äro då
de, som erhållas från språket. I tyskan är recht
(rätt) och rechts (höger) samma stam, och links
{vänster) återkommer i ordet linkisch (otymplig);
samma bibetydelse ha stammarne höger och
vänster i en mängd andra språk, icke blott hos
greker och romare, utan t. o. m. hos
söderhavsvildarne. Anmärkningsvärt är också, att i vissa språk
stammen för vänster och fem är densamma, och
ävenså för höger och tio (det latinska dexter och
decem, det grekiska dexios och deka); detta
förklaras därav, att naturfolken, när det gäller att
räkna till fem, avräkna detta tal med högra
handen på vänstra handens fingrar, och först när talet
överskrider fem, taga högra handens fingrar till
hjälp. Detta förutsätter högerhänthet, och man
drar härav, säkerligen med rätta, den slutsatsen,
att högerhäntheten är äldre än språket, och att
vänsterhäntheten redan i förhistorisk tid hörde till
undantagen.

I vår tid är detta, som statistiken visar,
överallt fallet. Uppgifterna om högerhänthetens
procentiska förekomst växla icke obetydligt, men de
tillförlitliga talen röra sig i allmänhet mellan 1—4,5
procent. Enligt Lombroso och andra forskare
skulle antalet vänsterhänta vara något större hos
kvinnor och förbrytare, men dessa uppgifter
betvivlas från andra håll. Däremot synes det vara
obestridligt, att idioter visa en påfallande
benägenhet för vad man med en lärd fackterm kallar
ambidextri (tvåhandsbruk): de använda nämligen ofta
båda händerna utan åtskillnad, vilket torde stå i
samband med dessa varelsers starkt begränsade
verksamhetssfär, som gör en arbetsfördelning mindre
eftersträvansvärd.

Hos nyfödda är detta förhållande regel: de
använda att börja med höger och vänster hand utan
åtskillnad. Snart nog framträder emellertid höger-
häntheten, och detta fullkomligt spontant d. v. s.
alldeles oberoende av uppfostran. En engelsk
forskare, Baldwin, har i detta hänseende anställt en
serie mycket intressanta försök med sin lilla
dotter under hennes fjärde—tionde månad. Man höll
ett föremål framför barnet, och iakttog med vilken
hand det sökte gripa detta, och det visade sig då, att
så länge föremålet befann sig på ett avstånd intill
tio tum, så kom än högra, än vänstra, men oftast
båda händerna till användning; ökades däremot
avståndet till 12—15 tum, så föredrogs plötsligt
högra handen i 80 försök 74 gånger.
Högerhäntheten utvecklar sig alltså fullkomligt spontant och
på en tidpunkt, då barnet ännu varken kan stå
eller krypa och knappast ge ifrån sig tydligt
artikulerade ljud; det måste alltså i den lilla varelsen
förefinnas en bestämd disposition för högerhänthet,
som är alldeles oberoende av uppfostran och dylikt.

På detta faktum stupa ohjälpligt en hel del mer
eller mindre sinnrika teorier, som uppställts för att
förklara högerhänthetens uppkomst. Så har man
t. ex. velat göra troligt, att högerhäntheten
framgått ur vissa religiösa sedvänjor; när urmänniskan
bad till gudarna, skulle hon, som många naturfolk
än i dag, haft ansiktet vänt mot den uppgående
solen i öster, och högra sidan, som belystes av
solen under hennes vidare gång, blev på detta sätt
solsidan, alltså den gynnade, medan den vänstra
sidan såsom skuggsida syntes undermålig. Detta
skulle vara orsaken till det företräde, som än i
dag kommer högra handen till del. Bortsett från
andra invändningar faller hela denna förklaring på
det enkla sakförhållandet, att södra halvklotets
invånare av samma skäl borde vara vänsterhänta,
enär hos dem vänstra sidan blir solsidan, när de
stå vända mot den uppgående solen. Någon
skillnad mellan norra och södra halvklotets folk i nu
antydd riktning förefinnes emellertid icke.

Att för övrigt högerhäntheten har sin grund i
människans organisation och icke i uppfostran
framgår utom av de redan omnämnda Baldwinska
försöken även därav, att vänsterhäntheten, vilken
som vi redan sett uppträder i 1—4,5 proc,
otvivelaktigt är en medfödd egenskap, som även visar
en bestämd benägenhet att gå i arv. Detsamma
måste då rimligtvis gälla om dess motsats,
högerhäntheten, som visserligen kan stegras genom
uppfostran och vana, men dock påtagligen förefinnes
som en ursprunglig disposition i människans natur.

Nu är det väl bevisat faktum, att högra armen
hos normala människor är betydligt starkare
utvecklad än den vänstra; den är omkring en
centimeter längre, dess benbyggnad äger ett något
större omfång, och dess muskulatur är som bekant
i regeln betydligt starkare utvecklad än den vänstra
armens. Men dessa differenser förefinnas icke hos
nyfödda, och redan detta gör det högst sannolikt,
att högra armens kraftigare växt är en följd av,
men icke orsak till dess privilegierade ställning.
Förhållandena bli ytterligare invecklade därigenom,
att hela människokroppen i regeln ingalunda är
fullkomligt symmetriskt byggd, utan tvärtom visar
tämligen utpräglade asymmetrier (ojämnheter), så
att t. ex. vänstra benet vanligen är något längre
än det högra, och även bröstkorgens och
huvudskålens båda halvor något olikstora. Denna
asymmetri gör sig även gällande däri, att
människokroppens tyngdpunkt faktiskt ligget ett stycke till
höger om kroppens mittellinje, detta huvudsakligen
till följd av leverns läge till höger. Man har velat
sätta detta förhållande i samband med
högerhänt-heten — högra kroppssidan skulle såsom varande
den tyngre erbjuda högra armen ett fastare
underlag — men denna förklaring strandar på det
faktum, att levern — och därmed kroppens
tyngdpunkt — hos de flesta vänsterhänte har alldeles
samma läge som hos de högerhänte. Ja, man har
t. o. m. kunnat konstatera, att det hos personer,
vilka på grund av en egendomlig naturens lek haft
s. k. omvänt inelvsläge, d. v. s. levern till vänster
och hjärtat på högra sidan, det dock förefunnits
normal högerhänthet. Detta talar även emot den
av Hyrtl och andra framstående anatomer
framställda åsikten, att en starkare blodtillförsel från
hjärtat, i sin ordning betingad genom pulsådrornas
förlopp, skulle vara orsaken till högre
extremitetens överlägsenhet.

Under de många försöken att avslöja
högerhänthetens mysterium har man även riktat sina
blickar på djurvärlden; kunde man här upptäcka
motsvarigheter av ett eller annat slag, så kunde
man ju alltid hoppas att på experimentets väg
komma sanningen något närmare. Faktiskt föreligga
en mängd uppgifter i denna riktning, ända ifrån
Aristoteles och Plinius, enligt vilka lejonet, hästen,
papegojan och kamelen skulle vara högerfotade,
och fram till våra dagar, då engelsmannen
Mollison (1908), huvudsakligen med stöd av
skelettmätningar, betecknat orangutangen som högerhänt
chimpansen och gorillan däremot som vänsterhänta.
De antika uppgifterna ha naturligtvis endast
kuriositetsintresse, och även Mollisons mätningar ha
ingalunda bevisat, att den längre extremiteten
verkligen brukas mera än den andra. Vårt vänstra
ben är ju, som vi redan hört, i regeln något längre
än det högra, men någon »vänsterbenthet» hos
människan är det ju därför icke tal om.

Däremot synes man i våra dagar allt mera luta
åt den åsikten, att högerhäntheten står i samband
med människans upprätta gång, ehuru detta
samband av olika forskare tänkts på olika sätt. En
uppfattning, som onekligen har sina företräden, är
den, som först uttalats av engelsmannen Pye-Smith
och sedan förts vidare av andra forskare. Första
uppslaget till en arbetsfördelning mellan de båda
främre extremiteterna gavs, menar man, därigenom
att dessa befriades från ställförflyttningens
vedermödor och i stället utbildades som grip- och
försvarsorgan. Urmänniskan torde nu att börja med
ha varit en »ambidexter»  (tvehänt), som vid klätt-
ring, simning o. s. v. använde båda armarna utan
urskiljning, men ju mer utvecklingen framskrider,
ju mångsidigare den mänskliga hanteringen
gestaltar sig, desto önskvärdare blir en arbetsfördelning,
och särskilt gäller detta i den kamp, som
urmänniskan för med sina likar och med vilda djur; vid
stenkastning, vid utdelande av slag med trädgrenar
eller klubbor torde det snart nog ha visat sig
förmånligt, att endast använda ena handen, men
ha den andra ledig för att härbergera reservstenar,
hålla sig fast vid trädstammar o. s. v. Antaget att
människan ursprungligen varit ambidexter, d. v. s.
utan någon särskild böjelse att föredra ena eller
andra handen, så synes det högst sannolikt, att vid
den inträdande arbetsfördelningen händerna emellan
somliga individer företrädesvis nyttjat högra, andra
vänstra handen, och det är då lätt att inse, att
de förra, d. v. s. de högerhänte, haft bestämda
chanser att få övertaget, enär de blottställde högra
sidan gent emot fienden och vände bort den
ömtåliga hjärtsidan; snart nog torde de ock själva
ha känt ett visst behov att skydda den vänstra
sidan, där de kände det oroligt arbetande hjärtats
slag. Härigenom blev högra sidan spjutsidan, den
vänstra sköldsidan, en arbetsfördelning, som var
synnerligen ändamålsenlig, och de vänsterhänte,
som i vida högre grad måste varit utsatta för
dödsbringande hjärtsår, kommo härigenom att bli
ogynnsammare ställda i kampen för tillvaron. På
detta sätt föreställer man sig, att det naturliga ur-
valet så småningom åstadkommit en utgallring av
de vänsterhänte, medan däremot de högerhänte
segrat och lämnat sin högerdisposition i arv åt
avkomlingarna, hos vilka den ytterligare stegrats
genom uppfostran och vana.

Denna tankegång förefaller onekligen ganska
plausibel, men visar sig dock vid närmare påseende
behäftad med rätt tacksamma angreppspunkter för
kritiken. Man kan nämligen med denna teori
visserligen förklara, hur högerhäntheten en gång
uppstod hos urmänniskan och blev ett mänskligt
särtecken, men däremot är det från denna ståndpunkt
svårt att förstå, huru denna egenhet kunnat hålla
sig kvar hos människosläktet ända in i våra dagar.
Ty faktiskt medför ju högerhäntheten hos
kulturfolken inga fördelar i kampen för tillvaron, den
vänsterhänte löper numera ingen fara att till följd
av denna egenhet utgallras ur mänskligheten, och
efter en bekant lag borde man då kunna vänta, att
de vänsterhäntes antal åter skulle visa en bestämd
tendens att stiga. I stället se vi, att antalet
vänsterhänte av allt att döma sedan ganska lång tid
tillbaka håller sig konstant och på en ganska låg
nivå (1—4,5 proc).

Och dock tyckes det, som skulle högra handens
herravälde i alla fall komma från hjärtat, fast på
annat sätt än Pye-Smith och hans meningsfränder
tänkt sig.

Det är ju numera en känd sak, att när vi
utföra en medveten rörelse med t. ex. högra armen,
så är det icke endast dennas muskler och nerver,
utan också en del av hjärnan, som är i verksamhet,
och det egendomligaste härvidlag är kanske, att
den impuls, som sätter högra armen i rörelse,
utgår från vänstra hjärnhalvan, medan omvänt vänstra
armen har sitt motoriska (rörelse-) centrum i högra
hjärnhalvan. Nu har människans upprätta gång
förorsakat en förändring i hjärtats läge, som i sin
ordning medfört en olika utbildning av
halspulsådrorna, så att vänstra halspulsådern, som förser
vänstra hjärnhalvan med blod, blir gynnsammare
ställd med hänsyn till blodtillförseln än den högra.
Faktiskt har man också genom direkta försök
kunnat visa, att det på en given tid strömmar en
större mängd blod genom vänstra än genom högra
halspulsådern, och detta betyder i sin ordning, att
den vänstra hjärnhalvan, inklusive högra armens
(och handens) motoriska centrum, får en rikligare
blodtillförsel än den högra halvan. På detta sätt
bleve högerhäntheten ytterst en följd av
människans upprätta gång, fastän orsakskedjan sedan
slingrar sig genom hjärtat och halspulsådern till
vänstra hjärnhalvan, där högra handens motoriska
centrum är beläget.

Aven mot denna teori kunna vissa invändningar
framställas, men dessa torde dock icke vara av
oövervinnelig beskaffenhet. I varje fall synes denna
uppfattning räkna betydande anhängare bland
fackmännen, bland andra den berömde anatomen Gaupp,
vars nyligen utgivna skrift »Ueber die Rechts-
händigkeit des Menschen» ligger till grund för
denna framställning. Ar emellertid den senast
antydda uppfattningen riktig, så är alltså
högerhäntheten grundad i människans normala
kroppskonstitution, och därmed förlorar den s. k.
tvåhands-kulturen, som eftersträvar att likformigt utbilda
båda händerna, en icke obetydlig del av sitt
berättigande. Naturligtvis är det alltid förmånligt att
kunna manövrera med vänstra handen, för såvitt
icke denna färdighet förvärvas på bekostnad av
högra handens prestationsförmåga, och likaså är
det naturligtvis i sin ordning att söka motverka
den skeva hållning, som lätt kommer till stånd
genom intensivt och ensidigt bruk av högra
handen t. ex. hos skrivare. Men människokroppen är
ett känsligare instrument än många svärmare för
fysisk kultur tyckas föreställa sig, och vid sidan
av de gynnsamma resultat, som tvåhandskulturens
förkämpar mena sig ha uppnått, föreligga även
fakta, som gå i motsatt riktning. Det förhåller sig
nämligen så, att vänstra hjärnhalvan icke blott
rymmer högra handens motoriska centrum, utan
— hos högerhänta — också det hjärnparti, som
gör det möjligt för oss att tala och förstå andras
tal, det s. k. språkcentrum; hos vänsterhänta ligger
däremot detta senare centrum på högra sidan av
hjärnan. Det förefinnes alltså ett visst samband
mellan vårt språkcentrum och högra handens
motoriska centrum, och häri ligger utan tvivel
förklaringen till det märkliga faktum att en påtvungen
ambidexitri (likformig utbildning av båda
händernas skicklighet) visat sig kunna förorsaka störningar
i talförmågan, som framträtt i form av stamning,
och som synas haft sin grund däri, att den
fortsatta träningen av vänstra handen framkallat ett
språkcentrum i högra hjärnhalvan, som kommit i
kollision med det på högra sidan befintliga. De
talrika störningar i talförmågan, som man
konstaterat hos vänsterhänta personer, torde ej heller
bero på vänsterhäntheten som sådan, utan på
missriktade försök att uppfostra dessa personer till
högerhänthet.

Så känslig är alltså den mänskliga organismen
gent emot ingrepp, som avse att utveckla dess
organ i en annan riktning än den av naturen
angivna. Och med all respekt för kroppsövningarnas
sanitära betydelse kan man dock med skäl fråga
sig, om icke en ensidig och långt driven träning
av vissa lemmar eller muskler kan framkalla
psykiska störningar av allvarligare art än stamningen,
och huruvida det icke är just på detta sätt
uppkomna störningar i maskineriet, som — jämte
medfödda anlag — betinga den intellektuella
undermålighet, som vanligen utmärker sportens och
idrottens koryféer.

*




DEN KÄNSLIGA PERIODEN

TILL de konstgrepp, som trädgårdsmästare
använda för att framkalla dubbla blommor hos
lövkojor och andra växter hör det även att rycka
upp den unga plantan ur jorden, så att en del av
rötterna slitas av, och sedan plantera den i jorden
på nytt. Genom denna våldsamma procedur framkallas 
det en del rubbningar i växtens inre liv,
som ha till följd att ståndaranlagen i blomman ej
utveckla sig till frömjölsalstrande organ, utan bli
ofruktbara, men för ögat täckeliga kronblad. För
att proceduren skall lyckas fordras det emellertid
att uppryckningen sker på ett tämligen tidigt
stadium, innan blommans arkitektur hunnit utformas
i knoppen; längre fram, när den sensibla perioden är
överstånden, har operationen ingen sådan inverkan.

Av erfarenheter gjorda på de senare åren tycks
det framgå, att det såväl för växten i dess helhet
som för dess enskilda organ finnes en sådan
sensibel eller kritisk period, då känsligheten för yttre
inverkningar är starkare än annars. Näringsförhål-

landen, köld- och värmeverkan, kemiska inflytanden,
sätta under denna period vida djupare och
framförallt vida varaktigare spår i växtens organisation än
vad längre fram blir fallet. Dessa förhållanden äro
icke blott från vetenskaplig synpunkt mycket
intressanta, de kunna även, som vi strax skola se
av ett konkret exempel ha en ganska stor
praktisk betydelse.

Våra 2-åriga kulturväxter, ex. sockerbetan, rovan,
moroten o. s. v. utveckla som bekant under första
året endast en bladrosett, som är fäst omedelbart
på den näringsrika, i jorden befintliga rotknölen,
och ur vars mitt det året därpå bryter fram en
högrest, blom- och fröalstrande stam, som suger
upp och förbrukar den i rotknölen magasinerade
näringen. På betfält och i morotsland ser man
emellertid om hösten även ett större eller mindre
antal exemplar, som redan första året skjutit i
blom och kunna användas som fröplantor, men
som äro odugliga som socker- och foderväxter.
Lantmännen ha länge tyckt sig märka, att
ogynnsamma yttre omständigheter, framför allt frostskada,
befordrade uppkomsten av sådana från
lantbrukssynpunkt värdelösa »skjutare», och några försök,
som redan för 30 år sedan anställdes av Rimpau,
visade, att man genom att medels täckning skydda
de unga betplantorna för avkylning under klara
frostnätter, kunde trycka ner antalet »skjutare»
från 7,5 till 3,8 procent. Dessa försök ha nyligen
upptagits av professor Gutzeit i Halle, som brakt
denna fråga till dess definitiva lösning. Till att
börja med utsatte Gutzeit fyra veckor gamla
plantor av vitbeta och kålrabbi under 18 timmar för
en avkylning från o till — 4 grader, vilken
samtliga plantor utstodo utan några nämnvärda
olägenheter. Efter några veckor utplanterades dessa växter
tillsammans med lika gamla kontrollplantor, som
behandlats på alldeles samma sätt, men ej utsatts
för någon avkylning. Överraskande nog visade
»frostplantorna» alldeles ingen benägenhet att alstra
»skjutare»; av flera hundra exemplar gick ej ett
enda i blom, lika litet som kontrollplantorna.
Däremot medförde avkylningen en alldeles oväntad effekt,
nämligen en tydlig hämning av tillväxten och
utvecklingen överhuvud taget. För sockerbetorna
medförde denna hämning ett minus i skörden av 11
viktsprocent, för kålrovorna av 35 procent, och
för kålrabbiplantorna 59 procent. Av de senare
vigde tjugo frostplantor 5,7 kilogram, tjugo
kontrollplantor däremot 14,035 kilogram, alltså mer
än dubbelt!

I dessa fall hade alltså en avkylning, som endast
varade några timmar och ej frambrakte några yttre
frostskador, varit tillräcklig för att åstadkomma en
tillväxthämning, som sträckte sig över hela
sommaren och i vissa fall åstadkom en nedsättning av
skörden till hälften av normalvikten. Så ömtålig
är växten under den känsliga perioden, och så
ödesdigra kunna de verkningar vara, som då träffa
den.
Med hänsyn till den uppställda frågan: köldens
inverkan på vitbetans böjelse att gå i blom redan
första året, sade de erhållna försöksresultaten
ingenting. Genom fortsatta experiment lyckades
emellertid Gutzeit visa, att den period, under vilken
växtens böjelse för »skjutning» kan påverkas av yttre
faktorer, ligger på ett mycket tidigt stadium,
nämligen under själva groningen. I sockerbetskulturer,
vilkas frön fått gro vid en temperatur av + 22.
grader, gick ej ett enda exemplar i blom under
första året, i kulturer däremot, som grott vid +
4 grader, var detta fallet med 30 procent av
plantorna! Det behöver knappast påpekas, vilken viktig
lärdom denna upptäckt innebär för den praktiske
betodlaren, men ännu större är kanske sakens
vetenskapliga intresse, varpå vi dock i detta
samband ej närmare kunna inlåta oss.

Lika ingripande verkningar, som avkylningen
frambrakt i de nu berörda fallen, kunna även erhållas
genom en lindrig uppvärmning, om denna träffar
växternas organ i deras känsliga period. Den
rödblommiga primulan, som ofta odlas i våra
boningsrum, får vita blommor om den hålles vid en
temperatur av + 30 grader; här ligger den sensibla
perioden ungefär 5—8 dagar före blomknopparnas
utslagning: överföres en sådan primula från det
varma växthuset till vanlig rumstemperatur, så
alstrar den alltså ännu under en vecka vita
blommor och först därefter röda. Den vanliga boken
frambringar på solsidan tjocka, kompakt byggda
solblad, och på skuggsidan tunna, luckert byggda
skuggblad; här ligger den känsliga perioden icke
på våren då bladen slå ut, utan på sommaren,
då de övervintrande knopparna bildas o. s. v.

Mest överraskande, åtminstone för lekmannen,
är troligen den inverkan, som en del gasformiga
kroppar kunna utöva på växten, när den befinner
sig i sin känsliga period. Helt nyligen har en
österrikisk botanist, Hans Molisch, beskrivit
intressanta erfarenheter, som han gjort angående
tobaksrökens inverkan på växterna. För fullvuxna
växter är tobaksröken tämligen oskadlig, vilket bäst
framgår därav, att trädgårdsmästare sedan gammalt
bruka använda »tobaksugnar» för att röka ihjäl
bladlöss i växthus. Molisch omtalar, huru han som
pojke en gång var närvarande då hans far på detta
sätt rökte ut ett av bladlöss besmittat växthus, och
hur tobaksröken gjorde honom själv sjuk och
avlivade alla bladlössen, men däremot icke tillfogade
växterna någon synbar skada.

Annorlunda ställer sig däremot saken, om
tobaksröken får inverka på växterna i deras sensibla
period. För att utröna denna inverkan odlade
Molisch unga groddplantor av vicker och andra växter
under rymliga glasklockor, i vilka han genom ett
glasrör inblåste tobaksrök. Det visade sig att ett
enda bloss av en cigarrett var tillräckligt för att
på detta stadium åstadkomma synnerligen
djupgående rubbningar i växtens utveckling: medan de
normala kontrollplantorna efter tre dagar hade nått
en längd av i medeltal 14 centimeter, hade de
andra som utsatts för tobaksröken, stannat i
växten och mätte i medeltal endast 3/4 centimeter.
Dessutom saknade dessa senare det röda färgämne,
som annars normalt utvecklas hos de unga
vickerplantorna, varjämte stammen var betydligt tjockare
än hos de normala.

Liknande erfarenheter gjorde Molisch med
groddplantor av ärter, gurka m. fl. Huru stark
känsligheten för tobaksrök är under denna period
av växtens liv framgår även därav, att
groddplantorna visa tydliga spår av hämningar i tillväxten,
om man sätter dem under en glasklocka, som
innehåller ren luft, men som förut under några timmar
varit fylld med tobaksrök. Groddplantor av havre
ha emellertid visat sig vara betydligt mindre
känsliga än groddplantor av vicker, ärter och gurka.

Odlar man »rök-plantor» i ett fönster sida vid
sida med normala, men lika gamla försöksväxter, så
finner man regelbundet, att de förra böja sig vida
starkare mot ljuset än de senare. Alldeles samma
iakttagelser kan man göra i luft, som är förorenad
av lysgas. Det ser alltså ut, som hade tobaksröken
och lysgasen ökat växtens känslighet för ljus, men
detta är i själva verket icke fallet. Jämte av ljuset
påverkas nämligen groddplantornas stänglar även
av tyngdkraften, som eggar och stimulerar dem
att växa rakt upp (vilket man lätt kan se, om man
odlar groddplantor i mörkt rum). Vid fönstret är
alltså växtstängeln utsatt för inverkan av två krafter,
som sträva att böja den i olika riktningar:
tyngdkraften, som vill förmå den att växa rakt upp, och
ljuset, som böjer stängeln utåt, mot det håll
varifrån ljuset kommer; den definitiva lutning som
stängeln intar, blir alltså ett resultat av dessa båda
krafters antagonism. Att »rökväxterna» luta sig
starkare mot ljuset beror nu, efter vad man med
säkerhet vet, icke på något stegrat ljusbegär, utan
därpå, att tobaksröken (eller lysgasen) försvagat,
ja nästan tillintetgjort deras känslighet för
tyngdkraften, utan att beröra deras synsinne; motståndet
som tyngdkraftretningen annars sätter, har fallit
bort, och då inträder av sig själv den ovan berörda
effekten.

Medan lysgasen har en infam lukt, och
tobaksröken för många är en styggelse, väcka
blommornas dofter som bekant i allmänhet angenäma
sensationer, ehuru de i alltför starka doser kunna förorsaka
huvudvärk, särskilt om de få inverka längre tid,
såsom fallet ju lätt kan bli i sovrum. Aven i detta
hänseende äro växterna mycket känsliga, på ett
visst stadium åtminstone. Så har man t. ex. funnit
att doften av jasminblommor icke blott hämmar
tillväxten, utan också undertrycker bildningen av
rött färgämne hos groddplantorna av vicker. Flera
omständigheter tala för, att i den underjordiska
kamp, som växterna föra med varandra, rötternas
avsöndringsprodukter stundom spela en viktig och
avgörande roll, särskilt när det gäller frågan varför
somliga växter trivas i varandras sällskap, andra icke.
Med tanke på nyss berörda förhållandena kan
man fråga sig, huruvida det ej hos djuren och
människan finnes en motsvarighet till den känsliga
period, som man konstaterat hos växterna. Vad
djuren beträffar, så kan denna fråga på grund av
undersökningar, som i ett annat samband skola
beröras, redan nu besvaras med ja; och vad
människosläktet beträffar, så föreligga erfarenheter, som
göra det sannolikt att även människan äger en
sensibel period, under vilken hunger, köld och gifter
vålla rubbningar i utvecklingen, som sedermera
aldrig kunna utjämnas.

*




INDIVIDEN, SLÄKTET OCH
MILJÖN

I Paris, där den kommunala och militära
statistiken på senare åren nått en hög grad av
fulländning, har man kunnat fastslå ett bestämt
förhållande mellan hyrornas storlek och befolkningens
kroppslängd, så att i distikten VIll, VI, VIl och
XVI, där genomsnittspriset för hyrorna utgör 413
francs, befolkningens medellängd uppgår till 1,665
meter, medan den senare siffran sjunker ned till
1,638 meter i distrikten XV, IV, Xl och XX, där
hyrans genomsnittspris endast är 103.50 francs.
Betraktar man tabellerna noggrannare, så finner
man, att för varje hundratal francs, varmed hyran
minskas, kroppslängden sjunker med ungefär 4
millimeter.

Denna relation mellan hyra d. v. s.
förmögenhetsvillkor och kroppsstorlek är naturligtvis ingen
specialitet för Paris; alldeles liknande iakttagelser,
fastän i mindre skala, ha gjorts på många andra

håll, t. ex. i London, Petersburg, Stuttgart,
Bologna, Washington m. fl. ställen. Och denna skillnad
i kroppsutveckling hos den fattige och den rike
gör sig icke blott gällande med hänsyn till
kroppslängd och vikt, utan drabbar även de inre organen,
till och med ett så viktigt organ som hjärnan,
vilken hos de fattigare klasserna är märkbart lättare
än hos överklassen.

Till de bästa undersökningar, som utförts på
detta från flera synpunkter vanskliga forskningsfält
höra utan tvivel de studier över proletariatets
antropologi, som för ej längesedan offentliggjorts
av den italienske forskaren Niceforo. De
ifrågavarande undersökningarna, som utförts i Lausanne
(i franska Schweiz), omfattade, utom ett hundratal
vuxna personer, 900 gossar och 700 flickor, av
vilka ena hälften tillhörde ekonomiskt välsituerade
överklassfamiljer, andra hälften däremot
proletärfamiljer, där husfaderns dagsinkomst sällan
översteg 3 francs. Alla de undersökta barnen voro
födda i kantonen Wallis, och en noggrann
undersökning gav också vid handen, att de båda
grupperna tillsamman bildade en från antropologisk
synpunkt homogen befolkning.

Det visade sig nu att kroppslängden hos de
fattiga barnen — så väl gossar som flickor — med
ungefär 4 centimeter understeg de rika barnens
längd; skillnaden i vikt var vid sju års ålder icke
fullt 2 kg., vid 14 års ålder 2,7 kg. för gossar
och 3,2 kg. för flickor. Bröstomfånget var för
överklassgossar på 14 år 69,6 cm., för
proletärgossar av samma ålder 66,6 cm. Kroppskraften
(mätt med dynamometer och uttryckt i kilogram)
var för fjortonåriga överklasspojkar 24,8, för lika
gamla underklasspojkar 23,3. Huvudomfånget för
samma grupper utgjorde 54,18 och 52,84 cm.,
huvudskålens rymd beräknades till 1,576,2 och
1,537,6 kcm., och med ledning härav kunde den
sannolika hjärnvikten för de båda grupperna
beräknas till 1,371,12 och 1,337,19 gram, vilket ger de
fjortonåriga överklassgossarnas hjärna en övervikt
av omkring 44 gram. Vad dessa senare tal
beträffar, så bör det ihågkommas, att de ej äro direkt
funna, utan beräknade, de kunna alltså endast göra
anspråk på en viss grad av sannolikhet; men å
andra sidan stämma dessa siffror mycket väl
överens med de resultat, som man på andra håll t. ex.
i Edinburgh och Prag erhållit genom direkta
vägningar av över- och underklasshjärnor, och som ge
vid handen att överklasshjärnans vikt i genomsnitt är
50—60 gram större än underklasshjärnans.

De differenser i kroppsutveckling, som kunna
konstateras hos barn tillhörande över- och
underklass, utplånas naturligtvis ej, utan snarare skärpas
med åren. Så t. ex. fann Niceforo att
medellängden hos 33 studenter utgjorde 170,9 centimeter,
hos 33 arbetare däremot blott 167,0 cm. Även
med avseende på ansiktets utbildning konstaterades,
en tydlig skillnad mellan över- och underklass, i
det den senares ansiktstyp företedde ett betydligt
större antal vanställande oregelbundenheter, s. k.
ansiktsanomalier i form av harmynthet, abnormt
stora käkar, missbildade öron o. s. v. Hos 48
studenter konstaterades 35 dylika ansiktsanomalier,
hos 48 arbetare däremot 70; hos 70 fattiga barn
135, hos 70 rika endast 94.

Det visar sig alltså, att de fattiga i rent fysiskt
hänseende förete en typ, som visar konstanta och
viktiga avvikelser från överklasstypen. Och dessa
differenser äro icke blott av kvantitativ, utan också
av kvalitativ art, de äro icke blott förvärvade, utan
även till en god del medfödda, så till vida som
de uppstått redan i moderlivet. Redan för 40 år
sedan yttrade lord Beaconsfield, att det England,
som formats av kapitalismens skaparhand, rymde
två skilda nationer: »två nationer, mellan vilket
det icke finns något umgänge och ingen sympati,
som äro lika obekanta med varandras vanor, tankar
och känslor, som om de levde under olika zoner
eller bebodde olika planeter; som ha kommit till
genom olika födsel, som näras genom olika föda,
ledas av olika sedvanor, styras under olika lagar».
Och nu kommer den mätande vetenskapen och
påvisar, att det mellan dessa två nationer också
finns fysiska olikheter, som sträcka sig ända till
hjärnans utbildning och ansiktets form och som
bestå från vaggan till graven.

Äro nu dessa båda klasser eller dessa två
nationer som lord Beaconsfield kallade dem, verkligen
också två olika raser? Är det plus av cm. varmed
överklassens kroppslängd överstiger proletariatets,
verkligen en raskaraktär, jämförlig med motsatsen
mellan resliga germaner och småvuxna fransmän?
Representerar kanske proletariatet den lägre stående
urbefolkningen, pariorna, och är våra dagars
överklass, som det verkligen från vissa håll påstås, en
högre ras, som med styrkans och klokhetens rätt
exploaterar de svagare pariorna?

På dessa frågor svarar vetenskapen ett bestämt
nej. Visserligen är det sant, att t. ex. den svenska
bördsadeln till god del är av utländsk härkomst,
och gå vi allra högst upp, så är det ju allbekant,
att hos vårt regerande konungahus halten av svenskt
blod ej är synnerligen stor. Gå vi till de kontinentala
storstäderna, så upplyser oss statistiken om att
ehuru judarna (år 1904—1905) icke utgjorde fullt
5 procent av Berlins befolkning, så erlade denna
judeminoritet över 30 procent av den totala
skattesumman i Berlin; man kan härav se, i huru hög
grad den förmögna Berlinöverklassen — i motsats
till underklassen därstädes — är impregnerad med
judiska element, och man kan till en viss grad
förstå farhågorna hos dem, som frukta att den fria
konkurrensen en gång kommer att trycka ner hela
den europeiska befolkningen i ekonomiskt slaveri
under judarna. Men på den fråga, som vi ovan
framkastat: om ett lands över- och underklass
tillhöra olika raser, äro dessa förhållanden av ingen
eller underordnad betydelse. I stället svarar
vetenskapen, att alla de kroppsliga olikheter, som den
mätande och jämförande forskningen kunnat
konstatera hos över- och underklass, så gott som
uteslutande ha sin grund i de yttre förhållanden, under
vilka proletärbarnen vuxit upp, framför allt i den
olämpliga och otillräckliga näring, som i de flesta
länder är proletariatets kräftskada. Följderna av
denna undernäring är för den mänskliga
organismen alldeles desamma, som fysiologerna på
experimentell väg konstaterat hos undernärda
försöksdjur: minskning av kroppsvikten, nedsättning av
temperaturen, försvagning av andning och pulsslag,
muskelsvaghet, minskad känslighet och slutligen
själiska störningar, som kunna stegras till delirium
och vansinne. De fattigas verkliga sjukdom är just
denna undernäring, som hämmar hela organismens
utveckling och samtidigt minskar dess
motståndskraft mot en hel rad av smittosamma sjukdomar.
Härtill kommer även, att själva matsmältningen hos
de fattiga klasserna icke blott försvåras genom
födans beskaffenhet — man har icke utan skäl
hänfört överklassen till köttätarnes, underklassen till
växtätarnas klass — utan också därigenom, att en
stor del av proletariatets män och kvinnor befinna
sig i ett tillstånd av kronisk uttröttning, som vållar
en minskning i magsaftavsöndringen och därmed
en hämning av matsmältningen. Till denna
förgiftning genom överansträngning komma så alla de
skadliga inverkningarna, som proletariatet är utsatt för
genom ständig beröring med »de industriella gifterna»
svavel, koppar, kvicksilver, arsenik, fosfor o. s. v.)
och till sist den nedsättning i hela hälsotillståndet,
som är en oundviklig följd av de trånga och dåligt
uppvärmda bostäder, till vilka större delen av den
modärna arbetarklassen är hänvisad. Ej under, att
alla dessa samverkande miljöfaktorer vålla
störningar, som trycka sin stämpel på proletären redan i
moderlivet!

*

De nu berörda förhållandena tala alltså
obetingat för den uppfattningen, att de fysiska
egenskaper, som utmärka proletariatet gent emot
överklassen, icke äro raskaraktärer, utan egenskaper,
som förvärvats genom yttre faktorers inverkan.
Men denna uppfattning ställer oss omedelbart inför
en ny fråga: gå dessa förvärvade egenskaper i arv
på avkomlingarna? Stå vi inför utsikten, att den
kroppsliga underlägsenhet, som proletariatet
ursprungligen fått sig påtvingad genom de yttre
omständigheternas makt, så småningom, under
loppet av flera generationer, kan komma att förvandlas
till en verklig raskaraktär?

Vi beröra härmed en fråga, vars sociala
innebörd näppeligen kan överskattas, men vi beträda
samtidigt ett område av den biologiska forskningen,
där det ingalunda råder enighet. Under den
Darwinska utvecklingslärans första skede, alltså på
1860- och  1870-talet, hyste flertalet av biologerna
den uppfattningen, att förvärvade egenskaper
verkligen gingo i arv på avkomman, ja, man trodde
till och med att defekter, uppkomna genom
operativa ingrepp, (stympningar o. s. v.) kunde ärvas,
så att man t. ex. genom att hugga av svansen på
hundar och kattor skulle kunna framkalla
stubb-svansade hund- och kattraser o. s. v. Under förra
hälften av åttiotalet inträdde emellertid, särskilt
genom den berömde zoologen Weissmann's kritiska
inlägg, en reaktion emot denna åskådning, som på
sin tid med särskilt eftertryck hävdats av Herbert
Spencer, och för närvarande synes majoriteten av
biologerna omfatta den Weissmanska åsikten, att
sådana av individen förvärvade egenskaper icke
överföras på släktet.Huru försiktig 
man på detta område måste vara med slutsatserna, kan 
illustreras av följande fall: För omkring tjugo år 
sedan förevisades på ett naturforskarmöte i Heidelberg 
en katt, som fått sin svans avklippt genom en olyckshändelse 
på gatan, och därjämte hennes ungar, som också voro utan 
svans. Här tycktes ju föreligga ett säkert bevis för att 
även stympningar kunna gå i arv. Närmare undersökningar 
visade emellertid, att dessa ungar voro frukten av en 
förbindelse, som katten haft med en hankatt, som tillhörde 
en av naturen svanslös ras. Ett par konkreta 
exempel må belysa dessa tämligen invecklade förhållanden.

Av den kinesiska primulan, som odlas i våra
boningsrum, finns det två olika raser, en
vitblom-mig och en rödblommig, som båda äro fullkomligt
konstanta, d. v. s. de ge vid frösådd idel
vitblommiga, respektive rödblommiga avkomlingar. Odlar
man däremot den rödblommiga formen vid högre
temperatur, så bli blommorna vita, och man kan
då ej på det yttre skilja ett sådant stånd från den
vid vanlig temperatur vitblommiga formen. Utsår
man nu frön av sådana med konst — i detta fall
genom värme — förändrade individer, så bli dessa
om de odlas vid normal temperatur, åter
rödblommiga: den abnormt höga värmegraden har endast
förändrat individerna, men icke släktet som sådant.
I det ena fallet hade vi alltså att göra med
förvärvad och icke ärftlig vitblommighet, i det andra
fallet med en vitblommighet, som utgjorde en
ärftlig egenskap. Egenskaper av det förra slaget
kallar man numera för modifikationer i motsats till
de ärftliga variationerna. I växtriket har man
mycket talrika exempel på sådana variationer: i skugga
och på fuktig mark bli växterna smärta och
tunn-bladiga, i sol och på torra ställen mera robusta
och tjockbladiga, och samtidigt förändras även den
inre byggnaden, men dessa egenskaper äro icke
ärftliga. Det samma gäller om de ofta ganska
utpräglade olikheter, som finnas hos individen av
samma växtart allt efter som den odlas i fjällen
eller på låglandet.

Aven hos djuren, till och med hos de
varmblodiga, har man kunnat konstatera djupgående
modifikationer, framkallade genom yttre omständigheter.
Så har man t. ex. funnit, att om råttor få
utveckla sig vid olika temperatur (+ 30 och + 5),
så få de djur, som utveckla sig i värme betydligt
längre öron, fötter och svansar än kölddjuren,
medan dessa senare däremot få en vida tätare
hårbeklädnad. Dessa differenser kunna vara så
betydande, att svanslängden hos värmeråttorna med
ända till 30 procent översteg köldråttornas. Fingo
emellertid de på detta sätt förändrade djuren para
sig under normala omständigheter, så kunde man
hos deras avkomma ej spåra den ringaste inverkan
av de förändringar, som de extrema värmegraderna
frambrakt hos föräldrarna. På samma sätt har man
funnit, att tarmlängden hos grodlarver blir helt
olika allt efter som larverna näras med kött- eller
växtföda — i senare fallet blir tarmen 7, i förra
fallet endast 4,4 gånger längre än kroppen — men
icke heller dessa djupgående förändringar gå i arv
på avkomman. Den levande organismen reagerar
på ett bestämt sätt gent emot yttre inverkningar,
och det är denna reaktionsförmåga, men icke den av
yttre omständigheter föranledda reaktionen, som
utgör den ärftliga egenskapen.

Överflytta vi nu detta betraktelsesätt på
människan, så komma vi till det resultatet, att alla de
kroppsliga undermåligheter, som dålig och
otillräcklig näring frambrakt hos proletariatet,
visserligen kunna vara mycket ödesdigra för de individer,
som träffas av dem, men att släktets innersta
livskraft, själva blodet som man kallar det, ej beröres
av dessa individernas hemsökelser. Denna
uppfattning bekräftas även genom direkta erfarenheter,
av vilka ett par må anföras här.
Den franske läkaren och antropologen R.
Collignon har fastställt, att det i hela Frankrike ej finns
någon trakt med så småväxt befolkning som det
forna grevskapet Limousin. Den ytterligt låga
växten hos denna befolkning kan ej vara någon
rasegenskap, eftersom flera rastyper här bo samman
och äro i lika hög grad förkrymta, tvärtom har
den framkallats av jordens ofruktbarhet, det råa
klimatet, dåligt dricksvatten, alltför enformig näring
(huvudsakligen kokta kastanjer), osunda boningar i
trånga, djupa och fuktiga dalgångar. Att den
ifrågavarande befolkningens låga växt icke beror på
ärftliga anlag kunde Collignon sluta av den
omständigheten, att sådana militärpliktiga, som voro
födda i Limousin, men till följd av föräldrarnas
utflyttning kommit att växa upp i andra trakter av
Frankrike, uppnådde normal storlek, medan omvänt
sådana individer, som voro födda annorstädes, men
tillbrakt sin uppväxtperiod i Limousindalarna,
antogo  den därvarande befolkningens statur.

Ett annat, ännu mera talande fall meddelades
från England på antropologkongressen i Munchen
1907. En engelsk storindustriell och filantrop, W.
H. Lever, sysselsatte i sin såpfabrik i Liverpool
ett par tusen arbetare, som med sina familjer i
hög grad ledo under de i de engelska
industriområdena vanliga missförhållandena i hygieniskt
hänseende. För att råda bot på dessa
missförhållanden inköpte Lever ett stort stycke land invid
kusten, flyttade sin fabrik dit och lät där för sina
arbetare uppföra en mönstergill trädgårdsstad, Port
Sunlight, varvid det särskilt sörjdes för att
arbetarbarnen så mycket som möjligt fingo vistas i det
fria, sysselsätta sig med trädgårdsskötsel, lekar o.
s. v. Resultatet framgår av följande tabell, där
talen äro angivna med engelska längd- och viktsmått:


7 år14 år
KroppslängdViktKroppslängdVikt
Privatskolor (rika barn) ....4749,361,794,5
Folkskolor ....44,34356,275,8
Folkskolor ....444355,271,1
Skolor i Port Sunlight ...4750,562,2108


Alltså arbetarbarnen i Port Sunlight, de
omedelbara avkomlingarna av storstadens »degenerade»
arbetarbefolkning, behövde endast komma i en
gynnsammare omgivning för att med ett slag nå
samma kroppsliga utveckling som överklassbarnen,
ja t. o. m. överträffa dessa i vikt. Detta visar ju
klart och tydligt, att det hos dessa barns föräldrar
varit den individuella konstitutionen, men icke de
ärftliga anlagen, icke »blodet», som påverkats av
omgivningens skadliga inflytanden. Här vore det
alltså fullkomligt förfelat att tala om någon dege-

degeneration hos arbetarklassen; de anförda talen peka
snarare i den riktningen, att arbetarklassen, tack
vare den hårda kamp för tillvaron, som den måst
utstå, sitter inne med bättre anlag än den rika
överklassen, fastän dessa anlag under vanliga
förhållanden ej komma till sin utveckling.

Emellertid vore det säkerligen att gå för långt,
om man ville frånkänna omgivningen och de yttre
faktorerna all betydelse vid släktets utdaning.
Särskilt när det gäller inverkan av gifter har man att
räkna med den möjligheten, att giftet kan sträcka
sina verkningar direkt till könscellerna och hos
dem framkalla sjukliga förändringar. En sådan
uppfattning ligger nära till hands, när man betänker,
att arbeterskor i spegelfabriker uppvisa ett
ovanligt stort antal missfall och överhuvudtaget ge livet
åt en försvagad avkomma. Men även här
föreligger den möjligheten att giftet först inkommer i
den unga organismen med moderns blod och även
om en direkt förgiftning av könscellerna skulle äga
rum, så är detta dock något helt annat än
ärftlighet i vanlig mening. Icke ens när det gäller
alkoholens inverkan på släktet har man fullt säkra
hållpunkter; så mycket klarare ligger däremot den
skadliga inverkan, som alkoholen utövar på de
mindre motståndskraftiga individerna.

Betraktar man de nu berörda förhållandena från
social synpunkt, så synas de närmast ägnade att
höja verksamhetsivern hos dem, som sträva för
höjandet av det arbetande folkets livsvillkor. Den

fasta förvissningen om att proletariatets innersta
väsen, dess blod, ännu trots alla yttre vidrigheter
är friskt och livskraftigt, bör vara en ytterligare
eggelse till att söka få bort alla de faktorer, som
hindra de arbetande klasserna från att nå den
fysiska och andliga utveckling, vartill de inre anlagen
borde berättiga dem.

*




GREGOR MENDELS UPPTÄCKT

IAKTTAGELSEN att växterna äga könsorgan,
och att det även hos dessa oskuldsfulla väsen
försiggår en befruktning, fullt analog med den hos
djuren, gjorde det även sannolikt att man i
växtriket skulle kunna påträffa eller med konst
framställa bastarder d. v. s. korsningsprodukter mellan
olika arter liksom mulåsnan är en korsning mellan
åsna och häst. Redan 1719 lyckades det också en
engelsk trädgårdsmästare att framställa en bastard
mellan två nejlikarter; den förste, som i
vetenskapligt syfte framställt en växtbastard är troligen
vår landsman Linné, vars arbeten på detta område
dock voro alltför dilettantmässiga för att kunna leda
till bestämda resultat. Vetenskaplig betydelse erhöll
forskningen på detta område först genom tysken
Kölreuters undersökningar (1760—1780), vilka
visserligen blevo så gott som obeaktade av samtiden,
men numera allmänt erkännas som förstklassiga
arbeten. Kölreuters undersökningar ha sedermera 
fortsatts, i främsta rummet av franska och tyska
forskare, bland vilka senare den katolske prästen
Gregor Mendel utan fråga intar hedersrummet. I
ännu högre grad än Kölreuter drabbades Mendel
av ödet att förbises och misskännas av sin samtid.
Hans undersökningar, som redan 1866 publicerades
i en liten tidskrift i Brünn, blevo så gott som
fullkomligt obeaktade, tills de vid det nya seklets
början, år 1900, återupptäcktes av tre forskare,
holländaren de Vries, tysken Correns och
österrikaren Tschermak, vilka samtidigt, men oberoende
av varandra kommit till i stort sett samma
resultat som Mendel. För närvarande utgör bastardläran
ett av biologins allra fruktbaraste forskningsområden,
där det av alla tecken att döma pågår en
vetenskaplig renässans, som dock måhända redan nått
sin höjdpunkt.

Att med konst framställa en växtbastard är i
många fall tämligen enkelt. Vill man t. ex. korsa
påskliljan med pingstliljan, så överför man med
en pensel den ena artens frömjöl (de hanliga
befruktningscellerna) på den andra artens honliga
könsorgan, den i blommans mitt befintliga pistillen.
De främmande frömjölskornen utveckla då, alldeles
som vid normal befruktning, fina slangar, som
tränga ned genom pistillens stift och uppsöka de
unga fröanlagen, vilkas äggcell därpå sammansmälter 
med den i frömjölsslangens spets befintliga
hanliga cellkärnan. När de på detta sätt bildade
fröna gro, erhåller man en bastardplanta, i detta 
fall alltså en mellanting mellan påsk- och
pingstlilja; under narciss-säsongen, i februari—mars,
finner man sådana kuriositeter ofta utställda i
blomsterbutikernas fönster.

I fria naturen, där frömjölstransporten från
ståndarna till pistillen vanligen sker genom insekter
eller genom vinden, kan bastardbefruktning lätt nog
inträffa, om två närbesläktade arter växa i
varandras grannskap. I södra Europas bergstrakter,
där pingst- och påskliljan blomma samtidigt, finner
man också vilt växande bastarder mellan dessa
båda arter. I detta speciella fall har emellertid
bastardbildningen mindre intresse, enär bastarderna
mellan påsk- och pingstlilja äro ur stånd att
fortplanta sig: frömjölskornen äro förkrympta och
odugliga för befruktning, så att växten är ur stånd
att utveckla grobara frön. Liksom i djurriket
(mulåsnor, rackelhanar) så är även i växtriket en dylik
sexuell impotens ingalunda ovanlig hos bastarder;
sådana växter kunna visserligen med konst
fortplantas genom sticklingar o. d., men i fria
naturen äro de mestadels dömda till undergång och
spela endast i undantagsfall någon roll vid
uppkomsten av nya arter.

Annorlunda gestaltar sig emellertid saken, om
bastarden är fruktbar, d. v. s. kan frambringa
grobara frön. Då är ofta möjligheten given för att
bastarden kan bli utgångspunkten för bildningen
av ett snart sagt obegränsat antal nya former, och
företeelsernas växlande mångfald gör på detta 
område ett i förstone fullkomligt förvirrande intryck.
Hedern att ha brakt ordning och förnuft i detta
skenbara kaos tillkommer i främsta rummet Mendel, 
vars forskningsresultat huvudsakligen vunnits
genom experiment med den vanliga ärtväxten
(Pisum sativum).

Av denna växt finnes, som många torde veta, en
mängd olika »sorter» (varieteter), som avvika från
varandra genom blommornas färg, skidornas och
frönas beskaffenhet, stänglarnas höjd o. s. v., och
som vid frösådd visa sig fullt konstanta d. v. s.
frambringa en avkomma fullkomligt lik moderplantan. 
Vi antaga nu att vi — som Mendel även i
ett bestämt fall gjorde — experimentera med två
ärtvarieteter, som endast skilja sig från varandra
genom blommornas färg, i det att den ena formen
har röda, den andra vita blommor. Befrukta vi nu
den rödblommiga formen med frömjöl av den vita,
så erhålla vi icke, som man möjligen skulle vänta,
en bastard med spräckliga blommor, utan vi få
endast plantor med röda blommor, som till det
yttre fullkomligt överensstämma med den rödblommiga 
av föräldrarna. Sak samma om vi befrukta
den vitblommiga varieteten med den röda: även då
erhålla vi endast rödblommiga bastarder, den ena
egenskapen tycks allså här äga förmågan att
fullkomligt tränga den andra i bakgrunden. Man har
överenskommit att kalla den egenskapen, som segrar,
för den dominerande (härskande), den däremot som
tränges tillbaka, för recessiv. I vårt speciella fall 
är alltså rödblommigheten en dominerande egenskap, 
vitblommigheten en recessiv.

Men utså vi nu fröna av de på detta sätt
erhållna rödblommiga bastarderna, så göra vi en
märkvärdig upptäckt. Det visar sig då, att större
delen av de uppkomna plantorna frambringa röda
blommor, men jämte dessa finner man alltid ett
mindre antal vitblommiga stånd. Och vid närmare
undersökning upptäcka vi, att det mellan
rödblommiga och vitblommiga stånd alltid råder en
bestämd proportion: de förra utgöra — ungefär — 75 
procent, de senare 25 procent av hela skörden.

Fortsätta vi våra kulturer vidare, så finna vi, att
de 25 proc. vitblommiga stånden vid utsäde
uteslutande ge upphov till vitblommiga plantor. Av
de 75 proc. rödblommiga frambringa 25 proc.
endast rödblommiga stånd, medan de återstående 50
proc. alstra både rödblommiga och vitblommiga
individer och åter i proportionen 3: 1 (75 och 25
proc). Och denna klyvning uppenbarar sig allt
framgent i hur många generationer man än må
fortsätta odlingsförsöken.

Huru nu förklara denna märkvärdiga lagbundenhet?

Svaret på denna fråga har redan givits av Mendel, 
vars tolkning sedermera fullkomligt bekräftats
av Correns, de Vries och Tschermak.

Den Mendelska förklaringen, som i själva 
verket är mycket enkel, men som för att fullt
förstås, dock kräver någon eftertanke, kan formuleras
på följande sätt:

Vid bildningen av en bastard mellan rödblommig 
och vitblommig ärtväxt undertryckes anlaget
för vitblommighet, så att bastarden får uteslutande
röda blommor. Men förmågan, att frambringa vita
blommor har härvid icke helt försvunnit, utan är
endast latent (dold), och när den rödblommiga
bastarden går i blom, inträder i könscellerna en
klyvning eller rättare en åtskiljning av de båda
anlagen, så att den ena hälften av frömjölskornen
äger anlag för rödblommighet (dominerande anlag),
den andra hälften däremot anlag för vitblommighet
(recessivt anlag). Detsamma gäller om fröämnenas
äggceller; även av dem innehåller hälften det
dominerande, hälften av recessiva anlaget.

Av 100 frömjölskorn innehålla alltså 50 anlaget
för röda blommor, och 50 anlaget för vita, och
av 100 äggceller likaledes 50 anlaget för rött och
50 anlaget för vitt. Om nu slumpen för dessa
könsceller tillsamman — och det är ju alltid fallet
i fria naturen — så är sannolikheten för att vid
hundra befruktningar lika anlag sammanträffa (två
dominerande eller två recessiva) lika stor som
sannolikheten att två olika anlag sammanträffa (ett
dominerande och ett recessivt) alltså = ½; vartdera
av dessa båda alternativ kommer alltså att inträffa
50 gånger, d. v. s. hos 50 procent av de ingångna
befruktningarna, vilkas antal vi ju antagit vara 100.


I förra fallet — om två lika anlag sammanträffa — är 
sannolikheten för att två recessiva anlag
sammanträffa lika stor som den att två dominerande göra
det, alltså återigen ½; vartdera alternativet kommer
alltså att inträffa 25 gånger (= hälften av 50);
alltså vid 25 proc. av befruktningarna. Rött anlag
(äggcell eller frömjölskorn) + rött anlag
(frömjölskorn eller äggcell) ger en avkomma med röda
blommor, alltså 25 proc. av det hela; och vitt
anlag + vitt anlag ger en avkomma med vita
blommor, likaledes i 25 procent.

I andra fallet — när olika anlag sammanträffa —
måste resultatet bli detsamma som vid en verklig
bastardbefruktning. Det dominerande anlaget kommer 
att förhindra det recessivas framträdande, så att
vi i detta fall endast erhålla rödblommiga individer,
50 proc. av det hela. Men även i dessa rödblommiga 
individer slumrar anlaget för vita blommor
latent och framträder åter, när könscellerna bildas.

Avkomlingarna av den ursprungliga bastarden
kunna vi alltså uppdela i tre klasser: 25 proc. äga
blott den recessiva egenskapen, 25 proc. blott den
dominerande, och 50 proc. båda egenskaperna,
ehuru endast den dominerande gör sig märkbar i
det yttre. De båda första grupperna ge vid utsäde
en fullt likformig avkomma, den senare klyver sig
på samma sätt som en med konst framställd bastard.

Detta är ju uppenbarligen alldeles samma resultat 
som det vi erhållit genom våra odlingsförsök,
och som vi ovan refererat.


Genom Mendels undersökningar har det visat
sig, att dessa egendomliga lagbundenheter gälla
icke blott blommornas färg, utan även en mängd
andra egenskaper såsom frönas form, deras
stärkelse- och sockerhalt, blommornas anordning på
stängeln, hela växtens storlek o. s. v. I vissa fall
framträder den dominerande egenskapen något
försvagad hos bastarden; det är t. ex. fallet, när
man korsar rödblommiga lejongap eller rödblommig
Mirabilis med vitblommiga former: bastardens
blommor äro då röda, men av en ljusare färgton än den
rödblommiga stamartens. Avkomlingarna av en sådan
bastard fördela sig på tre redan till det yttre
åtskiljbara grupper, nämligen 25 proc. med
mörkröda, 25 proc. med rent vita, och 50 proc. med
ljusröda blommor av samma färg som den
ursprungliga bastardens.

I de hittills berörda fallen ha vi sysslat med
bastarder av sådana växter, som endast skilja sig
från varandra i ett hänseende, d. v. s. genom en
egenskap (blomfärg, fruktform, växtsätt o. s. v.).
I dessa fall får man en bastard, vars avkomlingar
ständigt återupprepa de båda föräldrarnas och
bastardernas egen typ; några nybildningar därutöver
äga — åtminstone i regeln — icke rum. Helt
annorlunda blir förhållandet, om de båda arter,
som korsas med varandra, skiljas åt med hänsyn
till två eller flera egenskaper. Även härvidlag är
det Mendel, som upptäckt de avgörande fakta och
givit deras riktiga tydning; emellertid kan det av 
vissa skäl vara lämpligt att illustrera dessa
invecklade förhållanden med ett exempel från djurriket,
där enligt vad man på senare åren funnit, de av
Mendel upptäckta ärftlighetslagarna synas ha samma
giltighet som inom växtriket.

Av den bekanta silkesmasken korsade en japansk
zoolog, Toyama, två raser, som skilja sig däri, att
den ene alstrar larver med mörka tvärstrimmor,
som spinna in sig i vita kokonger, den andre larver
utan tvärstrimmor, men med gula kokonger.
Bastarden utgjordes genomgående av tvärstrimmade
individer, som spunno gula kokonger; var och en
av föräldrarne hade alltså en dominerande egenskap.
När dessa bastarder parades sinsemellan erhölls
en avkomma, som fördelade sig på fyra till det
yttre lätt åtskiljbara typer nämligen:

1)  strimmade   — gula  56,38 proc.

2)  strimmade   — vita  18,96 proc.

3)  ostrimmade  — gula  18,53 proc.

4)  ostrimmade  — vita   6,1  proc.

Jämför man dessa tal med varandra så finner
man, att proportionen mellan de olika grupperna
ställer sig ungefär 9: 3: 3: 1. Man ser samtidigt,
att föräldrarnas egenskaper omkombinerats hos
bastardens avkomlingar på alla de sätt, som äro
möjliga; de olika egenskaper, genom vilka de
ursprungligen korsade raserna skilja sig från
varandra, »mendla», som termen numera lyder, 
fullkomligt oberoende av varandra. Härigenom är alltså
möjligheten given att genom korsning frambringa
verkliga nybildningar: grupperna 1 och 4 i
ovanstående tabell äro ju påtagligen sådana. Och av
dessa nybildningar visa sig sedan alla, som tillhöra
gruppen 4, vara konstanta d. v. s. ge en
vit-ostrimmad avkomma medan däremot av gruppen 1 endast
en viss, men dock avsevärd del (omkring 1/9) håller
sig konstant vid fortsatt inavel.

Den praktiska betydelse, som dessa upptäckter
äga, när det gäller att frambringa nya och nyttiga
djur- och växtraser, ligger i öppen dag. Har man
t. ex. två raser, av vilka var och en besitter en
värdefull egenskap, så kan man efter korsning dem
emellan bland bastardens avkomlingar finna
individer, som i sig förena båda dessa värdefulla
egenskaper och lämna dem ograverade i arv till sina
efterkommande.

*

Ännu mer invecklade bli förhållandena, när man
korsar två växt- eller djurraser, som avvika från
varandra med hänsyn till tre egenskaper. Redan
Mendel företog dylika korsningar mellan sina
ärtvarieteter, men för överskådlighetens skull kunna
vi även här betrakta ett exempel hämtat från
djurriket.

Av det vanliga marsvinet finns det som många 
torde veta, en mängd olika varieteter, som skilja
sig med hänsyn till pelsens färg, hårens längd och
beskaffenhet o. s. v. Låter man nu ett rödfärgat,
korthårigt och strävhårigt marsvin para sig med
ett vitt, långhårigt och glatthårigt, så får man
bastarder, som äro rödfärgade, korthåriga och
strävhåriga; dessa egenskaper äro nämligen
dominerande. Låter man nu dessa bastarder para sig
sinsemellan, så erhåller man en ytterst brokig
avkomma, nämligen åtta till det yttre lätt åtskiljbara
typer: vita, korthåriga, strävhåriga — vita,
långhåriga, glatthåriga — röda, långhåriga, glatthåriga
— röda, långhåriga, strävhåriga o. s. v. Även här
»mendla» de olika egenskaperna fullkomligt
oberoende av varandra, och även här kan man erhålla
konstanta former av alla de olika, till det yttre
åtskiljbara kombinationerna.

Mendel, som förut upptäckt och studerat dessa
förhållanden hos ärtväxterna, har även kunnat
formulera de regler, som gälla för avkomlingar till
bastarder, vilkas föräldrar avvika från varandra
genom ett större antal olikheter. Om man med
bokstaven n betecknar antalet av de olikheter,
genom vilka de båda stamarterna skilja sig åt, så
anger talet 2n antalet av olika könsceller, som
bildas hos bastarden, 4n antalet av de kombinationer,
som kunna ingås av dessa könsceller (d. v. s.
antalet av till det inre olika bastardavkomlingar) och
2n antalet av till det yttre åtskiljbara
bastardavkomlingar, (av vilka även konstanta former kunna 
erhållas). Skilja sig de båda föräldrarna i fyra
egenskaper så bildas hos bastarden alltså 24 = 16
olika könsceller, antalet till det inre olika
avkomlingarDe inre olikheterna yttra sig med hänsyn till ärftligheten
i det somliga bli konstanta i en egenskap, andra i två, andra
åter i tre o. s. v. blir 44 = 256, och antalet konstanta, till
det yttre åtskiljbara former 24 = 16. Skilja sig de
båda stamarterna i sju egenskaper, så blir antalet
möjliga konstanta former 27=128! Faktiskt har
det även lyckats Mendel att genom korsning av
tvenne dylika ärtvarieteter erhålla alla 128
formerna.

Under de tolv år, som förflutit sedan Mendels
arbete återupptäcktes har man kunnat konstatera
giltigheten av den Mendelska lagen för ett stort
antal växter och djur. Råttor, möss, kaniner,
hönsfåglar, ödlor, sniglar, fjärilar, skalbaggar — inom
alla dessa djurgrupper har man vid korsning funnit
förhållanden, som fullkomligt motsvara dem, som
man efter Mendels upptäckter skulle vänta.
Detsamma gäller om blomväxterna, där antalet
undersökta och »stämmande» fall för varje dag blir
större.

Emellertid föreligger det i litteraturen, särskilt
från äldre, men även från nyare tid uppgifter om
bastarder — såväl mellan växter som djur — vilkas
avkomlingar ej synas följa de Mendelska reglerna.
I många fall torde denna avvikelse endast vara 
skenbar och bero därpå, att man experimenterat
med ett alltför ringa antal individer; detta gäller
särskilt en mängd uppgifter om bastarder, som i
andra generationen skulle förbli konstanta, alltså
icke visa någon klyvning. En mängd andra, skenbart 
avvikande fall ha erhållit en tillfredsställande
förklaring genom lundadocenten Nilsson-Ehles lika
intressanta som viktiga upptäckt, att samma yttre
egenskap t. ex. rödfärgning kan vara ett resultat
av flera inre faktorer, eller som man säger,
betingad av flera ärftliga enheter (anlag), som »mendla»
självständigt och i allt förhålla sig som av
varandra oberoende egenskaper. Hos en rödkornig
vetesort, som Nilsson-Ehle undersökt, har den
röda färgen befunnits vara betingad av tre ärftliga
anlag, som var för sig framkalla röd färg hos
kornen, men som, i fall denna vetesort korsas med
vitkornig, vid bildningen av bastardens könsceller
och avkomlingar förhålla sig alldeles som tre
självständiga egenskaper, exempelvis röd-, kort- och
strävhårighet hos marsvin. Korsar man en sådan
rödkornig vetesort med en vitkornig, så erhåller
man en rödkornig bastard, men denna klyver sig
i andra generationen icke, som man med tanke på
Mendels ärtblommor skulle vänta, i 75 proc.
rödkorniga och 25 proc. vitkorniga former, utan efter
ett helt annat schema, nämligen 63 rödkorniga och
1 vitkornig. Genom fortsatt kultur har Nilsson-Ehle 
kunnat visa, att av dessa rödkorniga 
bastard-avkomlingar en del innehålla alla tre anlagen för 
rött en annan del endast två, och en tredje part
endast ett anlag för rött; de senare ge också
alldeles som man skulle vänta en avkomma, som
klyver i 75 proc. rödkorniga och 25 proc.
vitkorniga, medan de övriga antingen förbli konstanta
eller klyva i proportionen 63: 1 eller 15: 1. Även
till det yttre kan man spåra en skillnad härvidlag,
så tillvida som en veteplanta med ett anlag för
rött har ljusröda korn, en med två sådana anlag
även röda korn, men något djupare färgen, och
en planta med tre anlag mörkröda korn.

Av Nilsson-Ehles epokgörande undersökningar
framgår det, att det hos växterna, särskilt hos våra
sädeslag, finns en hel rad sådana egenskaper, vilka
för den direkta iakttagelsen tyckas vara fullt
enhetliga, men som i själva verket äro så att säga
uppbyggda i flera repriser, betingade av ärftliga
anlag, som sinsemellan äro fullt självständiga, fast
de frambringa samma yttre effekt. Även från
djurriket känner man ärftlighetsförhållanden, som av
allt att döma falla inom det område, där »den
Nilsson-Ehleska principen» ger den enda riktiga
förklaringen.

På ärftlighetens vanskliga område finns det
emellertid fullt upp med faktorer, som göra de redan i
och för sig invecklade förhållandena ännu
svårbegripligare. Hit hör t. ex. det inflytande, könet
stundom utövar på ärftligheten av egenskaper, som i
och för sig ingenting ha med könet att skaffa.
Låter man t. ex. en svart katt para sig med en 
gul, så visar det sig, att av dessa bastardungar,
hanarne bli gula, men honorna däremot
spräckliga i svart och gult, en teckning, som man ofta
finner hos marsvin. Hos hankönet dominerar alltså
gult över svart, hos honkönet framträder däremot
en egendomlig ny färgning. Låter man dessa
bastarder para sig sinsemellan, så följa avkomlingarne
fullkomligt den Mendelska klyvningsregeln, blott
med den restriktionen, att bastardhanarne allt jämt
bli gula, bastardhonorna spräckliga.

Från djurriket känner man numera flera olika
exempel på att en egenskap dominerar hos det
ena könet, men är recessiv hos det andra, och
även hos människan tycks i vissa fall en sådan
lagbundenhet äga rum. Detta gäller t. ex.
färgblindheten, som av allt att döma dominerar på
mansidan, men är recessiv på kvinnolinjen. Härav
förklaras det av statistiken fastslagna faktum, att
färgblindhet förekommer 4—5 gånger så ofta hos
män som hos kvinnor, och det blir likaledes
begripligt, varför kvinnor som själva icke äro
färgblinda, men som härstamma från en färgblind far,
kunna lämna lytet i arv åt en del av sina söner:
anlaget för färgblindhet finnes hos dem, men det
är latent, liksom den vita färgen hos en rödblommig 
ärtbastard. Även blödaresjukan tycks ärvas
efter samma schema som färgblindheten, ehuru
åtskilligt härvidlag ännu är oklart.

Nära till hands ligger nu den frågan, i vad mån
de Mendelska ärftlighetsreglerna överhuvud taget 
äga giltighet för människan. Besvarandet av denna
fråga stöter så till vida på svårigheter, som ju
experimentella undersökningar härvidlag ej kunna
företagas åtminstone ej i större skala,I sydöstra Ryssland har godsägaren Raschatnikow sedan
tre årtionden satt som sin uppgift, att på sina gods 
avla upp en frisk och vacker människostam. För den 
skull tolererar han bland sina underlydande endast 
personer med utmärkt hälsa och skönhet, och parar 
dessa i äktenskap efter kreatursavelns 
principer. Raschatnikow har på detta sätt erhållit över 100
utomordentligt vackra och friska barn, mellan vilka 
första äktenskapet ägde rum 1907. Tyvärr får man väl 
antaga, att den ryske filantropen anställer sina 
experiment utan kännedom om den modärna 
ärftlighetsforskningens resultat., men denna
brist ersättes till en viss grad genom de vitt
utgrenade stamträd, som många familjer ha i sin ägo.
Med ledning av sådana dokument kan med
tämligen stor säkerhet påstås, att s. k. albinism (vit
hud och röda ögon) hos negrer är en recessiv
egenskap, som »mendlar», fullt avgjord är emellertid 
saken icke. Vid korsning mellan vita och negrer
uppstå som bekant brunfärgade mulatter, som
påstås vara konstanta i andra generationen, och som
alltså icke skulle följa den Mendelska klyfningsregeln. 
Sannolikt är emellertid att den svarta
hudfärgen, liksom rödkornigheten hos vetet, betingas
av flera ärftliga enheter och i så fall kan man icke
vänta någon klyvning i svart: mulatt, vit efter
schemat 1: 2: 1, utan efter helt andra proportioner, 
som måste göra återuppträdandet av de rena
föräldratyperna till en stor sällsynthet. Dock 
känner man exempel på, att det ur ett äktenskap
mellan två mulatter, där båda hade mycket mörk
hud, framkommit barn med vit hud och blont
hår!

Helt nyligen (1910) har en engelsk forskningsresande, 
Townsend, meddelat synnerligen intressanta 
data angående befolkningen på en liten ö i
Stilla oceanen, Pitcauri. Denna befolkning uppstod
för omkring 100 år sedan genom korsning mellan
engelsmän och polynesiska (taitiska) kvinnor; dess
stamtavlor ha blivit sorgfälligt bevarade. Den första
generationen av dessa bastarder hade, på ett
undantag när, mörkt hår, mörka ögon och olivfärgad
hud. I andra generationen voro somliga individer
lika mörka som fullblodstahitierna, andra lika blonda
som européerna, och för närvarande existera båda
typerna sida vid sida i samma familj. Här tyckas
alltså ärftlighetsförhållandena tämligen väl motsvara
det Mendelska schemat i dess enklaste form; möjligt
är dock, att de vid närmare analys komma att
visa sig vara mera komplicerade.

Även med hänsyn till människans ögonfärg, vilken 
som bekant är ganska växlande, synas nyare
undersökningar tala för att ärftligheten följer de
Mendelska reglerna. Angående hårfärgen hos
människan föreligga ännu inga säkra resultat, men med
tanke på den erfarenhet, som på denna punkt
redan gjorts med andra däggdjur, torde man kunna
vänta, att dessa egenskaper även »mendla» hos
människan.


Anmärkningsvärt är, att även sådana egenskaper,
som icke utgöra art- eller ras-karaktärer i egentlig
mening, utan äro inskränkta till bestämda familjer,
synas gå i arv efter det Mendelska schemat. Detta
gäller t. ex, om den s. k. Habsburgska underläppen. 
Hos det kejserliga huset Habsburg, vars
ättetavlor sträcka sig omkring 600 år tillbaka i
tiden, förefinnes, huvudsakligen hos de manliga
individerna, ett släktdrag, som består i framskjutande
haka, tjock underläpp och halvöppen mun.
Noggranna undersökningar av stamtavlorna och de
talrika porträtt, som existera av husets olika
medlemmar, ha gjort det sannolikt, att släktdraget i
fråga är en egenskap, som mendlar, men som i
likhet med blödarsjukan och färgblindheten
dominerar på manssidan, men däremot är (i det
närmaste) recessiv på kvinnolinjen. Själva egenskapen
anses bero därpå, att en »faktor», som reglerar
eller hämmar underkäkens och underläppens växt,
fallit bort, draget i fråga vore alltså från fysiologisk
synpunkt närmast att beteckna som en defekt.

Det lider ej det ringaste tvivel, att mendelismen,
som man numera ofta kallar den av Mendel grundade 
riktningen inom ärftlighetsforskningen, både
från vetenskaplig och praktisk synpunkt äger en
synnerligen stor betydelse. Dock synes man redan
på vissa håll vara på väg överskatta den biologiska
räckvidden av mendelforskningens resultat, och liksom 
det för ett tiotal år sedan fanns mutationsentusiaster, 
som trodde sig kunna förklara hela 
den organiska utvecklingen genom mutationer, som
vart tre tusende år skänkte organismen en ny
egenskap, så vill man numera på vissa håll förklara
utvecklingen från urcell till människa enbart genom
bortfallandet av hämningsfaktorer och om
kombinering av ärftliga egenskapsenheter. Man kommer
härvid att osökt tänka på Schopenhauers ord om
den kortvariga triumf, som är sanningen beskärd
under den obetydliga tidrymd, som ligger mellan
den period, då den fördömes som paradox och
den tid, då den föraktas som banal. Så länge
Mendel levde, tillbakavisade man hans glänsande
upptäckt som paradox; nu håller denna sanning
som bäst sitt triumftåg genom världen, och röjer,
som så många andra triumfatorer, en viss böjelse
för despotism; men banal blir mendelismen först i
det ögonblick den med sina lagar vill råda över
allt, som sker i den organiska världen.

*




FACKELBLOMMANS GÅTA

UNDER sina forskningar över ärftligheten i
djur- och växtriket fick Charles Darwin
anledning att uppställa en provisorisk hypotes för
att förklara det underliga faktum, att de små, för
blotta ögat osynliga sädesdjuren och äggen i sig
innehålla anlagen till alla de egenskaper, som
under årens lopp komma till utveckling hos den
uppväxande individen. Då man t. ex. vet, att det hos
vissa familjer finns en benägenhet för gikt, som
dock i regeln först visar sig efter fyllda femtio år,
så betyder detta, att det i de manliga individernas
sädesdjur finns en bestämd strukturegendomlighet,
som hos den vuxna och åldrande individen
slutligen leder till de rubbningar i ämnesomsättningen,
vilka göra sig kännbara som gikt. På samma sätt
måste man antaga, att det i den Habsburgska
familjens sädesdjur finns (och funnits) en bestämd
molekyl- och atomgruppering, som förorsakar den starkt
framskjutande underläpp, som är en släktkaraktär
för Habsburgarne på manssidan. Men även bortsett 
från sådana ärftlighetskuriosa är det ju mirakulöst
nog, att ett enda litet sädesdjur, vars längd hos
människan endast är 1/20 mm. och varav det på en
kubikcentimeter går omkr. 60 mill. stycken, i sig
innehåller anlagen till alla de celler, vävnader och
organ, som tillsammans bilda den fullvuxna
människan.

Det var för att, om också endast provisoriskt,
förklara dessa märkliga förhållanden, som Darwin
uppställde sin berömda pangenesis-hypotes. Enligt
denna åskådning är i en organism varje ärftlig
egenskap bunden vid eller kanske riktigare buren
av materiella enheter, som Darwin kallar pangener,
och som tänkas större än de kemiska molekylerna,
men ofantligt mycket mindre än de levande cellerna.
Dessa pangener kunna föröka sig genom delning,
och vid varje celldelning gå de över från
modercellen på dottercellerna; dessutom avsöndra alla
kroppens celler tid efter annan sådana pangener,
som transporteras till könskörtlarna, där de
införlivas med könscellerna (sädesdjur och ägg), så att
dessa sålunda komma att innehålla pangener för
alla den fullvuxna organismens egenskaper.

Den Darwinska pangen-hypotesen fann på sin
tid föga bifall bland biologerna, och särskilt
antagandet, att pangenerna transporterades från
kroppens olika delar till könskörtlarne, avvisades såsom
oförenligt med de faktiska förhållandena. För
omkring tjugofem är sedan upptogs emellertid
pangen-hypotesen, ehuru i något förändrad form av den 
holländske botanisten de Vries, som på grunder,
vilka här ej kunna relateras, även kommit till den
uppfattningen, att de ärftliga egenskaperna hos en
växt eller ett djur äro burna av materiella
smådelar (pangener), av vilka det finns lika många slag,
som organismen har egenskaper. Om ett visst slag
av dessa pangener ökas till antalet, så förstärktes
den ifrågavarande egenskapen, och i sådana
kvantitativa växlingar i pangenernas antal ligger, menade
de Vries, orsaken till den s. k. fluktuerande
variationen, som gör sig gällande med hänsyn till
organismens storleksförhållanden o. s. v., och som
enligt hans åsikt ej har någon betydelse som
variationskälla vid artbildningen. Förändras däremot en
del av ett visst slag pangener, så betyder detta
uppkomsten av en ny egenskap som är ärftlig,
och sådana, med ett slag uppkomna nybildningar,
måste, resonerade de Vries, vara det material,
varmed den i naturen försiggående artbildningen
opererar.

I litteraturen fanns det sedan gammalt en del
uppgifter om nya varieteter, som uppkommit
oförmodat, med ett slag; av den vanliga akacian
uppstod år 1855 hos en fransk trädgårdsmästare
plötsligt en form, som i stället för stamformens
parbladigt sammansatta hade enkla odelade blad, av
berberisbusken uppträdde 1839 en form med blodröda 
blad i stället för gröna o. s v. För de Vries
gällde det emellertid att göra dessa märkliga, men
dittills tämligen förbisedda förhållanden till föremål 
för grundliga experimentella studier, och han
utförde därför i sin försöksträdgård odlingsförsök i
stor skala med flera hundra olika växtarter i hopp
att erhålla nya, stötvis uppkommande former.
Försöken voro länge resultatlösa, men kröntes
slutligen med oväntad framgång.

Det befanns nämligen att en växt, som de Vries
år 1886 anträffade i ett potatisland vid Hilversum
(Holland), i utomordentlig grad ägde förmågan att
stötvis frambringa nya arter. Det var den Lamarckska 
fackelblomman, en nära släkting till den i
Sverige ganska vanliga tvååriga fackelblomman,
(Oenothera biennis), men resligare och med större
blommor. När de Vries odlade denna växt i stor
skala — under sju generationer i sammanlagt
ungefär 70,000 exemplar — så visade det sig, att det
övervägande antalet individer fullkomligt liknade
moderplantan eller, som botanisterna uttrycka det,
utgjorde typisk O. Lamarckiana. Men jämte dessa
typiska individer framkommo i alla kulturerna ett
mindre antal (omkring 1 %) plantor, som genom
en eller flera i ögonen fallande egenskaper avveko
från O. Lamarckiana och härigenom dokumenterade 
sig som stötvis uppkomna nybildningar,
mutationer, som de Vries benämnde dem. Och det
viktigaste av allt: flera av dessa mutationer — ofta
just de mest avvikande — gåvo vid frösådd
upphov till en avkomma, som in i minsta detalj
bevarade de hos mutationen uppträdande nya
egenskaperna.


I sitt stora verk över mutationsteorien, varav
första delen utkom 1901, kunde de Vries beskriva
omkring ett dussin nya Oenothera-arter, som i
hans kulturer uppstått i sammanlagt ungefär 800
exemplar. Den vackraste, men sällsyntaste av dessa
mutationer var den s. k. jättefackelblomman,
O. gigas, som avviker från moderarten genom
robustare växt, större blommor, kortare fröhus,
större och tyngre frön o. s. v. I de Vries' kulturer 
hade denna nya art intill år 1901 endast 
uppstått tre gånger; vid frösådd visade sig
avkomlingarne alltigenom vara typiska gigas-individer,
någon benägenhet att slå tillbaka till stamarten
(O. Lamarckiana) förmärktes ej.

En annan, synnerligen karaktäristisk nybildning,
den rödnerviga fackelblomman (O. rubrinervis), hade
i de Vries kulturer intill år 1901 uppstått i icke
mindre än 66 exemplar. Utmärkande för denna
nya art är bl. a. de röda nerverna, de smala
bladen, den starkt förgrenade stängeln, som — dessutom 
— i motsats till O. Lamarckiana — ofta
är så skör, att den knäckes av rätt svaga vindstötar.
Även denna art visar sig vid frösådd vara
fullkomligt konstant. Det samma gäller om två andra
mutationer, O. oblonga, med smala blad, och O.
albida med vitgrå blad och små blekgula blommor;
båda dessa nybildningar lida emellertid av en viss
konstitutionell svaghet, som gör dem odugliga för
kampen om tillvaron i fria naturen. Fullkomligt
konstant visade sig även en dvärgform (O. nanella), 
som likaledes uppstått flerfaldiga gånger i de Vries'
kulturer, men som på grund av sin lågväxthet
skulle ha svårt att konkurrera med den högväxta
stamarten. En annan av de nybildade arterna, O.
lata, utmärkt genom mycket breda, buckliga blad,
är oförmögen att bilda frön och av denna grund dömd
till undergång i fria naturen. Det bör kanske
påpekas, att den yttre olikheten mellan dessa
mutationer är så påtaglig och i ögonen fallande, att
man ingalunda behöver vara botanist för att
observera den.

Jämte dessa vid frösådd konstanta mutationer
erhöll de Vries även ett mindre antal nybildningar,
vilkas avkomma antingen fullkomligt eller till en
viss procent slog tillbaka till stamarten (O. Lamarckiana). 
Dessutom uppträdde i de Vries' kulturer,
som det tyckes i tämligen stort antal, en del
former med avvikande yttre, av vilka somliga på grund
av konstitutionell svaghet redan dogo på ett helt
ungt stadium, medan andra sköto i höjden, men
voro oförmögna att frambringa blommor. De Vries
kallade sådana odugliga mutationer för »artbegynnelser» 
och såg i den ansatser till nya arter, som
stannat på halva vägen.

På grundvalen av dessa intressanta och viktiga
iakttagelser, som kompletterades med rön från
andra håll, utarbetade nu de Vries sin berömda
mutationsteori, vars huvudsatser kunna formuleras
på följande sätt. Nya arter uppstå plötsligt, utan
övergångar; de nybildade arterna äro mestadels 
redan från första ögonblicket av sin existens
fullkomligt konstanta; de uppträda vanligen samtidigt
i ett betydade antal individer. De nya egenskaperna 
sträcka sig till alla organ, och gå i alla
möjliga riktningar, så att fördelaktiga, indifferenta och
skadliga karaktärer uppstå; följaktligen uppstå jämte
livsdugliga arter även sådana, som av inre orsaker
dö unga eller också äro ur stånd att uthärda kampen 
för tillvaron i det fria. Det naturliga urvalet
kan icke frambringa nya arter, utan förmår endast
utrota mindre livsdugliga arter. Förmågan att
frambringa nya arter uppträder av allt att döma
periodiskt, så att för närvarande endast en viss procent
av djur och växter äro i stånd att mutera.

Detta är i största korthet huvudpunkterna i de
Vries' artbildningslära, vilken i ett par biologiskt
viktiga punkter skiljer sig från Darwins
utvecklingslära, men från filosofisk synpunkt nära nog
sammanfaller med denna. En dunkel punkt i den av de
Vries framställda teorien var naturligtvis orsaken
till dessa periodiska explosioner, genom vilka nya
arter uppstå; de Vries betecknade också utforskandet 
av dessa orsaker som vetenskapens närmaste
mål, och framhöll särskilt vikten av att lära känna
dessa faktorer, så att man en gång i framtiden med
konst skulle kunna försätta en växt- eller djurart
i det muterande tillståndet och på detta sätt
erhålla nya arter, vilkas teoretiska och praktiska
betydelse kunde bli oskattbar.

*


De Vries påpekade dessutom huru hans mutationsteori, 
som räknar med plötsligt uppstående arter,
vida bättre än den Darwinska urvalsteorien kunde
förlikas med de data, som geologien lämnar oss
angående den tidrymd, under vilken vår planet
hyst levande varelser. Denna tid uppskattas numera
till omkring 20—40 millioner år, medan den
småningom skeende utveckling, som den Darwinska
urvalsteorien antager, beräknats kräva en tidrymd
av 2,500 millioner år. Enligt de Vries kalkyler
skulle man ha skäl att antaga, att det mellan två
på varandra följande mutationer endast låge ett
par årtusenden, och under sådana omständigheter
skulle en tidrymd av 24 millioner år mycket väl
räcka till för den utveckling, som den nu levande
djur- och växtvärlden genomgått.

På detta sätt tycktes de Vries mutationsteori
lösa alla de svårigheter, varmed den Darwinska
utvecklingsläran laborerat; den hade dessutom den
stora fördelen att stödja sig på fakta som voro
direkt tillgängliga för iakttagelsen, och det var
därför icke underligt, att den på många håll
anammades som det sista och avgörande ordet om
artbildningen. Samtidigt inströmmade från alla kanter
uppgifter om nybildningar, som vederbörande
iakttagit dels i fria naturen, dels i kultur, och som
utan tvekan tolkades som mutationer. De kommo
från östan och västan, hela växtvärlden från den
blyga Linnean ända upp till pyramidpoppeln tycktes 
ha glidit in i en våldsam mutationsperiod, man 
blott förvånade sig över att dessa märkliga ting
så länge undgått uppmärksamheten.

Så småningom började emellertid en reaktion att
göra sig gällande. Från flera håll påpekade man
att en mängd av de former, som utgåvos för att
vara mutationer, med vida större skäl kunde tolkas
som bastardklyvningar, uppkomna efter det Mendelska 
schemat. Särskilt har docent Nilsson-Ehle inlagt
stora förtjänster genom att visa, huru de många nya
varieteter av havre, vete o. s. v., vilka man
erhållit vid Svalöf och som till att börja med (även
av de Vries) uppfattades som mutationer, med
säkerhet äro korsningsprodukter, som erhålla en
fullt nöjaktig förklaring genom de av Mendel och
hans efterföljare upptäckta lagarna för 
bastardbildning och bastardklyvning. Detta kritiska
röjningsarbete har numera framskridit så långt, att
en av de främsta forskarne på detta område,
professor Erwin Baur i Berlin, i sitt nyligen utgivna
arbete (Einfühnung in die experimentelle
Vererburgslehre) uttryckligen framhåller, att O.
Lamarckiana som muterande växt är fullkomligt enastående,
och att det enda fall, som visar en påtaglig likhet
med den Lamarckska fackelblomman, är det av
undertecknad närmare studerade björnbärssläktet.

I själva verket finns det också inom
björnbärssläktet vissa arter, som äga en mycket stor
geografisk utbredning, men som vid frösådd jämte
typisk avkomma även frambringa en viss procent
(ända till 5 %) avvikande former, som i regeln 
äro konstanta, och som — alldeles i överensstämmelse 
med de Vries' Oenothera-mutationer — variera 
i alla möjliga riktningar, så att fullt
livsdugliga, sterila och starkt försvagade former
uppstå om varandra.

Särskilt är en vid Mölle fiskläge växande art
(R. polyanthemus), som för övrigt har stor
utbredning i England, Danmark och nordvästra Tyskland,
utmärkt genom sin förmåga att frambringa nya,
ofta i hög grad avvikande former, som från
mutationsteoriens ståndpunkt otvivelaktigt måste tolkas
som äkta mutationer. Emellertid kan det med skäl
ifrågasättas, om icke en sådan tolkning även här
är mindre lycklig. Det har nämligen visat sig att
avkomlingarna av en med konst framställd björnbärsbastard 
i första generationen visa en ytterligt starkt
utpräglad mångformighet, så att alla individerna
äro varandra sins emellan olika; men fortsätter
man kulturen genom flera generationer, så visar
det sig i många fall, att mångformigheten avtar
i varje ny generation, så att man redan i
fjärdefemte generationen kommer fram till former, som
i stort sett äro konstanta, men avskilja 1—5 %
avvikande former. Sådana bastardavkomlingar
förhålla sig alltså praktiskt taget som mutationer och
skulle tolkas som sådana, om man ej kände deras
ursprung. — Å andra sidan har det visat sig att man
genom korsning av vitt skilda björnbärsarter kan
erhålla fruktbara bastarder, som i överraskande 
grad erinra om redan bekanta, vilt växande arter
med stor geografisk utbredning. Så t. ex. har det
lyckats undertecknad att framställa en bastard, som
röjer en påfallande likhet med vissa mutationer av
den ovannämnda R. polyanthemus, och det synes då
ganska sannolikt, att denna art själv uppkommit
genom korsning, att dess mutationer äro att
betrakta som efterverkningarna av en en gång i tiden
försiggången bastardbildning. Men klart är, att
dessa nybildningar då från vetenskaplig synpunkt
erhålla en väsentligen annan betydelse än den, som
man hittills förbundit med begreppet mutation i
de Vries' mening.

Med dessa erfarenheter för ögonen är man
onekligen frestad att uppkasta den frågan,
huruvida icke även fackelblommans mutationer rätteligen
böra tolkas som bastardklyvningar, och huruvida
icke Oenothera Lamarckiana själv en gång har
uppkommit genom korsning mellan två andra
Oenothera-arter. En sådan misstanke uttalades
redan för 10 år sedan av en erfaren bastardkännare,
Bremerbotanisten W. O. Focke, och på sista åren
ha en hel rad iakttagelser tillkommit, som synas
tala för den Fockeska uppfattningen. Så t. ex.
odlade den som skriver dessa rader Oenothera
Lamarckiana i ett par hundratal exemplar,Fröna härstammade från några individer, som anträffats
vilt växande på en av Malmö begravningsplatser. av vilka 
en betydande procent avveko från moderväxten

och alltså dokumenterade sig som mutationer i de
Vries' mening; ingen av dessa var emellertid
identisk med någon av de mutationer, som de Vries
själv beskrivit. Ännu betänkligare torde emellertid
de resultat vara, som licenciat Heribert Nilsson
fått fram under sina kulturförsök med Oenothera
Lamarckiana; bland de nybildningar, som han
erhållit, finnes t. ex. en mycket kraftig form, som i
hög grad liknar O. gigas, men som ej är konstant,
utan även frambringar smalbladiga former o. s. v.
Medan man av de Vries' framställning närmast
fick den uppfattningen, att Oenothera Lamarckiana 
frambrakte ett relativt ringa antal väl avgränsade 
och till största delen fullkomligt konstanta
former, synes saken i verkligheten förhålla sig så,
att fackelblomman, alldeles som en bastardavkomling, 
alstrar ett betydande antal former med olika
systematisk valör, av vilka de Vries utvalt dem,
som redan på ett tidigt stadium föllo i ögonen
med förbigående av de först på ett senare stadium
avvikande formerna. I varje fall synes Oenothera
Lamarckianas natur i verkligheten vara så pass
problematisk, att den ej längre kan tjäna som stöd
för mutationsteorien.

Men härmed är naturligtvis ingalunda mutationsteoriens 
öde avgjort. Strängt taget innebär ju denna
teori ingenting annat än att utvecklingen från högre
till lägre former försiggår genom stötvis, på grund
av inre orsaker uppkommande variationer, som
äro ärftliga; att mångformigheten inom en mängd 
släkten utan svårighet kan förklaras genom de
Mendelska klyvningslagarne är däremot en annan
sak, som är mycket intressant, men som har
föga med den organiska världens utveckling att
skaffa.

*




ETT UNDERVERK

(1903)

BLAND infödingarna på Samaoöarna härskar det
egendomliga och, om man så vill, vidskepliga
föreställningssättet, att alla barn födas på en bestämd
tid på dygnet, nämligen vid den timma då den
djupaste ebben uppnåtts och floden åter börjar
stiga. Saken låter ju mystisk, men man får på
Samaoöarna uppleva andra fenomen, som äro fullt
ut lika svårförklarliga som den ponerande
punktligheten i storkbesöken. Det finns t. ex. på dessa
öar en stor lantkrabba, som lever i skogarna, men
en bestämd dag på året i stora skaror drar till
havet, där den lägger sina ägg för att sedermera
genast återvända till skogslivet; och det
egendomliga är, att denna dag på förhand kan beräknas av
infödingarna med nära nog lika stor säkerhet, som
astronomerna förutsäga en månförmörkelse.

Det märkligaste exemplet på en organism, vars
livshistoria bestämmes av kosmiska inflytanden, utgör
dock säkerligen den s. k. palolomasken, som på sista 
åren ådragit sig stor uppmärksamhet från
naturforskarnas sida. På många av Söderhavsöarna, t. ex.
Samoa-, Fidschi-, Tonga- och Gilbertöarna,
uppträda på tider, som infödingarne mycket väl känna
till, oerhörda mängder av havsmaskar, som samlas
och förtäras som en stor delikatess. Denna
mask, som av infödingarna kallas palolo, spelar
för dessa öbor ungefär samma rol som sillen
för våra västkustbor: när palolon kommer, drar
hela befolkningen till havs för att insamla den
omtyckta delikatessen, som förtäres rå eller stekt
och som i kulinariskt hänseende skildras som ett
mellanting mellan ostron och kaviar.

De sista årens forskningar ha visat att palolon
bor inuti korallrevens håligheter, där den sitter
fast med huvudet längst in och bakre kroppsdelen
vettande utåt. Denna bakre del avsätter särskilt
formade kroppsringar eller segment, som innehålla
könsprodukterna (ägg och sperma), och när dessa
mognat, avlossnar denna del av kroppen, lämnar
korallblocken och svärmar som självständig organism,
som palolo, upp till havsytan. Kroppsringarna lossna
så från varandra, ägg och sperma blandas med
varandra och befruktningen inträder, givande
upphov till nya djur, som i sin ordning uppsöka
korallrevens djupa skrymslen. Palolon, som fångas
och förtäres, är alltså endast maskens med
könsprodukter fyllda bakre del, vilken som självständig
organism, men utan huvud och extremiteter simmar
upp till vattenbrynet. Hela vattenytan vimlar då 
av dessa fritt kringsimmande könsorgan, som nå
en längd från 6 ända till 40 centimeter.

Det egendomligaste i hela företeelsen är dock
måhända det förhållandet, att palolon alltid
svärmar på en bestämd tid, som noga kan beräknas av
infödingarna, icke blott på dagen utan till och med
på timmen. Svärmandet äger nämligen rum i
november och börjar precis kl. 4 på morgonen, och
dagen för dess inställelse är alltid första dagen i 
fjärde månkvarteret eller dagen omedelbart före
denna. Det existerar alltså ett bestämt samband
mellan månskiftena och palolons könsmognad, men
de närmare omständigheterna härvidlag äro
fullkomligt höljda i dunkel. Svärmandet börjar, såsom
redan nämnts, precis kl. 4 på morgonen, men dags- eller 
månljuset spelar härvidlag ingen rol, ty vare
sig natten är absolut kolsvart — genom regnskyar — eller 
det råder månljus eller gryningsdager, inträder 
svärmandet med samma punktlighet. Än mer:
även växlingen av ebb och flod, vilken ju
förorsakas av månen, spelar ingen rol vid palolons
plötsliga uppstigande till havsytan. Några tyska forskare,
som på ort och ställe studerade den egendomliga
maskens livshistoria, upphämtade nämligen från
havsbottnen en del korallblock, som de förmodade
innehålla palolo, och som de förvarade i en med
havsvatten fylld balja; det visade sig då, att det
ur korallblockens inre svärmade ut palolor precis
på samma tid och timme, som svärmandet ägde
rum i fria havet. Detta gör förhållandet om 
möjligt ännu gåtfullare, och vi måste erkänna, att hela
företeelsen för närvarande är ett olöst mysterium.

Egendomligt nog finns det på ett annat ställe i
världshavet, långt avlägset från Samoaöarna, en
organism, som på ett överraskande sätt erinrar om
den samoanska palolon. I havet kring Floridas
södra udde lever en havsmask, vilken liksom palolon
i större mängder plötsligt svärmar upp till
vattenbrynet, där könsfortplantningen äger rum. Även
här går svärmandet av stapeln på morgonen före
soluppgången, och vad som är det egendomligaste
av allt, på en dag, som tämligen noga sammanfaller
med första dagen i tredje månkvarteret. Den månad,
i vilken den atlantiska palolon svärmar på norra
halvklotet (juli) motsvarar fullkomligt den samoanska
palolons svärmtid, enär solen vid båda dessa
tidpunkter uppnår det minsta avståndet från zenith.
Även vid Florida består palolon av maskens med
könsprodukter fyllda bakre ända, som avlossnar och
i form av en fritt rörlig självständig organism
simmar omkring i vattenbrynet.

Gäller det emellertid att förklara det
egendomliga samband, som existerar mellan månen och
palolons svärmningstid, så måste vi erkänna att
vetenskapen på denna punkt tills vidare står svarslös.
Tills vidare — ty ingen förnuftig människa kan
betvivla, att de krafter, som här äro verksamma,
ligga inom räckvidden för vår forskning och att
det en gång skall lyckas vetenskapen klargöra 
dem.


Men antag att denna mystiska palolo ej endast
ägt ett vetenskapligt-biologiskt intresse, antag att
palolospörsmålet också på någon punkt hade berört
filosofien eller religionen! Helt visst hade vi då
fått uppleva, att herrar teologer och deras
själsfränder med hänförelse pekat på paloloproblemet
som ett nytt och talande vittnesbörd på den
modärna naturforskningens svarslöshet inför de stora
frågorna och även palolomasken skulle då fått tjänstgöra 
som bevis för att världen styres av en allvis,
allsmäktig och allgod gud.

*




LUCIFER PÅ HAVSBOTTNEN

(1903)

VID påsktiden år 1592 efter frälsaren Kristi
födelse beskärdes det de goda invånarna i
Padua att uppleva ett remarkabelt och dittills osett
underverk. Ett stycke lammkött, som inköpts hos
en slaktare, började plötsligt lysa och utstrålade
under fyra dygn en gloria av klart, silvervitt ljus.
Det mystiska i saken förhöjdes än ytterligare därav,
att detta mirakulösa påskalamm kunde meddela sin
lyskraft åt andra föremål, så att händerna började
lysa på den som berört det. T. o. m. ett stycke
bockkött, som varit i beröring med lammsteken,
utstrålade inom kort samma klara silverljus.

I april 1641 inträffade ett liknande mirakel i
Montpellier, och åter var det ett stycke lammkött,
som började lysa i mörkret. Saken väckte stort
uppseende i staden, och en var sökte efter råd
och lägenhet förskaffa sig ett stycke av det
lysande köttet. Sedan uppmärksamheten en gång
blivit riktad på fenomenet, bli uppgifterna om 
lysande kött allt talrikare; man fann att även mänskliga 
lik kunna lysa, och år 1819 meddelar en fransk
fältskär, Percy, att han sett såren hos en fransk
officer lysa i flera dygn. I Wien beslagtogs på
1850-talet ett parti augsburgerkorv, som syntes
vederbörande misstänkt på grund av dess lysförmåga: 
korvarna, som voro helt små, ägde en
angenäm smak och utstrålade ett så intensivt ljus, att
man vid skenet av en enda korv kunde läsa sin
aftontidning.

Orsaken till denna märkliga ljusproduktion har,
huvudsakligen genom fysiologen Pflügers
undersökningar, befunnits vara en bakterie, som på
vetenskapens språk kallas Micrococcus phosphoreus.
Man har på senare tiden lyckats renodla denna
bakterie, och numera kan en var lätt nog förskaffa
sig självlysande kotletter o. s. v. genom att någon
tid förvara köttet i 3-procentig koksaltlösning vid
en temperatur av 7—11 grader Celsius. Redan
efter två dygn börjar då köttet lysa, och först när
förruttnelsen börjar göra sig gällande, upphör
ljusproduktionen, enär de lysande bakterierna då
undanträngas av de typiska förruttnelsebakterierna.
Så länge köttet lyser, är det i allmänhet ej
hälsovådligt; vid kokning eller stekning upphör
lysandet genast, ty det är endast de levande
bakteriecellerna, som förmå producera ljus. Härtill fordras
även närvaron av syrgas, vilket ger vid handen, att
ljusproduktionen är beroende av andningen, som i
sin ordning är en förbränningsprocess, där 
kolhaltiga ämnen under upptagande av syre förbrännas
till kolsyra.

Förmågan att producera ljus anträffas både i
växt- och djurriket: utom bland bakterierna finner
man den hos vissa alger, några svampar och bland
lantdjuren hos en del insekter, bland vilka den
vanliga lysmasken torde vara det mest kända exemplet.
Det är emellertid i stort sett endast ett försvinnande 
litet fåtal växt- och djurarter, som äga denna
förmåga, vilket påtagligen beror därpå, att
självlysandet i många fall ej länder den ljusalstrande
organismen till något som helst gagn: för en
bakterie, som själv saknar varje spår av synsinne, är
ljuset, som den utstrålar, lika värdelöst som den
kolsyra, den utandas.

Det kan emellertid tänkas omständigheter, under
vilka förmågan att alstra ljus verkligen kan lända
organismen till nytta, och sådana förhållanden finna
vi förverkligade på de stora djupen i världshaven,
där det sedan urminnes tider härskat evigt
mörker. Man vet numera, att det i havet på 600
meters djup råder absolut mörker, och det troddes
länge, att havsdjupen under denna nivå voro
fullkomligt blottade på organiskt liv. De sista
årtiondenas forskningar, och framför allt den tyska
djuphavsexpeditionen 1898—99, ha emellertid till fullo
bevisat, att det ännu på 5,000 meters djup lever
en ganska rikt utvecklad djurvärld, som emellertid
på grund av de på detta djup härskande
livsförhållandena i mångt och mycket avviker från den 
övriga faunan. Den nämnda expeditionens ledare,
prof. Carl Chun, har i ett nyligen utkommet arbete
givit en fängslande skildring av dessa havsbottnens
sagolika väsen, och det är från denna skildring vi
hämtat de i det följande lämnade uppgifterna.

Då man vet, att organismerna i allmänhet endast
äga sådana sinnesorgan, som de ha bruk för, kunde
man ju med en viss rätt vänta, att dessa i
ständigt mörker levande organismer skulle sakna
synsinne, d. v. s. vara blinda. Detta är i själva
verket också fallet med en del kräftdjur och fiskar,
vilkas på mindre djup levande släktingar äga väl
utvecklade ögon. Men i stort sett utgöra dessa
blinda former en fåtalig minoritet, och det visar
sig tvärtom, att flertalet av dessa i evigt mörker
levande fiskar och kräftdjur äga väl utbildade, ofta 
i ovanlig grad förstorade ögon. Då det redan 
på 600 meters djup råder absolut mörker, så återstår det
endast att antaga, att djuphavsdjuren själva producera 
det ljus, som står till deras förfogande. Detta
bekräftas också av de på sista tiden gjorda
iakttagelserna. Det gör, säger Chun, ett sagolikt
intryck att en mörk natt se djuphavshåvarna stiga
mot ytan som glödande ballonger, skimrande och
blixtrande i ett praktfullt fosforsken. Det är det
eviga mörkrets barn, som utstråla denna trolska
glans: infusorier, maskar, sjöstjärnor, kräftdjur och
framför allt de underbara djuphavsfiskarna — alla
äga de denna förmåga att illuminera sin omgivning.
Hos många fiskar sitta lysorganen som lyktor med 
konkavspeglar och linser i en rad utefter kroppens
sidor, andra djuphavsfiskar bära sina glödlampor
på huvudet och på underkäken, andra åter på
fenorna. Allra vackrast är bland dessa
djuphavsorganismer måhända en bläckfisk med 24, på ett
egendomligt sätt grupperade lysorgan, vilka som
ett diadem av ädelstenar glänsa i ultramarinblått,
pärlemor och rubin.

Det kan ej betvivlas att dessa egendomliga
lysorgan förskaffa sina ägare bestämda fördelar i
kampen för tillvaron, om det också kan vara svårt
nog, att i varje särskilt fall precisera detta gagn.
Befinna sig lysorganen på kroppens framsida, på
huvudet och käkarna, såsom fallet är hos en del
rovfiskar, så lysa de upp synfältet och underlätta
uppsökandet av bytet. Befinna sig däremot
glödlamporna på kroppens sidor, så torde de i många
fall tjänstgöra som lockmedel för smärre,
ljuskänsliga organismer; åtminstone har man med säkerhet
konstaterat, att i havet nedsänkta elektriska
glödlampor utöva en ytterligt stark dragningskraft på
många av de levande smådjuren.

Utom lysorganen visa dessa djuphavsväsen även
andra egendomligheter, som stå i ett bestämt
samband med deras liv i det eviga mörkret. Hos en
del har känselsinnet nått en alldeles enorm
utveckling, så att de trådformiga känselorganen kunna nå
kroppens 10—20-dubbla längd. Svårigheten att i
detta ständiga mörker treva sig fram till tillräcklig
näring trycker även sin stämpel på extremiteteter och 
svalg: hos kräftorna förvandlas alla extremiteterna
till kloformiga griporgan, och hos många
djuphavsfiskar uppnår svalget så kolossala dimensioner,
att det upptager tre fjärdedelar av kroppen; hela
fisken tyckes i detta fall förvandlad till ett enda,
med väldiga huggtänder utrustat jättegap, medan
andra djuphavsfiskar äga käkar, som äro utdragna
till långa metspön. Det oaktat pinas dessa mörksens 
barn av en evig hunger; till och med under
det att djuphavsnäten håvades upp, utkämpades i
fängelset den vildaste kamp för tillvaron, varunder
fiskarna ofta uppslöko de sällsyntaste blötdjur och
i sin ordning söndersletos av de stora kräftorna.
Måhända har redan en eller annan läsare frågat
sig, hur det är möjligt för dessa djuphavsdjur att
leva i en värld

 dit aldrig Odens öga
 når med sin stråle.

Vi veta ju att solljuset är den kraftkälla,
varifrån de gröna växterna hämta sin kraft, att av
oorganisk näring, mineralsalter, vatten och kolsyra,
uppbygga de organiska föreningar, av vilka växten
består, och vi ha sett, att nedanför 600 meters
djup ej finnes spår av växtlighet. Men utan växter
är djurvärlden ur stånd att existera, enär alla djur,
som ej äro rovdjur, äro hänvisade till att leva av
växternas organiska substans. Utan solljus ingen
djurvärld — och dock finna vi att havsbottnens 
eviga mörker hyser en mängd av de underbaraste
djurskepnader.

Även på denna gåta har den Chunska djuphavsexpedition 
givit ett tillfredsställande svar, som i
korthet kan formuleras så, att havsbottnen är den
väldiga begravningsplatsen för allt det liv, som
pulserar i de övre lagren. Av de i de översta
lagren levande växterna och djuren självdö alltid
en del och sjunka mot djupet, där de tjäna som
näring åt längre ned levande väsen, och dessa
underhålla efter sin död i sin ordning livsgnistan
hos de djur, som leva på ännu större djup, o. s. v.
ända ned till de största djupen. Solen är alltså
ytterst den kraftkälla, som även skänker liv åt
djuphavsorganismerna, och det ljus, som dessa det
eviga mörkrets barn utstråla, är även det ingenting
annat än förvandlat solljus.

*




VÄXTEN OCH MÄNNISKOÖGAT

OM man en sommardag vandrar längs ett
skogsbryn, helst ett sådant, som vetter mot söder
eller väster, varsnar man lätt, att bladen på de
örter, som växa i själva brynet, i stort sett inta
en helt annan ställning än bladen hos samma
växter när de växa i lövskogens inre. I senare fallet
stå bladytorna nästan fullkomligt vågrätt (horisontalt),
i skogsbrynet rikta de sig mer eller mindre snett
uppåt med översidan vänd mot den öppna
terrängen, d. v. s. åt det håll, varifrån det starkaste
ljuset kommer. I lövskogens inre kommer den
största ljusmängden rakt uppifrån, i skogsbrynet
däremot från sidan, och denna olikhet i belysning
är det som föranleder bladen att i ena fallet ställa
sig vågrätt, i andra fallet snett uppåt — vertikalt;
i båda fallen är det deras strävan att i största
möjliga grad utnyttja ljuset, som är orsaken till
bladens orientering.

Om denna bladens förmåga att vända bredsidan
mot det håll, varifrån det starkaste ljuset kommer,

kan man lätt nog övertyga sig, om man t. ex.
ställer en kruka med unga krasseplantor
(Tropæolum) på golvet i en garderob och på en halv alns
avstånd från krukan placerar ett brinnande
stearinljus eller någon annan ljuskälla. Efter ett par
timmar finner man då, att bladen, som med sina skaft
förut voro riktade rakt uppåt, ha ändrat läge, så
att alla skivorna stå vända vinkelrätt mot de
infallande ljusstrålarna; de långa bladskaften ha böjt
sig och sträcka sig alla fram mot ljuset, så att
bladskivorna passivt komma att riktas in i det mot
strålarna vinkelrätta läget. Förser man nu
bladskivorna med ett överdrag av svart papper eller
staniol och upprepar samma försök, så finner man
att bladskaften ej längre böja sig mot ljuset, ehuru
de ej äro betäckta av någon skärm; man kan därav
draga den slutsatsen, att känsligheten för ljus i
detta fall är förlagd till bladskivan, att den här
undfångna ljusretningen ledes ner i bladskaftet, där
den framkallar den reaktion, d. v. s. den serie av
krökningar, som leder till att bladskivorna slutligen
komma att intaga det för ljusfångsten
gynnsammaste läget.

*

Den omständigheten, att känsligheten på detta
sätt är lokaliserad till en bestämd del av växten,
har givit anledning till efterforskningar, huruvida
man ej i dessa ljuskänsliga partier skulle kunna
konstatera någon motsvarighet till de lägre djurens
ögon, och i själva verket har en av vår tids mest
berömda botanister, professor Haberlandt i Berlin,
trott sig kunna jakande besvara denna fråga. Han
har nämligen funnit, att överhudscellerna hos
ljuskänsliga blad i regeln äga buktade ytterväggar,
vilka verka som ljuskoncentrerande linser, så att
det på den bakre väggen uppstår en skarpt
begränsad ljus fläck, i vissa fall t. o. m. en bild av
föremål i bladets närhet, och han menar, att det
är i dessa hudceller, som ljuskänsligheten eller
riktigare känsligheten för ljusstrålarna riktning är
lokaliserad: när den ljusare fläcken befinner sig i
den bakre väggens mitt, ha de nått jämnvikt, och
då är bladskivan riktad vinkelrätt mot de infallande
strålarna, men så snart den rubbas ur detta läge,
förskjutes den ljusa fläcken, så att den ej längre
befinner sig i mitten, utan mer eller mindre mot
periferien av den bakre väggen, och detta verkar
på det ljuskänsliga plasmat som en retning, vars
verkningar ledas ned i bladskaftet och först
upphöra, när bladets ställning är sådan, att den ljusa
fläcken åter befinner sig i den bakre väggens mitt.

Denna uppfattning, som tillskriver de
ljuskänsliga bladen ett slags sinnesceller, jämförliga med
de lägre djurens ögon, har emellertid utsatts
för en så skarp kritik från vetenskapligt hål), att
det i närvarande ögonblick utom Haberlandt själv
och hans närmaste lärjungar torde finnas ytterst
få växtfysiologer som acceptera teorin om de
linsformiga överhudcellernas ögonfunktion.

Det oaktat finns det, när det gäller själva
känsligheten mot ljus, åtskilliga högst anmärkningsvärda
överensstämmelser mellan växten och djurens
synorgan, ja, t. o. m. mellan växten och
människoögat. Allbekant är ju den inverkan som mycket
starkt ljus har på våra ögon; vi bli bländade och
rygga tillbaka bort från ljuset. På samma sätt har
man kunnat visa, att växter som i vanliga fall böja
sig mot ljuset, förbli orörliga, om ljuset som
inverkar på dem är mycket starkt, ja, genom
användning av mycket starkt elektiskt bågljus har man
t. o. m. kunnat få annars mycket ljusbegärliga
växter att vända sig bort från ljuset.

En alldaglig erfarenhet är ju också att våra
ögon äro vida känsligare för ljuset om vi förut
vistats i ett skumt eller mörkt rum, men att de på
ganska kort tid anpassa sig för den nya
ljusintensiteten. Alldeles på samma sätt förhålla sig
växterna. Har man två krukor med groddplantor av
havre, vicker eller andra ljuskänsliga växter, av
vilka den ena jämt stått i dagsljus, den andra i
mörker, och utsätter man nu dessa båda partier
för det starka ljuset från en Auerlampa, så finner
man att de plantor, som förut stått i ljus, böja sig
mot ljuset, medan de andra, som förut varit i
mörker, stå fullkomligt orörliga i flera timmar. För
dem är det starka ljuset bländande, och först efter
flera timmar, sedan de hunnit vänja sig vid den
nya ljusstyrkan, böja även de sig mot
Auer-ljuset.

Man har emellertid på senare tiden funnit, att
det vid växternas ljusretning icke blott är
ljusstyrkan utan — liksom vid den fotografiska plåten
— även expositionstiden, som är avgörande för
reaktionens, d. v. s. den genom ljusretningen
åstadkomna effektens beskaffenhet. Har man några
havreplantor, som förut stått i mörker, och belyser man
dessa från ena sidan med Auerljus i fem minuter,
så förbli plantorna raka om man sedermera sätter
in dem i mörkt rum; men belyser man endast fem
sekunder med detta starka ljus, så finner man att
sådana plantor efteråt i mörker utföra krökningar,
som gå alldeles åt det håll, därifrån ljuset kom
under de fem sekunderna. Fem minuters
expositionstid har alltså bländat plantorna, så att de bli
orörliga, fem sekunders belysning har däremot
varit tillräcklig för att framkalla en synbar effekt
(krökning i riktning av ljuskällan).

Denna snabbhet i uppfattningen av ljuset har
helt nyligen föranlett en holländsk och samtidigt
en österrikisk forskare att närmare undersöka hur
långt expositionstiden kan tryckas ner för att
ljusriktningen överhuvud taget skall framkalla en
synbar krökning i riktning av ljuset. Och man har
därvid kommit till det från mer än en synpunkt
överraskande resultatet, att om man blott använder
tillräckligt starkt ljus och ljuskänsliga växter, så är
en expositionstid av 1/2000 sekund tillräcklig för
att framkalla en mycket påtaglig effekt i form av
en krökning åt det håll därifrån blixten, ty så kan
man ju kalla denna belysning, kom. Sjunker
ljusintensiteten, så stiger samtidigt den för en synbar
effekt nödvändiga expositionstiden, så att mycket
svaga ljusintensiteter kunna behöva timmar, ja, t.
o. m. dygn, för att framkalla samma effekt, som
mycket starkt ljus åstadkommer på en 1/2000 sekund.
Nogare uttryckt är det alltså icke ljusstyrkan i
och för sig och icke heller enbart expositionstiden
utan produkten av ljusstyrka och expositionstid,
som är avgörande för effekten.

*

Det är nu av stort intresse att alldeles samma
lagbundenhet gäller icke blott för den fotografiska
plåten, utan också, efter vad nyare forskningar
visat, även för människoögat. Men sådana
överensstämmelser, hur intressanta de än må vara, få dock
icke förleda oss att tillskriva växterna en
synförmåga, jämförlig med vår och de högre djurens;
att en sådan ej finns hos växterna, därför
borgar redan den fullkomliga saknaden av organ
jämförliga med djurens ögon. Snarare skulle man då
kunna jämföra växternas ljuskänslighet med den
känslighet för ljud som förefinnas hos våra lågt
stående djur utan hörselorgan. En engelsk forskare,
som för några år sedan arbetade på zoologiska sta-
tionen i Neapel, gjorde den egendomliga
iakttagelsen, att vissa havsmaskar genast drogo in sig i
sina kalkrör, så snart kapellet i den närbelägna
trädgårdsrestauranten började spela; först när
musiken upphört kröpo de ut igen ur sina rör. Dessa
djur visade sig alltså äga en påtaglig känslighet för
ljud ehuru de saknade varje spår av hörselorgan.
Ungefär på samma sätt synes det vara beställt med
växternas ljuskänslighet; de reagera på ljuset och
ha en mycket fint utpräglad känslighet för ljusets
styrka och riktning, men om den färgernas och
formernas värld, som vi uppfatta genom vårt
synsinne, ha de säkerligen lika liten föreställning, som
de ljudkänsliga havsmaskarna kunna sentera ett
stycke av Beethoven eller Wagner.

*




VÄXTERNAS VINTERSKYDD

BLAND Darwins många förtjänster om
naturvetenskapen förbiser man ofta hans strävan
att medels sinnrika experiment påvisa
överensstämmelsen mellan växternas och djurens livsyttringar
för att även på denna väg bringa bevis för allt
levandes blodsförvantskap. Darwins åsikter
upptogos att börja med ganska skeptiskt av fackmännen,
särskilt därför att de försök, han som dilettant
anställt hemma på sitt gods, icke alltid motsvarade
de stränga fordringar, den exakta forskningen
ställer på beviskraftiga experiment. I stort sett ha
emellertid Darwins åsikter på denna punkt slagit
igenom, och man vet numera att det hos växterna
icke blott finnes en andning och en matsmältning
jämförlig med djurens, utan också sinnen, medels
vilka växten uppfattar yttervärlden ungefär på samma
sätt som lågt stående djur. Särskilt vad
känselsinnet beträffar har man kunnat påvisa de märk-

ligaste överensstämmelser mellan t. ex.
gurkväxternas klängen och människans känselpapiller.

Under sådana omständigheter kan man i kulna och
bistra vinterdagar uppkasta den frågan, huruvida
det hos växterna finnes anordningar, medels vilka
de skydda sig mot vinterkölden. Vi se ju, huru
många djur i nordliga trakter om vintern anlägga
en tjock och yvig vinterdräkt, och här som i så
många andra fall följa vi människor, åtminstone för
så vitt vi bebo nordliga trakter, djurens exempel.
Hur förhålla sig i detta fallet växterna, d. v. s. de
av dem, som ej dö bort på hösten, utan övervintra
ovan jord? Kan man hos dem spåra några
skyddsanordningar mot kölden jämförliga med den
tjockare beklädnad, som människan och de nordliga
däggdjuren anlägga om vintern?

Ja, i förstone tycks det verkligen så. Jämföra vi
under förstoringsglaset bladen av vintergröna växter
t. ex. murgröna, järnek, buxbom, gran, fur o. s. v.
med bladen hos våra vanliga lövfällande skogsträd,
så finner man, att hudvävnaden hos de vintergröna
bladen är vida tjockare än hos de sommargröna,
och det samma gäller även de inre cellväggarne i
bladen, liksom även hudvävnaden på bladskaften.
Jämför man våra nordiska skogsträd med träden i
de tropiska urskogarne, så visar det sig, att de
förra i allmänhet äga en vida tjockare bark än de
senare. Vad är under sådana omständigheter
naturligare än att tolka de nordiska trädens tjockare
bark och de vintergröna bladens tjockare hudväv-
nad som ett skyddsmedel mot köld i analogi med
vår egen vinterdräkt!

I själva verket hyllade botanisterna ännu för
några årtionden sedan dylika åsikter, men de äro
numera allmänt övergivna. Vid närmare eftertanke
finner man också, att tjock päls visserligen kan
vara av gagn för varmblodiga däggdjur, som i sitt
inre äga en ständigt flödande värmekälla, men
däremot knappast för växterna, vilkas inre
värmeproduktion är ytterst ringa jämförd med t. ex.
däggdjurens och fåglarnes. Också kan man en vacker
vinterdag lätt nog övertyga sig om, att de
vintergröna växternas blad äro frusna, d. v. s. de äro
spröda och mer eller mindre genomskinliga av is,
som bildats i deras inre, och i skogstrakter har
varje vedhuggare vintertid fått erfara, hurusom
träden då till följd av den i vedens porer
befintliga isen göra ett helt annat motstånd mot yxan
än om sommaren. Barken må vara huru tjock som
helst, under kalla vintrar förmår den dock icke
utestänga kölden, och detta gäller naturligtvis i ännu
högre  grad  om  bladens  relativt  svaga hudvävnad.

Ända till för kort tid sedan föreställde man sig
emellertid att de vintergröna växternas tjockare
hudvävnad tjänade att — i egenskap av dålig
värmeledare — skydda växten mot hastiga
temperaturväxlingar. Man trodde nämligen — och i
trädgårdsmästarekretsar gör man så nog än i dag —
att frusna växter kunde behålla livet, om
upptinandet försiggick sakta, men att ett hastigt upptinande
vore farligt och i många fall dödsbringande.
Noggranna undersökningar från senare åren ha
emellertid visat, att detta i stort sett är ett misstag —
endast för den amerikanska agaven och vissa
äpplesorter har ett hastigt upptinande visat sig vara
skadligt — och under sådana omständigheter
krymper den tjocka hudvävnadens betydelse som
skyddsmedel mot köld samman till ett intet.

Det oaktat finns det ett visst samband mellan
vinterkölden och den starkare utbildningen av
hudvävnaden hos trädstammarne och de vintergröna
bladen i vårt klimat. Sätter man en krukväxt, t. ex.
en primula, en pelargonia eller en tobaksplanta i
en hink fylld med is, så finner man att växtens
blad efter en kort tid börja vissna, fastän jorden
i krukan innehåller betydliga mängder vatten. Detta
beror därpå, att växtens rötter vid så låg
temperatur ej förmå upptaga vatten ur jorden, men då
samtidigt en vattenavdunstning äger rum från
bladen, vissna dessa, då det avgivna vattnet ej ersättes
med nytt. Ännu sämre ställer sig förhållandet för
växten, om jorden rent av är frusen, ty då är
varje vattenupptagande från växtens sida en fysisk
omöjlighet — en frusen jord är fysiologiskt sett
likvärdig med en absolut vattenfri. Under sådana
omständigheter blir det för de nordiska träden,
vilkas rötter under långa månader befinna sig i en
frusen eller starkt avkyld jord, helt enkelt en
livsfråga att skydda de inre ömtåliga vävnaderna och
framför allt knoppspetsarne icke mot kölden, ty
den kan ej utestängas, utan mot uttorkning i den
torra vinterluften. För den skull utbilda träden hos
oss sin tjocka bark, för den skull omges knopparna
över vintern med läderartade, hermetiskt slutande
knoppfjäll, och av samma skäl är det också som
en mängd vintergröna växter, vilka ej kunna
påräkna ett skyddande snötäcke, förse sina blad och
kvistar med en så bastant hudvävnad. Aven hos
fjällväxter, vilkas rötter omspolas av det iskalla
snövattnet, har man funnit en bladstruktur, som i
mycket påminner om den hos sand- och
ökenväxter.

Från denna utvikning återvända vi nu till vår
från början uppställda huvudfråga, om det då hos
växterna icke finnas några särskilda skyddsmedel
mot kölden. Det är ju icke nödvändigt att dessa
utgöras av yttre, direkt synbara anordningar; de
kunna ju även tänkas ligga i inre förändringar i
själva cellerna. När det gäller att skydda sig mot
djurvärldens angrepp, använda sig visserligen en
del växter av rent mekaniska, för blotta ögat
synliga skyddsmedel, såsom tornar, taggar, sträva hår
o. s. v., men de flesta tillgripa inre, kemiska
skyddsmedel i form av gifter, garvsyror, eteriska oljor
o. s. v., som göra växtdelarne onjutbara för
djuren. Vore det då inte möjligt, att det i växtens
inre mot vintern försigginge kemiska omvandlingar,
som betinga en större motståndskraft mot kölden?

Detta blir så mycket sannolikare då man ser,
att samma växtdel, samma blad, som under vintern
utan att ta någon skada fördragit — 20 gr. och
därunder, fram på våren kan dödas av temperaturer
strax under noll. Vad har då skett, som betingar
denna skillnad i motståndskraft mot kölden?

Denna fråga besvaras måhända lättare om vi
vända om den och spörja: vilka förändringar
framkalla låga temperaturer (i närheten av fryspunkten)
hos växterna?

Mången husmoder, som förfogar över en dålig
källare, har säkerligen gjort den erfarenheten, att
potatisar, som under någon tid varit utsatta för
temperatur nära fryspunkten bli »söta» d. v. s. de
få en äcklig, sötaktig smak, som gör dem så gott
som onjutbara till människoföda. Den söta smaken
beror därpå, att en del av den i potatisen normalt
befintliga stärkelsen genom köldens inverkan
förvandlas till socker. Man trodde förr, att detta
fenomen stod i samband med potatisens förfrysning
genom köldens inverkan, men detta är ingalunda
fallet; de söta potatisarne äro lika friska och
levande som de normala, och sockerbildningen, som
börjar redan vid + 5 gr., försiggår intensivast vid
2—3 gr. över fryspunkten, alltså vid en temperatur,
då det ej kan vara tal om någon förfrysning.

Denna vid låg temperatur försiggående
sockerbildning är nu ingen specialitet för potatisen, utan
förekommer normalt hos hela den nordiska och
mitteleuropeiska växtvärlden. På hösten äro de
vintergröna bladen och trädens grenar fullproppade
med stärkelse, men när temperaturen fram på sen-
hösten sjunker under + 5 gr., upplöses stärkelsen
och förvandlas till socker, så att hela växtligheten
här i norden under vintern utmärker sig för en
ovanligt stor sockerrikedom. På våren, när
temperaturen stiger, förvandlas nu sockret återigen till
stärkelse, som så småningom förbrukas vid
bildningen av nya växtdelar, vid andningen o. s. v.

Finns det nu något samband mellan den på
senhösten försiggående sockerbildningen och den ökade
motståndskraft mot köld, som växterna äga om
vintern? Redan det faktum, att man genom att låta
sockerfattiga blad uppsuga sockervatten genom de
avskurna stjälkarne högst väsentligt kan öka deras
motståndskraft mot köld, är ju ett talande
vittneshörd för ett sådant antagande, men för att kunna
förstå, huru sockret kan åstadkomma denna verkan
måste man ha någon kännedom om de inre
processer, som äga rum när en växt stelfryser och när
den förfryser. Detta är nämligen två helt olika ting,
ty ett stelfruset blad kan efter upptöandet mycket
väl befinnas vara levande, behöver alltså icke vara
förfruset d. v. s. dött.

När ett blad stelfryser, bildas det naturligtvis
is i dess inre, men denna isbildning äger icke rum
i själva cellerna, utan i de håligheter som
överallt i växtvävnaderna, men särskilt rikligt i blad
och bark, förefinnas mellan cellerna. Här avsätta
sig de första iskristallerna på de mot
cellmellanrummen vettande cellväggarne, och varje sådan
iskristall verkar, så länge  frysningen pågår, som ett
attraktionscentrum, som suger nya vattenmängder 
från den levande cellkroppen. Härigenom bli
cellernas safter alltmer koncentrerade, och detta kan
gå ända därhän, att vissa ämnen, som förut i sin
utspädda form voro oskadliga, eller nödvändiga
beståndsdelar i cellen, numera verka giftigt. I alla
levande celler förefinnas utom vatten även lösta
äggviteämnen och salter; om nu den genom
frysningen förorsakade vattenförlusten drives över en
viss gräns, börja salterna att, koncentrerade som
de numera äro, verka giftigt på äggviteämnena,
som äro de egentliga bärarne av livet, så att dessa
till en viss grad förstöras och därvid bl. a. mista
sin löslighet i vatten; man kallar detta för att
äggviteämnena denatureras, och har detta väl en gång
skett, så är den levande cellsubstansen förstörd,
cellen är död.

Nu har man faktiskt kunnat påvisa, att
äggviteämnena i dödfrusna celler verkligen undergått en
sådan denaturering. Men det har också visat sig
att socker — rörsocker, druvsocker, fruktsocker
o. s. v. — äger förmågan att förhindra denna
förstöring av äggviteämnena. Har man salthaltiga
äggvitelösningar i två glas, varav det ena därjämte
innehåller t. ex. 5 proc. rörsocker, och låter man
vätskorna i de båda glasen bottenfrysa, så finner
man efter upptöandet att den sockerfria lösningen
innehåller en tjock bottensats av denaturerad
äggvita, medan däremot den sockerhaltiga lösningen
förblivit klar. Samma verkan  som sockret har på
äggvitelösningen i glaset, utövar det påtagligen
även i cellerna, vilkas liv det räddar genom att
skydda de i den levande substansen ingående
äggviteämnena för denaturering och därmed följande
förstöring.

En del förhållanden, som länge varit bekanta
för trädgådsmästare och fruktodlare, få numera sin
naturliga förklaring. Att kraftigt närda träd och
örter i regeln tåla kölden bättre än svultna
exemplar av samma art står tydligen i samband med de
förras större rikedom på socker, som hindrar
äggviteämnenas förstöring vid frysningen. Att å andra
sidan växter, som utsatts för en mycket stark
kväve-gödning, ofta bli abnormt känsliga för köld,
beror tydligen därpå, att den genom
kvävegödningen abnormt stegrade äggvitebildningen lagt beslag
på sockermängder, som annars förblivit orörda i
cellerna; de kvävegödda växterna äro alltså mycket
rika på äggviteämnen, men fattiga på socker, och
häri ligger orsaken till deras ömtålighet för köld.
Att slutligen annars vinterhårda växter på våren
mista en god del av sin motståndskraft mot köld
beror därpå att sockret vid temperaturer över + 5
gr. åter förvandlas till stärkelse; häri ligger
orsaken till den förödelse, som starkt solsken,
omväxlande med frosträtter, kan förorsaka hos
växtligheten tidigt om våren, och täckningens gagn ligger
bortsett från det skydd mot uttorkning, som
därigenom vinnes, huvudsakligen däri, att det skyddar
växterna mot för tidig uppvärmning genom sol-
strålning och därmed följande stärkelsebildning,
sockerförlust och minskad köldresistens.

På detta sätt är det som lantväxterna om vintern
öka sin motståndskraft mot köld. Men naturligtvis
får man icke överskatta sockrets betydelse
härvidlag, ty det ges även växter, vilkas äggviteämnen
äro så beskaffade, att sockret ej är i stånd att
hindra deras denaturering vid frysning. Å andra
sidan finns det en hel grupp av växter, som skydda
sig mot vinterköldens faror genom att fly till
sådana regioner, där de under normala
omständigheter kunna vara säkra på att undgå temperatur
under noll. Det är en del vattenväxter, som under
sommaren vegetera i vattenbrynet, men som på
senhösten och vintern gå till botten och övervintra
under istäcket (där vattnet ej är fruset) för att nästa
vår åter stiga upp till ytan. Så beter sig bland andra
vissa arter av den vanliga andmaten, som om
sommaren i miljontals exemplar bildar ett grönt
överdrag på dammar och kanaler; på hösten bli dessa
växter, liksom de vintergröna växterna, fullproppade
med stärkelse, som är en tung kropp, betydligt tyngre
än vatten (spec. vikt I,40), och följden härav blir
att de gå till botten. På samma sätt sjunka
vattenpestens långa revor, som om sommaren växa
rakt upp, om vintern på grund av sin
stärkelsehalt vågrätt till botten, där de bida en frisk grön
matta i vattnet under istäcket. Hos dessa växter
upplöses icke stärkelsen om vintern, de äro även
då så gott som sockerfria, och följden är också
den, att de dö, så snart de utsättas för
temperaturer under — 2 gr. Även den vackra vattenaloën
hör till denna grupp; dess egendomliga urnor med
de kransställda, svärdtandade bladen flottera om
sommaren omkring i vattenbrynet, men söka sig
om vintern ner på djupet, dit vinterkölden icke
når dem, för att nästa vår åter flyta upp och
vaggas i solskenet.

*




FRÖMJÖLSSTOFT OCH
ROSENDOFT SOM
SJUKDOMSALSTRARE

I sin intressanta studie över höets
självupphettning framhåller den tyske botanisten Miehe
att en av mänsklighetens farligaste fiender, den
ryktbare lungsotsbacillen, sannolikt även
förekommer utanför människokroppen, i fria naturen, och
som de platser, vilka härvidlag särskilt kunna
misstänkas för att vara smittohärdar, hänvisar han på
tätt packade höstackar, i vilka en lindrig
självuppvärmning börjat inställa sig. Faktiskt synes detta
vara fallet med en del av de för människor och
djur ytterst farliga strålsvamparne, och från denna
synpunkt äro halm- och höstackar, särskilt om de
äro tätt packade, ingalunda så hälsosamma viloläger,
som man i regeln föreställer sig, om också
smittofaran i praktiken kanske ej är synnerligen stor.

Under en viss årstid, och hos människor med en
viss disposition, förmå emellertid gräsen — och till
dem höra som bekant även våra vanliga sädesslag

— framkalla en högst obehaglig sjukdom, som sedan
gammalt kallas höfeber och som, när betingelserna
i årstid, omgivning och disposition äro givna,
inställer sig med ungefär samma säkerhet som en
solförmörkelse på det av astronomerna angivna
klockslaget. Den farliga årstiden och den farliga miljön
har Ola Hansson givit en ypperlig skildring av i
en av sina »Hembygdsvisor»:

Bygderna stå
sommarsköna.
Himlen är blå
och ängarne gröna.
Under en rensande
Junivind glänsande
vågor på vajande
kornfält gå.

Den rensande junivinden, om vilken Ola
Hansson här talar, är i själva verket smittobäraren, och
smittohärden är det vajande kornfältet: giftet, som
förorsakar sjukdomen, är nämligen enligt vad man
på senare åren med full säkerhet kunnat fastställa,
ingenting annat än gräsens frömjölskorn, vilka liksom
alens och hasselns under blomningstiden strös ut
för alla himmlens vindar och i lyckliga
undantagsfall även nå sin bestämmelseort, den honliga
pistillens märke.

För det stora flertalet av mänskligheten äro
dessa kringflygande frömjölskorn fullkomligt
oskadliga, även om de intränga i ögon, näsa och mun.
Men hos en liten minoritet, som dock av allt att
döma är stadd i tillväxt, framkalla frömjölskornen
av ett rätt stort antal växter, i främsta rummet
gräsen och halvgräsen, en mycket plågsam åkomma,
när de med andningsluften inkomma i näsans
slemhinnor. Sjukdomen, som vanligen inledes med ett
krampaktigt nysningsanfall, yttrar sig att börja med
som en veritabel syndaflodssnuva, så att den ur
näsan avsöndrade vätskan på ett dygn kan uppgå
till en halv liter. Samtidigt känner patienten tyngd
och smärtor i huvudet, som tilltaga timme efter
timme, en känsla av brännande torrhet utbreder
sig från näsans slemhinnor till svalget och
gomvalvet. Efter några dygn, under vilka patienten
pinas av en outhärdlig klåda i näsa och ögon,
uppstå smärtsamma svullnader, ögonlocken bli tjocka
och näsborrarne tillstoppas stundom fullkomligt, så
att patienten uteslutande måste andas genom
munnen. Samtidigt inställer sig en känsla av feberartad
värme, stundom svår andnöd, som kan framkalla en
beklämmande ångest. Sådana ångestanfall inträda
vanligen om aftonen, medan klådan, nysattackerna
o. s. v. lika regelbundet ge efter under natten för
att med förnyad kraft bryta in på morgonen, då
patienten även är ytterst känslig för ljus. Då
härtill kommer, att sjukdomen i regeln varar 3—4
veckor, någon gång ända till 3 månader, så är
det ej svårt att förstå den skräck, varmed de
»höfeberlidande» motse den vackra årstiden, då rågen
ryker.
Att den verkliga höfebern, som ej får
förblandas med en del andra »sommarkatarrer», faktiskt
framkallas av i luften kringflygande frömjölskorn är
numera höjt över allt tvivel, i främsta rummet tack
vare de mödo- och plågsamma experiment, vilka
anställts av den engelske läkaren Blackley, som själv
årligen och i hög grad hemsöktes av den fatala
åkomman. Blackleys resultat ha sedermera till fullo
bekräftats av flera andra läkare (Wyman, Marsh,
Dunbar), vilka liksom han samtidigt varit patienter
och experimenterande forskare, och utan vilkas
offervillighet man än i dag skulle veta ganska litet
om höfeberns verkliga orsaker. Nu däremot är man
ganska väl underrättad icke blott om de växter,
vilkas frömjöl framkalla höfebern, utan också om
de kvantiteter, som härvidlag behövas och vilkas
obetydlighet, som vi strax skola se, gränsar till det
sagolika.

Av Blackley's, Wyman's och Marsh's
undersökningar, som omfatta representanter för 75 olika
växtfamiljer, framgår det att höfebern i främsta
rummet förorsakas genom gräsens, halvgräsens och
Juncusarternas frömjöl, men att även en del andra
växter, företrädesvis tillhörande de korgblomstrigas
stora familj, t. ex. blåklint, tistel, prestkrage, aster,
solidago o. s. v., äro i stånd att framkalla höfeber,
om deras frömjöl kommer i beröring med näsans
slemhinnor. Emellertid synes det dock endast vara
gräsens frömjöl, som i praktiken spela den
ödesdigra rolen härvidlag; Blackley har visat, dels att
95 °/° av det i luften svävande frömjölet härrör
från gräsen, dels att det just är dessa frömjölskorn
som förorsaka höfeberpatienterna de starkaste
smärtorna.

Angående de kvantiteter, som äro nödvändiga för
att framkalla en höfebersattack, har Blackley och
efter honom Dunbar gjort mycket noggranna
experiment och beräkningar. För att framkalla ett
mycket häftigt anfall av sjukdomen fordras enligt
Blackley ungefär 350 frömjölskorn av rajgräset;
och då ett gram av detta frömjöl innehåller
omkring 120,000,000 (etthundratjugo millioner)
frömjölskorn, kan man härav få en föreställning om
den otroligt ringa substansmängd, som här räcker
till för att framkalla de häftigaste fysiologiska
verkningar. Och härvid är det att märka att
frömjölskornens huvudmassa utgöres av stärkelse,
cellulosa, oljeartade ämnen, vatten och äggvita, och
att det endast är i denna senare substans, som
man har att söka det sjukdomsalstrande giftet.
Dunbar, som — åtminstone till en viss grad —
isolerat detta ämne, fann att av det gift, som finns
i rågens frömjöl, 1/40000 milligram är tillräckligt för
att hos känsliga höfeberpatienter framkalla ett
anfall, och att denna mängd finnes i tre frömjölskorn,
av vilka vart och ett väger 1/30000 mg. Här står
man inför kvantiteter av fullkomlig homoöpatisk
beskaffenhet.

Angående den underliga sjukdomens härkomst
och första uppträdande vet man så gott som ingen-
ting med säkerhet. I varje fall synes den vara av
ganska sent datum, ty först efter mitten av
sjuttonhundratalet låter den tala om sig, men sedan dess
synes sjukdomen alltmer gripa omkring sig. Denna
utbredning av det sjukliga anlaget står enligt de
sakkunnigas uppfattning i närmaste samband med
storstädernas, framför allt industristädernas starka
ökning och tillväxt i vår tid, och beror ytterst på
det skadliga inflytande, som den av rök och sot
fördärvade storstadsluften utövar på näsans,
svalgets och luftstrupens slemhinnor. Höfebern är
nämligen en utpräglad storstadssjukdom och saknas så
gott som fullständigt hos lantborna, vilka som
bekant i allmänhet äro förskonade från de
hälsovådliga produkter, som fabriksskorstenar, lokomotiv,
ångbåtar, automobiler sända ut i luften. Men
liksom vinbergen kring Rhen redan lida större skada
av lokomotivernas och ångbåtarnes giftiga
andedräkt än av phylloxera och surmask, liksom
storstadens giftiga atmosfär är i stånd att med tiden
fräta upp så stolta byggnadsverk som Kölnerdomen,
så framkalla dessa giftiga gaser hos människan en
slags uppluckring av luftvägarnes slemhinnor och
förstöra samtidigt de lymfatiska skyddsapparaterna.
Att emellertid det medfödda anlaget, som betingar
en större eller mindre individuell motståndskraft,
härvidlag spelar en mycket viktig rol, behöver
knappast framhållas.

Medan höfebern alltså synes vara en sjukdom,
som tack vare yttre omständigheter har fram-
tiden för sig, finns det andra åkommor, som i
uppträdande och förlopp erinra om höfebern, men
som knappast synas vara stadda i någon märkbar
progress. Redan för fyra hundra år sedan omtalar
en italiensk läkare, Leonhardus Botallus, (1565),
att han känner personer, som dödligt hata allt vad
rosor heter, enär dessa förorsaka dem huvudverk,
klåda i näsan, nyskramp o. s. v. Om den
romerske kardinalen Caraffa, som levde på 1400-talet,
berättas det, att han till den grad plågades av
rosendoft, att han årligen under rosensäsongen lät
utställa vakter kring sitt palats för att hålla
blomsterhandlarne på vederbörligt avstånd. En mängd
sådana fall finnas omnämnda i den äldre
litteraturen, och även från nyare tid känner man icke så
få fall, då blotta doften av rosor framkalla ungefär
samma symptom som gräsens frömjöl hos
höfeberpatienterna. Professor Sticker i Bonn, som i en
intressant studie över höfebern även behandlar den
s. k. rosenkatarren, omtalar en rosenkänslig
folkskollärare, som varje år, när rosorna blomma, lider
av en ytterst häftig inflammation i ögon och näsa,
ofta kombinerade med smärtsamma utslag i
ansiktet och på händerna. Det behövs blott att han
trycker sönder ett rosenblad mellan fingrarne för
att han nästa dag skall ha ett biåsaktigt utslag på
beröringsställena. En annan patient, en engelsk
dam, återvann först sin hälsa, sedan hon låtit
utrota alla rosor ur sin trädgård. Hos andra per-
soner har man funnit en liknande ömtålighet
gentemot doften av lind, syrén, jasmin o. s. v.

Sådana stegrade känsligheter varom det här varit
tal, och som man vanligen kallar idiosynkratier,
kunna i förstone te sig som rena kuriositeter, men
vid närmare påseende visa de sig dock intressanta
från flera synpunkter. För det första äro de ett
slående vittnesbörd om den mänskliga naturens
variabilitet: när rosendoften hos den ena individen
framkallar de intensivaste lustförnimmelser, medan
den för andra betyder idel obehag, när
frömjölsstoftet hos somliga framkallar långvariga fysiska
smärtor, medan andra ej spåra det ringaste men
av långt större doser, så är detta icke smakfrågor,
om vilka man ej kan disputera, utan vi stå här
inför olikheter, som ha sin grund djupt i organismens
fysiska konstitution. Och vad som här gäller om
sinnesförnimmelserna och känsligheten för rent
fysiska inverkningar har säkerligen, åtminstone till
en viss grad, sin giltighet på det andliga området,
där känsligheten gent emot ideella krafter och
impulser synes ännu mera växlande och nyckfull
än på sinnesförnimmelsernas område. Därför äro
alla strävanden, som gå i riktning mot en universell
religion, en universell filosofi, ett universellt
paradis på jorden o. s. v. tämligen meningslösa, icke
blott på grund av den intellektuella ojämnhet, som
alltid kommer att utmärka människosläktet, utan
även på grund av instinktiva meningsdifferenser
med hänsyn till de högsta livsvärdena.
Frömjölsstoftet inverkan på den mänskliga
organismen ger oss även inblick i det oändligt lillas
kraft att verka stora ting. Om man tänker sig
en ärt krossad i tiotusen bitar, och en av dessa
bitar åter krossad i tusen stycken, så
representerar ett enda av dessa stycken ungefär den
viktsmängd, som behövs av frömjölsgiftet för att
framkalla tydliga höfeberssymptom. En sådan
viktsmängd kunna vi tänka oss abstrakt, men vi kunna
ej föreställa oss den, redan därför att vårt
trycksinne är fullkomligt okänsligt för långt större
viktsmängder. På samma sätt är det på det andliga
området, när det gäller sympatier oeh antipatier,
ofta just det kvantitativt oändligt lilla, det för
reflektionen oåtkomliga, det svävande ogripbara
som ger det avgörande utslaget. Ännu ett steg —
och vi äro inne på det erotiska området, där
orsakslagen icke längre gäller.

Ännu en lärdom, fast av mera praktisk art, kan
höfeberns livshistoria ge dem, som äro nog
förnuftiga att som lärdom inregistrera anblicken av
ett förut undanskymt problem. Hittills ha alla de
personer som lidit av rosenkatarr, höfeber o. s. v.
bildat en så ringa minoritet, att ingen har behovet
att räkna med dem; därför fick den rosenkranke
kardinalen inskränka sig till att låta bevaka sitt
slott, den engelska missen kunde endast upprycka
rosenbuskarne i sin trädgård, och vad
höfeberspatienterna beträffar, så ha dessa visserligen redan
organiserat sig till en höfebersklubb, vars verksamhet

dock hittills inskränkt sig till att mot god betalning få
invånarna på ön Helgoland, där klubben har sitt
residens under den farliga säsongen, att begränsa
gräsväxten på ön till det minsta möjliga. Om emellertid,
som de medicinska auktoriteterna påstå, höfebern
är en storstadssjukdom, som utbreder sig i samma
mån som storstäderna tilltaga i antal och
dimensioner, så har man tydligen att räkna med den
eventualiteten, att de för höfebern tillgängliga
individerna inom en icke allt för avlägsen framtid
kunna bilda en minoritet som ej längre kan
ignoreras — en respektabel minoritet, som genom en
fast organisation kommer att göra sig gällande och
som på sitt program, jämte rösträtt för talande
hundar och hästar och andra behjärtansvärda ting
kommer att ha absolut förbud mot odling av
sädesslag och spenat samt dessas ersättande med rovor,
morötter, potatis och andra oskadliga örter. Det
uppstår då den social-etiska frågan, hur stor en sådan
sjukligt anlagd minoritet bör vara för att den skall
äga rätt att stifta lagar för den friska majoriteten.
Enligt framtida rättsbegrepp förmodligen icke
synnerligen stor, då det ju redan efter fashionabel
nutidsetik anses rätt och rimligt, att en handfull
abnorma kvinnor få stifta lagar, för vilka sedan
icke blott den övriga kvinnovärlden, utan även vi
män skola böja oss.

*




OM KÄRLEKEN, DÖDEN OCH
DET EVIGA LIVET

(Skrivet för tjugo år sedan)

DET eviga livet varom tron så länge har drömt
och vars förnekande hyckleriet belagt med
fängelse och dödsstraff, har för ej länge sedan
upptäckts av professor Weismann i Freiburg. De
gamla hedningarne med sin stolta och
aristokratiska livsuppfattning trodde endast på den starke
andens oförgänglighet; kristendomen, som först och
sist är demokratisk, predikade även slavsjälens
oförstörbarhet, och vetenskapen som i det längsta
betvivlat individens odödlighet, har slutligen funnit den
hos de minsta av dessa småkryp, som befolka
jorden — hos protozoerna. Ej ovan skyn, men i
havet, i dammen, i rännstenen är den individuella
odödligheten att finna.

Den odödlighet vetenskapen tagit i sitt hägn är
en både köttets och andens, men den betyder icke
oförstörbarhet. En protozo kan förgiftas, brännas,
svältas ihjäl, men i dess väsen ligger icke att dö,

såsom det ligger i larvens väsen att bli puppa, i
puppans att bli fjäril och i fjärilens att lägga ägg
och dö. En protozo kan dödas, men icke dö.

Det är en enformig tillvaro, som föres av dessa
evighetsdjur. Som en dunkel, sakta rinnande ström
av skumma lust- och olustsensationer flyter deras
liv hän. Färgernas rike finnes ej till för dem, på
sin höjd en oredig förnimmelse av dunklare och
ljusare dagrar. Tonernas värld är dem okänd, och
av doft eller stank förnimma de intet, blott en
oemotståndlig attraktion eller repulsion, ett
vanmäktigt slavande under ögonblickets lusta —
likgiltigt om det åtrådda är näring eller gift.

Men de äga det eviga livet!

Och stundom händer det, att drivna av en
oemotståndlig makt tvänne individer rusa varandra
emot, mötas i en lång omfamning och smälta
samman till ett enda väsen. Det är ett uppgivande av
jaget, men det är icke död, icke kärlek, det är
katederetikens äktenskap, tvänne vitaliteters
postexistens i ett kongruent jag, och det är Pyramus'
och Thisbes och alla heta älskandes i fåvitsko och
förgäves åtrådda ideal: toto corpore jungi!

Men stundom händer det också, att ett
evighetsdjur remnar, klyver sig i tu, men icke heller
det är död utan tvåfaldat liv, ty de nya individerna
leva och frodas, tills de i sin ordning remna
sönder till nya liv. Det är protozoernas sätt att
föröka sig och uppfylla jorden, en smula enformigt,
om man så vill. De äga ingen far, ingen mor, ingen
kärlek, intet kön, men de äga det eviga livet.

Så har protozoernas liv runnit fram från den
dag, då livets första gnista tändes, och så skall det
fortfara tills kölden en dag kommer att dräpa livet
på vår jord. Men från de odödlige, okönade
protozoerna har under tidernas lopp grenat ut sig
metazoernas, de dödliga könsdjurens stora stam,
vars högsta telning nutidsmänniskan utgör. Samma
underbara spel av krafter, som ur nebulosans
enformiga töcken frambragt solar och månar och som
en gång på havsbottnen tände livets första gnista,
har ur protozoernas ensartade rike alstrat den
övriga skapelsen i dess mångfald och fullkomlighet.
När det gäller ett solsystems bildning kalla vi de
skapande krafterna gravitation, när det gäller livets
uppkomst, kalla vi dem fysiska och kemiska krafter,
och när det gäller den organiska skapelsens
fullkomning, heta de kärlek och död.

Dock, helt och hållet hemfallna åt förgängelsen
äro metazoerna icke. Även i dem finnes ett något,
som icke skall dö, men det är icke själen, icke
anden, icke vad rätt du tänkt eller vad skönt du
drömt.  Det är den embryonala substansen.

Blomman som trampas ned vid vägkanten,
dagsländan som födes om morgonen och är död om
kvällen, och människan, som mest av allt rädes
dödens vacuum, alla bära de inom sig denna
embryonala substans. Blomman har spirat upp ur ett
frö, som mellan hopfällda hjärtblad inneslöt den
embryonala substansen som en liten nästan
omärklig stamspets. Fröet gror, hjärtbladen växa ut, och
stamspetsen skjuter upp, avlande ur sig stam och
blad, tills en dag på de gröna bladen följa röda,
gula eller blå och stamspetsen upplöser sig i
ståndare och pistiller. Tiden går och från den döende
stjälken falla bladen av, men den embryonala
substansen lever kvar i de under tiden i pistillen
bildade fröna, för att nästa vår avla nya stjälkar, nya
blad och nya blommor och efter deras död åter i
form av den omärkliga stamspetsen i ett frö
förbida vårens ankomst.

Ungmön, som spirat upp ur ett ägg, bär
evigheten inom sig, icke i sitt bröst, men i äggstockarna.
Liksom när örten avslutar sin tillväxt, den
embryonala substansen i dess stamspets övergår i fröna,
så tar den hos den fullvuxna människan form av
spermatozoer eller ägg, och könskörtlarna äro att
förlikna med den ståndar- och pistillalstrande
vegetationspunkten i växternas stamspets. Liksom
sandstarrens rotstock löper fram i sanden, då och då
sändande skott upp i dagsljuset, så löper den
embryonala substansen fram genom generationernas
räcka, allt jämt alstrande individ på individ. Det
är läran om den embryonala substansens kontinuitet,
sådan den framställts av Sachs, botanisten, och
Weismann, zoologen.

Ärftligheten, som så länge utgjort en gåta, blir
numera ej något under. Då det är samma
embryonala substans, som frambringar de olika generatio-
nerna, är det ej märkvärdigare, att sonen liknar
fadern än att det ena strået på sandstarrens
rotstock är det andra likt. Tvärtom, undret ligger
icke i ärftligheten, utan däri att sonen aldrig är
fullkomligt lik fadern, dottern aldrig fullkomligt lik
modern. Det är nyttigt, ja nödvändigt att så är,
ty det är just dessa oändligt små variationer, som
under kampen för tillvaron med tiden hopsummeras
till artkaraktärer. Variation och naturligt urval
samt, i viss mån, ärftlighet äro de faktorer, som
driva skapelsen fram mot fullkomligheten. Det
naturliga urvalets grund är kampen för tillvaron,
ärftligheten följer med nödvändighet av den
embryonala substansens kontinuitet, men
variationsbegäret, som är lika karaktäristiskt för allt levande,
vad är dess ursprung? Weismann svarar:
variationens grund är den sexuella fortplantningen,
könskärleken!

Vari består då den sexuella fortplantningens
väsen? Vad betyder det, att ett frömjölskorn
befruktar en blommas pistill ? Det betyder att växtens
embryonala substans sammansmälter med den hos
en annan individ till ett nytt, och att detta nya
ger upphov till en individ, olik fadern och olik
modern men med drag av dem båda. Liksom vid
syrets förening med svavlet den bildade svavelsyran
är till sitt väsen skild från de ämnen, varav den
består, så födes även vid de embryonala
substansernas sammansmältning något nytt. I den avlade
individen kämpa föräldrarnas egenskaper om herra-
väldet, somliga neutralisera varandra, andra lämna
varandra oberörda och andra åter smälta samman
till nya egenskaper, nya förmögenheter. Så kommer
det sig att ur måttligt begåvade individers förening
ett geni kan springa fram, och så kan ett genis
genialitet släckas ut, då dess embryonala substans
smälter samman med en kvinnas.

Därför har Sensitiva Amorösas genialiske diktare
rätt, då han i sin fintänkta, men ensidiga broschyr
om materialismen i litteraturen, bryter staven över
den riktning, som vill förklara individualiteten enbart
ur ärftligheten (nämligen ärftligheten fattad som ett
bibehållande av föräldrarnas egenskaper) och miljön.
Omgivningen kan under tidernas lopp så småningom
på det naturliga urvalets väg trycka sin stämpel
på rasen, och sålunda även på individen, men vid
daningen av en ny personlighet verkar ett spel av
oändligt komplicerade krafter, att man även med
fara att bli stämplad som mystiker skulle vilja ge
Ola Hansson rätt, då han på denna punkt
förbehåller åt det sjätte sinnet, diktarsinnet, vad han
förnekar de sunda fem.

Sanningen att den embryonala substansen är
odödlig rubbas ej därav, att ibland tusentals
spermatozoer och ägg endast ett fåtal komma till
utveckling. Det är sant att spermatozoen dör, om
den ej träffar ett ägg, att ägget dör, om det ej
befruktas: men spermatozoens bestämmelse är att
efter ingången förening leva upp i en ny individ,
och döden är för honom ej naturlig, utan en olycks-
händelse. Naturen, som strävar mot fullkomligheten,
har i hopsmältningen av tvänne individers
embryonala substans funnit den väg, varpå hon kan nå
sitt mål; och för att göra den sexuella
fortplantningen till en nödvändighet har hon berövat
matazoernas embryonala substans förmågan att leva, för
så vitt den ej smälter samman med en annan
individs. Spermatozoens och äggets oförmåga att
utveckla sig på egen hand är sålunda helt enkelt en
våldsåtgärd av naturen, avsedd att tvinga skapelsen
till sexuell fortplantning.

Naturen strävar, — naturen tvingar, naturen
avser — är icke detta mystik eller något ännu värre,
är det icke metafysik? Alldeles icke! Det är blott
ett bildlikt talesätt, lika berättigat, som då vi kalla
det naturliga urvalet, vilket ju endast är de bättre
lottades vidlivblivande, för en fullkomnande makt.
Därför talar den nutida naturvetenskapen, som
lämnar ur räkningen ett skapande världsförnuft, dock
om ändamål, fullt medveten om att hon härvid för
bekvämhetens skull vänder saken upp och ner:
tisteln bär sina taggar, ej för att skydda sig mot
djurvärlden, utan därför att taggbeklädda raser,
tack vare övertaget att lämnas i fred av djuren,
småningom utträngt sina icke eller svagare väpnade
kamrater.

Så står då kärleken, vars närmaste mål den
sexuella fortplantningen är, såsom den makt,
varigenom naturen frambringar de variationer, av vilka
sedan det naturliga urvalet utgallrar och tidernas
längd hopsummerar de fördelaktiga. Och som ett
komplement till kärleken träder den naturliga döden
upp, vilken naturvetenskapen helt enkelt tolkar som
en avpassning efter nyttans princip. Det eviga livet
tillhör den embryonala substansen, men vad den
har alstrat, det må nu vara rötter eller blad,
hjärna eller muskler, det är hemfallet åt
förgängelsen; ty dess odödlighet vore en onödig lyx, ett
hinder för utvecklingen.

Så står det fast, att kärleken är den stora, den
världsomdanande makten, som öppnar vägen till
fullkomningen land. Och vid dess sida stå tvänne
trogna bundsförvanter, den naturliga döden, som
sakta blåser ut den tynande livsveken, och kampens
för tillvaron våldsamma död, som slår ihjäl mycket,
men helst det svaga, det förkrympta, det
misslyckade!

Evigt liv utan kärlek och fullkomning — kärlek,
utveckling och död, det är naturens båda
alternativ. Vi som äro den organiska skapelsens yttersta
förposter mot fullkomningens land, äga intet val;
och efter som vi nu en gång skola dö, låt oss då
ha mod att ta full valuta av livet, att älska varmt
och fullkomnas utan feghet!

*




RÄTTELSER OCH TILLÄGG

*

Sid. 23. »Det är sannolikt att det även finns organismer,
som få sin energi på annat sätt, fast vi ännu ej kommit dem
på spåren.» Sedan detta skrevs (1895), har man upptäckt
organismer av det antydda slaget, bland vilka de märkligaste
torde vara de av Kaserer och Niklewski studerade vätebakterierna 
(hydrogenomonaderna), som kunna förskaffa sig den
nödiga livsenergin genom att förbränna vätgas, och som f. ö.
i korthet omnämts i första bandet av författarens Naturvetenskapliga 
kåserier, kapitlet »Underliga näringskällor».

Sid 32 rad 9 nedifrån står: »som dock, efter vad grönalgerna 
visa», bör vara »efter vad rödalgerna visa».

Sid. 158 står: »praktiskt taget som mutationer», bör vara
»som muterande arter».

Sid. 202 »Om kärleken, döden och det eviga livet». Denna
uppsats, som skrevs för tjugo år sedan, och numera verkar
en smula ungdomlig och föråldrad, har medtagits såsom
varande en trots den kåserande tonen tämligen korrekt resumé
av de ledande grundtankarne i den berömde biologen August
Weismanns utvecklingslära, som på åttio- och nittiotalet från
flera håll ansågs utgöra det sista ordet på detta område. Har
läsaren tagit kännedom om den föregående framställningen,
särskilt artiklarne »Individen, släktet och miljön», »Gregor
Mendels upptäckt» och »Fackelblommans gåta», så torde han
själv utan större svårighet kunna avgöra, på vilka punkter i
Weismanns teori det föråldrade och var det livskraftiga är att
söka. För övrigt torde artikeln med sitt starka betonande av
den konstnärliga intuitionens betydelse även för vetenskapen
vara tämligen karakteristisk för den »flacka naturalism», som på
sin tid omfattades av åttiotalets Lundaradikaler.

*




INNEHÅLL:

*

                                                     Sid.
Livets källor .......................................   5

Varför äro växterna gröna ...........................  24

Ett blad ur växternas ekonomi .......................  35

Näringsbrist och fortplantning ......................  44

Växternas vattenförbrukning .........................  54

Blåsyra och formalin ................................  65

Växtchimärer ........................................  72

Ympning i djurriket .................................  83

Högerhänthet ........................................  95

Den känsliga perioden ............................... 108

Individen, släktet och miljön ....................... 116

Gregor Mendels upptäckt ............................. 130

Fackelblommans gåta ................................. 149

Ett underverk ....................................... 161

Lucifer på havsbottnen .............................. 167

Växten och människoögat ............................. 174

Växternas vinterskydd ............................... 181

Frömjölsstoft och rosendoft som sjukdomsalstrare .... 192

Om kärleken, döden och det eviga livet .............. 202

*







Följande skrifter av professor Bengt Lidforss ha förut
utkommit på Framtidens förlag, Malmö:

NATURVETENSKAPLIGA KÅSERIER

(första samlingen)   ..................     Kr.  2: —

BARBARSKOGENS SKALD.............     »    0: 75

ONDA MAKTER OCH GODA............     »    2: —

UTKAST OCH SILHUETTER...........     »    2: 25

AUGUST STRINDBERG OCH DEN
LITTERÄRA NITTIOTALSREKLAMEN

(2:dra upplagan med tillägg)  .........     »    0: 75

LEVERTINKULTENS APOLOGET

2:dra upplagan,.........................    »    0: 50

KRISTENDOMEN FÖRR OCH NU.........    »    4: 50

MODÄRNA APOLOGETER.............      »    1: —

*

Med anledning av tidningen  Arbetets   25-årsdag utgiver
förlaget den 1 augusti ett Jubileumsband av Urval ur
Axel Danielssons Skrifter med förord och karaktäristik
av B. Lidforss. Detta verk, som förut utgivits från Frams
förlag, utkommer nu i endast 400 numrerade band till pris
av 5 kronor.



