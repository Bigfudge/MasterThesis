HISTORISKE
AFHANDLINGER

AF
A. D. JØRGENSEN.

FØRSTE BIND.

KØBENHAVN.
DET NORDISKE FORLAG
BOGFORLAGET: ERNST BOJESEN.
1898.
KØBENHAVN. -- GRÆBES BOGTRYKKERI.

AFHANDLINGER

VEDRØRENDE

NORDENS
HISTORIE I MIDDELALDEREN.

I.



DE HAMBORGSKE ERKEBISPERS FORSØG PÅ AT GENERHVERVE PRIMATET OVER DEN NORDISKE KIRKE.

(1868.)

[Ny kirkehistoriske Samlinger 4. Bd.  S. 593-625. -- Her med Rettelser og Tilføjelser
af Forfatteren.]

Oprettelsen af det nordiske erkebispedømme er et
vendepunkt af største betydning i vor kirkes og derved i hele vor
folkeudviklings historie; den afslutter for lang tid den tyske
indflydelse og danner udgangspunktet for en ny og kraftig
stræben i alle retninger af det kirkelige liv. Thi der er neppe
noget andet tidsrum, reformationen måske undtagen, der i rig
udvikling kan måle sig med det tolvte århundrede: rige klostre
oprettedes trindt om i landet og blev midtpunkter for en højere
kultur, stenkirker voxede ligesom frem af jordens skød,
forholdet mellem kirkens tjenere og lægfolket ordnedes efter en
ny tankegang, og mænd som Eskil og Absalon, Andreas
Sunesøn og Saxe fremgik af klosterskolernes stilhed.

Meget af dette vilde sikkert også være fremkommen uden
den nationale kirkes selvstændighed; men det er dog et stort
spørgsmål, om det vilde være kommen så fyldigt og rigt som
det nu formede sig, og om vor kirke vilde have efterladt sig
så storslåede minder eller have skaffet sig en så velgørende
indflydelse på rigets hele udvikling, som den nu gjorde. 
Således som århundredets historie nu foreligger, er det vanskeligt
at tænke sig, hvorledes alt vilde have stillet sig, om Eskil og
Absalon havde været Hamborgs lydbisper, og erkebispedømmets
oprettelse i Lund synes i den grad at være fremgået af
forholdenes natur, at en anden Udviklingsgang noget nær må
forekomme os som en umulighed, med mindre også Danmarks
tilværelse som rige skulde nået en brat ende i hine farefulde
tider. Asgers udnævnelse til Nordens primas var et brud, der
var længe forberedt og, da det var sket, hævdedes med hele
den ihærdighed, der var sagen værdig. Hele Norden
anerkendte da også fra første færd af Lunds højhed, og endnu et
århundrede efter, da dog næsten det meste af hin tids idrætter
var sunket i glemsel, mindedes Saxe, at „paven derved
udfriede os fra den saxiske højhed“ og gav os „frihedens ret“ 
Saxo, ed. Müller, p. 610: „eam (Lundam) Saxonica ditione eruit“, „Dania -
libertatis jus - assecuta est.“ Sml. vita Canuti ducis lectio 1: „Rex (Ericus) ...
patrie sue consulens libertati, a domino papa pallium impetravit.“.

Anderledes måtte det selvfølgelig stille sig for de
hamborgske erkebisper, der derved mistede den langt overvejende
del af deres kirkeprovins. Hamborg, der for et halvt hundred
år siden havde drømt om at komme i spidsen for et nordisk
patriarkat, omfattende de saxiske, vendiske og skandinaviske
folk 
Helveg, Den d. kirkes hist. til reformat., I 168., så sig nu pludselig reduceret til det mindste blandt de
tyske erkestifter, og den rolle, det skulde spille i det romerske
kejserrige efterat have fuldendt sit missionsværk mod nord,
afbrødes før den var rigtig begyndt. Det var derfor
ingenlunde godvillig det opgav primatet over Norden, og den
modstand, der forhalede bruddet mindst i en menneskealder,
fortsattes længe efterat det syntes at være afgjort for bestandig.
Hamborg kom derved til at føre en lignende kamp mod os
som den, Køln et par århundreder tilbage i tiden havde påført
det selv, dengang nemlig kong Ludvig 858 havde henlagt
Bremens bispedømme til Ansgars fattige erkestift, - en
ordning som Køln gjorde indsigelse imod i over hundrede år 
Lappenberg, Hamb. Urkundenbuch, nr. 14, 23, 25, 26 og 37..

Hamborgs bestræbelser mod den nordiske kirkes
selvstændighed blev som bekendt uden synderlige følger, og de
agtedes så ringe i den nærmest påfølgende tid, at vi end ikke
har mindste efterretning om dem i nogen dansk kilde; men
de kaster dog næsten hver gang nyt lys også over andre af
vore temmelig indviklede forhold og får derved en historisk
betydning, der ellers neppe vilde tilkomme dem. Det vil
derfor ikke være aldeles uden betydning endnu engang i
sammenhæng at undersøge de herhenhørende kilder, og det såmeget
mere, som der til de hidtil bekendte, der på flere steder
vistnok tillader en anden forklaring end den, der i almindelighed
gives dem, i den senere tid er kommen en forhen ubekendt
eller upåagtet af ikke ringe betydning.

De hamborgske forsøg udgår på en enkelt undtagelse nær
fra de to erkebisper Adelbero og Hartvig, og fremstillingen
falder derved naturligst i to hoveddele.



I. Adelbero, 1123-48.

De to første erkebisper i Hamborg efter Nordens
udskillelse, Humbert og Fredrik, gjorde intet for at hævde deres
højhed over Lund; tiden var heller ikke derefter, thi da
Paschalis II, der havde oprettet erkesædet i Lund, var død 1118,
blev den store kirkestrid altid heftigere og Tyskland var splittet
i to lejre. Det endelige forlig i Worms 1122 og dets
bekræftelse i Rom det følgende år faldt derimod netop sammen
med Adelberos valg og rejse til Rom, og på dette punkt er
det da indsigelserne mod Bremerkirkens uoprettelige tab
begynder. Det var ikke at undres over, at paverne ønskede en
ny undersøgelse også af dette forhold, nu da alle de tyske
anliggender havde fået en ny belysning ved konkordatet i
Worms, og det må vistnok bebrejdes Asger som en stor
ligegyldighed, at han så hårdnakket sad alle opfordringer til at
bevise sin ret overhørig. Derved overlod han pavekurien, der
var tilgængelig for så mangfoldige indflydelser, til sine
modstanderes intriger, og det var at forudse, at de omsider måtte
sejre i en sag, der var dem så magtpåliggende, og i grunden
kunde være paven så ligegyldig.

Adelbero hentede strax efter sin udvælgelse palliet i Rom,
og de tyske annaler bemærker hertil, at det „ved hans to
forgængeres forsømmelighed var tabt og gået over til de Danske“ 
„In archiepiscopum ab eo (Calixto) consecratur habitaque synodo canonico et
iudiciario ordine pallium obtinuit, negligentia duorum antecessorum suorum
amissum et in Danos translatum“.
Fra tysk side opfattedes erkebispedømmet over Norden, Saxen
og Vendland altså endnu som en helhed, så at værdigheden
kun for en tid var flyttet fra Bremen til Lund, som den før
var flyttet fra Hamborg til Bremen, og det er da rimeligt, at
også paven er gået ind på denne betragtningsmåde. Da
Adelbero derfor nu havde modtaget palliet af pave Calixtus II,
indviede han strax en af sine ledsagere til biskop i Sverig for i
gerningen at vise, at han var kanonisk indviet primas over
den nordiske kirke. For en sikkerheds skyld fik han dog en
pavelig legat med, der skulde opfordre de danske bisper, af
hvilke man måtte vente modstand, til underkastelse 
Annales Hildesh. hos Pertz III 115. Annalista Saxo, P. VI 759 (aftrykte hos
Lappenberg s. 126).. Calixtus
II døde imidlertid uden at se nogen ende på den strid, eller
rettere uden at sagen kom for hans domstol, og hans
efterfølger Honorius II måtte atter sende en legat herop for at
mægle i striden mellem Adelbero og „vor broder, erkebisp A.
af Lund“, uden at dog heller dette førte til noget resultat 
Lappenberg s. 130..
Også Innocens II søgte forgæves at bringe en mindelig
overenskomst istand; Asger anerkendtes som faktisk erkebisp,
også af tyske prælater, og det synes at have været ham nok 
Scriptores rerum Dan. IV 218..

Men alligevel lå der som antydet en stor fare i denne
tavshed. De danske love bestemte tremarks-bøder for
„retløse“ (contumacia), om man undlod at møde tredje gang efter
stævning til det lovlige værnething, og „den, der er skyldig at
betale sine tre mark, han må ingen søge, om han fanger dele,

før han har gjort ret; thi thing skal ikke hjælpe dem, der ej
vil gøre ret efter thingets dom“ 
Skånsk lov 4, 9, Jydsk lov 2,  68 og Eriks sællandske lov 2, 51 (Thorsens
udgaver).. På denne Asgers „retløse“
grundede da også paven sin endelige dom, da han 10 år efter
Adelberos første klage „med sine bispers og kardinalers råd“
højtidelig udtalte sig for Hamborgs fordringer og atter
henlagde den nordiske kirke under Adelberos primat.

Det var dog ikke blot, eller endog kun fortrinsvis, fordi
Asger havde siddet enhver stævning overhørig, at sagen
foreløbig fik dette udfald, skøndt det måtte tjene som officiel
begrundelse, men det lå nok såmeget i de politiske forhold på
den tid. Det var kong Lothar af Saxen, der kom til Rom i
forsommeren 1133 for at lade sig krone af Innocens II, hvis
parti han havde taget i et skisma, hvem dette skridt skyldtes.
Det synes at have været en af betingelserne ved opgørelsen
af deres mellemværende, thi de fem buller (til Adelbero, kong
Nils, biskop Asger, den svenske konge og hans bisper) er
daterede d. 27. Maj, en otte dage før kroningen fandt sted, og
Innocens siger selv, at han udsteder dem, „bevæget ved
Lothars, sin elskede søns bønner“.

Lothar var udgået af det saxiske hus, der stadig havde
sin opmærksomhed henvendt på de danske forhold. To år
tidligere stod han foran Danevirke under påskud af at ville
hævne sin myrdede ven, Knud Lavard, og kort efter forberedte
han sig på et nyt tog herop for at hævne de Tyskere, Harald
Kesja havde ladet myrde i Roskilde; men begge gange lod
han sig formilde ved Magnus's guld og hyldning, thi Danmarks
ydmygelse og det romerske riges hæder var hans egenlige mål.
Derfor lod han Magnus højtidelig krone som sin lensmand,
efterat han havde aflagt ed på, at han og hans efterfølgere på
den danske trone vilde være kejserne tro og lydige (påske
1134). Den plan at støtte Hamborgs fordringer er da kun et
led i Lothars politik overfor Danmark, og hans held i denne
henseende kunde have fået de sørgeligste følger for riget. Det

måtte i høj grad bidrage til at forøge forvirringen i vore
fortvivlede forhold, når valget som her pludselig stilledes mellem
igen at underkaste sig Hamborg, eller at udsætte en så
ubefæstet kirke for banlysning og deraf følgende indre opløsning.

Innocens's bulle til Adelbero lød, efter en almindelig
indledning om paveembedets betydning, således 
Sepe vtique venerabilis frater noster Adalbero, H. archiep., in presentia
predecessorum nostrorum felicis memoriæ, Calixti et Honorii, ac nostra questus es,
Ascerum Lundensem et alios episcopos Daciæ, tibi debitam, sicut metropolitano suo,
quemadmodum in antiquis privilegiis Gregorii, Sergii, Leonis, Benedicti, Nicolai et Adriani
Romanorum pontificum continetur, obedienciam denegare. Frequenter autem a
predictis predecessoribus nostris Calixto & Honorio atque a nobis eis mandatum est, ut
aut ad tuam et H. ecclesiæ redirent obedienciam, aut si quam super hoc iustam se
habere confiderent racionem, ad sedem apostolicam uenirent ostendere preparati: ipsi
uero apostolicis contempnentes obedire mandatis, nec uenerunt, nec responsales
miserunt. Quia igitur nemo lucrum debet de sua contumacia optinere, ex deliberato
fratrum nostrorum episcoporum & cardinalium consilio tam Lundensem quam alios
episcopos Daciæ tibi restituimus. Ad formam itaque priuilegiorum G. ... etc. ...
episcopatus Daciæ, Swediæ, Norueiæ, Farriæ, Gronlandiæ, Halsingaldiæ, Islandiæ,
Scridevindiæ & Sclauorum, karrissimi filii nostri, Lotharii regis, precibus inclinati, tibi
et per te H. ecclesiæ, suæ videlicet metropoli, presenti scripti pagina confirmamus.“
Lappenberg nr. 144.:

„Tidt og ofte har vor ærværdige broder Adelbero, erkebisp
af Hamborg, klaget for vore forgængere Calixtus og Honorius
højlovlig ihukommelse, som også for os, over at bispen fra
Lund og de øvrige danske bisper negter dig den lydighed, de
er dig skyldige som deres overhyrde, efter Gregors osv.
privilegier. Gentagne gange er det også befalet dem, såvel af vore
forhen nævnte forgængere, Calixtus og Honorius, som også af
os, at de enten skulde vende tilbage til lydighed under
Hamborgs kirke eller, om de troede at have nogen skellig grund
til andet, fremstille sig for det apostoliske sæde med den: men
de ringeagtede det apostoliske bud og de hverken kom selv,
ej heller sendte de talsmænd. For at da ingen skal have
fordel af sin retløse, så underordner vi dig atter, efterat
have rådført os med vore brødre, bisperne og kardinalerne,
såvel ham i Lund som de øvrige danske bisper. På samme
måde som Gregor osv. bekræfter vi altså, bevæget ved Lothars,
vor elskede søns bønner, ved dette skrift din og derved den
hamborgske kirkes højhed over bispedømmerne i Danmark,
Sverig, Norge osv. og Vendland.“ Derefter følger den
apostoliske velsignelse og forbandelse.

Det vilde være næsten ubegribeligt, om der fra dansk side
ikke var givet noget tilsvar på denne hårde, men neppe
ufortjente tiltale. Der har imidlertid ikke i de tidligere bekendte
kilder været noget fast holdepunkt til at følge stridens videre
udvikling, og den eneste efterretning, der kunde bringes i
forbindelse med den, kardinal Martins Sendelse til Danmark 1134,
er bleven misforstået eller overset af de kirkelige forfattere,
så man er bleven stående ved den antagelse, at Asger også
denne gang lod sagen gå sin egen skæve gang, indtil Innocens
af sig selv forandrede anskuelse og anerkendte det danske
erkebispedømme på den mest højtidelige måde 
Müller, Saxo, notæ ub. p. 332. Helveg s. 327 ff..

Det træffer sig imidlertid så heldigt, at i den senere tid
en ny kilde er bleven fremdragen af de tyske klosterarkiver,
der giver et vigtigt bidrag til belysning af dette forhold. Det
er de korte årbøger fra Klosterrad, lidt nord for Aachen, der
antages nedskrevne 1148 og de nærmest påfølgende år og nu
findes trykte i det store tyske nationalværk ved Pertz (annales
Rodenses i Monumenta Germ. XVI. 1860. p. 698 sq.), som
her giver en uventet oplysning. Der fortælles her nemlig
adskilligt om en af klosterets største velgørere, Embrico, der
senere døde som munk og efterlod sig en søn Herman og en
datter Margrete. Denne søn prøvede alt 1124, da han var
kommen til skelsår og alder, at blive valgt til abbed; han
havde de unge på sin side og faderens stilling til klosteret
var et hensyn, der vejede tungt til hans fordel; men alligevel
faldt han igennem for en fremmed, da de ældre frygtede hans
hovmodige og fremfusende karakter og vilde hævde det
kanoniske valgs uafhængighed af verdslige hensyn. Det samme
gentog sig 5 år derefter, og nu forlod Herman mismodig sit
hjem og fik af erkebisp Fredrik af Køln bolig anvist i

Dünewald øst for Rhinen, i nærheden af selve erkebispesædet. Men
efterat have henlevet nogen tid i ensomhed her „drog han til
Danmark og blev optagen i en vis biskops følge; af ham
sendtes han til Rom til paven, og hjembragte herfra til ham
den erkebiskoppelige værdighed og palliet over hele hin egn,
der hidtil var undergiven kirken i Bremen, indtil samme Herman
ved sine anstrængelser udfriede den derfra“ 
„Unde prostremo recedens etiam ab eodem loco Datiam est ingressus, et
ibidem clientelæ cujusdam episcopi associatus, a quo Romam ad domnum papam
delegatus reportavit ei inde dignitatem et pallium archiepiscopatus totius regionis illius
quæ hactenus subjecta erat tota Bremensi ecclesiæ, donec absolvit eam inde suo labore
idem Heremannus.“. Dette vidnesbyrd
er utvivlsomt og fyldestgørende. Af det følgende fremgår, at
det er den samme Herman der senere blev biskop i Slesvig,
og hvis gravmæle den dag idag findes i Lunde krypte.
Derved var det altså, at han, skøndt fremmed, kom til så stor ære
i den danske kirke; han fik paven til at tage sin dom tilbage
og meddele den nordiske erkebisp en bekræftelse på sin
værdighed, - thi det er en let undskyldelig fejl hos den tyske
annalist, at han lod det være bispens første udnævnelse.

Spørgsmålet er da kun, til hvilken tid denne Hermans
Sendelse skal henføres, thi ved første øjekast skulde det synes,
at man ikke kunde bestemme den nærmere end til før 1139,
da den pavelige legat Theodignus var her i landet hos Eskil 
Helveg s. 340.,
siden alle tilknytningspunkter mangler. Al sandsynlighed taler
imidlertid for, at den pavelige anerkendelse alt bragtes Asger,
og det ikke ret længe efter Innocens's buller. Det er nemlig
først og fremmest højst usandsynligt, at de styrende mænd i
den danske kirke skulde have ladet det komme til et brud
med paven, dersom de da overhoved satte pris på forbindelsen
med Rom, hvad jo de senere begivenheder tilstrækkelig viser
de gjorde. På den anden side kan det heller neppe antages,
at Innocens vilde have tålt en yderligere udsættelse, han var
en mand af Bernhards strænge skole, der vel kunde blive nødt
til at gå på akkord med den verdslige magt, men neppe var

tilsinds at opgive pavedømmets værdighed ligeoverfor en fjern
kirke, om den fremturede i sin genstridighed. Men da han nu
ses at have anerkendt Eskil 1139, er der sikkert al grund til
at antage, at det skridt, der fra dansk side blev gjort til en
forsoning med Rom, ikke har ladet vente alt for længe på sig,
efterat den udtrykkeligste opfordring til det var udgået fra
Aventinerbjerget.

Men det samme fremgår af gangen i annalernes fortælling,
der er anlagt uden andet hensyn end den rent historiske
følgeorden. Sendelsen til Rom omtales da, som det vil ses af det
foregående, strax efter Hermans optagelse hos en dansk biskop;
efter hans hjemkomst, fortsættes der derpå, gik der nogen tid,
før han gav sig i kongens tjeneste, og atter efter nogen tid
blev han ved dennes hjælp biskop i Slesvig 
„Hinc autem procedente aliquo tempore contulit se etiam regis illius obsequio,
a quo post paululum condonatus est episcopali fastigio, cujus sedis est vulgo Slesvich
nuncupatio.“. Men dette
bispeskifte fandt sted strax efter Erik Emuns død, og det må
da vel have været denne konge han har tjent 
Han forlenes med det len, som 250 år senere siges at være kanslerens ret
(Steenstrups studier s. 33); han var da vel noget sådant hos Erik.. Dette
bekræftes også ved Erik Lams udtryk i gavebrevet til Herman,
efterat han var fordreven fra sit bispesæde, at han nemlig
udsteder det af ærefrygt for den hellige orden han tilhører, og
„fordi han mandigen har hjulpet hans frænder“ 
„ob reverentiam ordinis sacri et quia meis necessitatibus viriliter astitit.“ -
[Senere Tilføjelse:] In necessitatibus ... astitit betyder i et pavebrev fra 1266: hjælpe
i (ens) trængsler (Kirkeh. saml. V 120).; thi herved
kan der neppe sigtes til andre end hans morbroder og
forgænger på tronen. Vi træffer desuden alt Herman her i landet
i Nov. 1135 som biskop Eskils kapellan blandt undertegnerne
af et gavebrev i Nestved 
Thorkelin, Dipl, I 6.. Ligeledes kalder nekrologet i Lund
ham for „kannik i dette kloster“ 
„H. ep. hujus congregationis canonicus.“ Script. r. D. III 435., og da han ikke kan være
bleven det efter sit mislykkede forsøg på at blive biskop, siden
kongen måtte forsørge ham ved et særligt gavebrev, må han

vel alt have været kannik i Lund i Asgers tid. Men det vilde
vistnok være særdeles påfaldende, om en tysk klerk uden
særlige adkomster var bleven Eskils kapellan og kannik i Lund;
ja det vilde endog være påfaldende, at det kunde falde ham
ind at gå til Danmark uden særligt kald, til en tid, da kejseren
vilde påføre os krig, fordi endel af hans landsmænd var bleven
dræbte under de urolige forhold. Det falder vistnok naturligst
at antage, at Herman er bleven søgt netop til dette hverv, og
da vel nærmest af Eskil, der senere stadig ses at have taget
sig af ham, dengang domprovst i Lund og den mest energiske
mand i den danske kirke. Og at hans kald netop kom til at
gå til de egne, Herman opholdt sig i, lå da vel også naturligt
nok deri, at Eskil havde sin uddannelse og sine
ungdomsbekendtskaber fra den berømte skole i Hildesheim 
Scriptores r. D. II 638.. Ad denne
vej er der dog heller intet til hinder for at Herman alt noget
tidligere (han forlod Klosterrad 1129) kan være sendt op til
Eskil, og at denne da selv har valgt ham til at udføre det
vanskelige hverv i Rom.

Tidsbestemmelsen for denne Sendelse synes dog at have
endnu et bestemt tilknytningspunkt, skøndt det som alt hvad
vi ved i denne sag kun som ved et tilfælde og af andre
grunde er overleveret os. Den hellige Bernhard fra Clairveaux
fortæller nemlig pave Evgenius i sin afhandling „de
consideratione“ et mærkeligt træk af uegennyttighed hos en af sine
venner, kardinalpresbyteren Martin, der var bleven udnævnt
af Innocens i året 1130. Da han nemlig engang blev sendt
som legat til Danmark, kom han ligeså fattig tilbage, som han
var dragen derop, „uden guld fra det guldrige land“, - noget
der var uhørt i de tider, da kirkens nådegaver måtte købes
så dyrt. I Florens gav stedets biskop ham en hest til at
komme til Pisa med til paven, men også denne gav han ham
tilbage, da bispen til gengæld ønskede Martin skulde tale hans
sag. I Pisa traf han også Bernhard, der opholdt sig her i

anledning af et kirkemøde, og tiden for legatens tilbagekomst
må derefter vistnok sættes til forsommeren 1135 
„Is card. presb. (M.) functus aliquando legatione in Dacia, tam pauper
remeavit ut etc. - Ibi (i Florens) episc. loci donavit ei equum, quo Pisas usque, ubi eramus
tunc, pervectus est“: Bernard. de consideratione lib. IV c. 5 (Opera 1719, I 447).
Baronius, Annales ecclesiastici ad 1134: „Dum adhuc St. Bern. Pisis moraretur contigit
reditus M. presb. card. ex legatione etc. -“ (XII 237), jfr. A. Pagi critica IV 486-88:
hovedrådslagningen holdtes i Pisa d. 30 Maj.. Dette
modsiges ikke på nogen måde, ved at hans navn findes under et
pavebrev fra December 1133, thi på en mand som Martin
passer sikkert ikke den almindelige beregning for en sendelses
langvarighed, hvorefter man har troet at burde sætte hans
afrejse til 1132; han kom ikke til Danmark for at hædres eller
berige sig, men for at udrette sit kirkelige ærende. Hvilket
iøvrigt dette ærende var, antydes kun i de yngre kilder, der
neppe altid er pålidelige. Således er det sikkert en løs
formodning, der kun dårlig svarer til datidens forhold, når en
fransk forfatter siger, at han kom herop for ved sin veltalenhed
og sit mægtige exempel at virke på folket 
Aubéry, Hist. général des cardinaux, I 128: „Il receut ordre du pape d'aller
en D. conuertir par la force de ses prédications et l'exemple de sa vie quelque peuple
de ces païs Septentrionaux, d'ou il reuint etc.“ Sml. Pontoppidans Annaler I 352.. Langt rimeligere
lyder det, når den lærde Manrique siger, at han sendtes herop
„for at bekræfte landets rette kirkefyrste og reformere dets
kirkelige forhold“ 
Manrique, Annales Cistercienses, I 241 (anno 1132, c. 7,1): „M. ab Innoc. papa
in D. mittitur, confirmaturus provinciam vero pontifici et res ecclesiæ in ea
reformaturus.“ Det sidste har måske givet Aubéry anledning til sin formodning.. Thi man kan vel neppe tænke sig en
Sendelse fra Rom til Danmark ved denne tid, uden at den jo
måtte stå i forbindelse med erkebispestriden, og Münter, der
ikke kendte noget til Hermans Sendelse, faldt derfor ganske
naturligt på den formodning, at det var denne Martin (som
han iøvrigt vistnok fejlagtigt kalder Cybo), der overbragte
bullerne af Maj 33 
Münter, Archiv, I 14-16, sml. Aubéry I 129-30. De senere kirkelige forfattere
synes ikke at have lagt mærke til denne efterretning.. Men dette synes dog lidet rimeligt; disse
buller var en dom, der ubetinget gav Adelbero ret og pålagde
biskop Asger, kong Nils og de andre danske bisper og
stormænd en ubehagelig forpligtelse, og det er vistnok

usansynligt, at slige domme overbragtes af en kardinalpresbyter, og
dét ovenikøbet således, at man ventede han vilde blive
overøst med gaver. Langt snarere må man antage, at Martin var
sendt herop med palliet til Asger, da en simpel klerk som
Herman neppe kunde overlevere det i pavens navn, og
sendelsens tid, den første halvdel af 1134, svarer da fortræffelig
til den udvikling af begivenhederne, der i enhver henseende
må anses for den naturligste.

Fra dette øjeblik af var forståelsen mellem pavekurien og
det nordiske erkebispedømme genoprettet for bestandig, og det
lykkedes aldrig mere nogen tysk prælat at få paven på sin
side i denne sag. Det var da en lykke, at Lund i Eskil ejede
en mand, der både så hvad det gjaldt om, og forstod at kæmpe
med de rette våben, thi Asger, der, som det synes, havde fået
sin værdighed mere ved andres end ved sin egen anstrængelse,
forstod neppe at sætte tilbørlig pris på den, eller i alle
tilfælde ikke at hævde den. Det er derfor vistnok også med et
sideblik til de kirkelige forhold, at den samtidige
Roskildekrønike siger om ham, at „han under rigets store nød ikke
stillede sig som en mur for Israels hus, men bøjede sig som
et siv for vejret“ 
Scriptores r. D. I 382.. Det er derfor heller ingenlunde
sandsynligt, hvad Helveg antager, at pavebullerne har havt nogen
indflydelse på hans partistilling mellem Nils og Erik; det omslag,
der fandt sted sidst på året 33, forklares vistnok bedst af frygt
for Eskils skæbne i Viborg og hans mægtige domprovsts
indflydelse 
Helveg s. 326 og 330.. Det går i det hele med de historiske tildragelser,
der kun er halvt kendte, som med genstande, der ses gennem
en tåge: deres omrids er ikke blot utydelige, men langt større
og mægtigere end i virkeligheden. Forskeren bliver tilbøjelig
til at tilskrive dem en indflydelse, som de aldrig har havt, at
drage dem med ind i forhold, som de er fremmede for, og i
dem at søge forklaringen til det, der ellers synes uforståeligt.
Når tågen da letter, ses det ofte, at arbejdet i den henseende

må begyndes forfra, da hele grundvolden svigter. Således ikke
blot i henseende til Asgers partistilling, men også, og især,
til bispestriden i Slesvig nogle år længere hen i tiden.

Det der i den henseende forelå i de tidligere kilder var
følgende. Da Eskil blev erkebisp efter Erik Emuns død, kom
Rig fra Slesvig til Roskilde og Herman fik hans bispesæde.
Dernæst haves der et åbent brev af kong Erik Lam, udstedt
i Lund 
Thorkelin, Dipl., I 7., hvorved der tillægges Herman adskillige
indtægtskilder, fordi han er bleven fordreven fra sit stift „ved en
folkebevægelse“ (tumultu et seditione populari). Senere træffes
Herman i Lund indtil sin død mellem 1145 og 48 
1145 var han tilstede ved domkirkens indvielse, og 1148 kendtes hans dødsdag,
d. 16. Januar, allerede i Klosterrad.  og hans
gravsted findes endnu i domkirkens krypte. Hans efterfølger
i Slesvig var en vis Åge (Occo), der dog atter selv blev
fordreven og først længe efter vendte tilbage under det store
kirkeskisma 1161. Saxe angiver som grund til hans fordrivelse,
at han havde gjort sig skyldig i et skisma, og som et
fingerpeg med hensyn til tiden derfor står hans navn under et brev
af erkebisp Adelbero, udstedt i Juli 1141 i Bremen 
Lappenberg, Urkundenbuch, nr. 163.. Af disse
kendsgerninger har da P. E. Müller og efter ham Helveg 
Notæ uber. til Saxo, p. 330 - 33. Helveg s. 341 ff.
sluttet sig til et skisma indenfor den danske kirke i anledning
af Adelberos sejr 1133, således at Herman var Lunds, Åge
derimod Bremens kandidat til den ledige bispestol i Slesvig;
at denne sejrede først, hin senere, så de begge blev fordrevne
efter hinanden og hver gik til sin erkebisp. Men denne
opfattelse støder på store betænkeligheder allerede i de
foreliggende kendsgerninger. Det er alt påfaldende nok at se en
Tysker, Herman, som Lunds ligeoverfor en Dansk, Åge, som
Hamborgs lydbiskop; men endnu større vanskelighed opstår
der af at Åge har medundertegnet gavebrevet til Herman i
Lund, noget Müller da også forklarer som en fejlagtig læsning
for Rig (Occo for Ricco). Men en slig fejl er det altid misligt

at forudsætte, og især bliver det det her, hvor der netop ligger
en stor betydning i, at Åge er den eneste biskop der er
tilstede, da man derved uvilkårlig ledes til den antagelse, at der
er indgået mindeligt forlig mellem de to modstandere, og at
Herman for bestandig har givet afkald på at bestige
bispestolen, hvad der også bekræftes derved, at han ikke gik til
Slesvig igen efter Åges fordrivelse. Den største vanskelighed
er dog den, som Müller har overset, at det er en
„folkebevægelse“, der fordriver Herman, og at man altså nødes til
at antage, at Slesvigs indvånere hældede til Hamborgs parti
på en tid, da dette tegn på tyskhed tilvisse vilde være aldeles
enestående. Vel kom det en tyve år senere til lignende
sammenstød i Roskilde, i anledning af et bispevalg, ved hvilken
lejlighed Tyskerne blev overfaldne og dræbte eller jagede ud af
byen, men der er intet der tyder på, at de end blot havde
opstillet en egen kandidat til bispestolen, valget var kun den
tilfældige anledning til at det nationale fjendskab kom til
udbrud 
Saxo, ed. M., p. 737.. Kongen og Eskil vilde da vel heller neppe have tålt
sligt i en af rigets største stæder, og Herman vilde sikkert i
dette tilfælde være bleven ført tilbage med våbenmagt.

Men alle disse vanskeligheder fjernes da også fuldstændig
ved hin tyske klosterkrønike. „Kongen gav ham bispedømmet
i Slesvig“, siger den, „men samtidig havde menigheden i
hin by selv valgt en indfødt mand. Da Herman nu strax
blev indviet, støttende sig til kongens stemme, blev hin også
indviet, idet hans slægt og menigheden var på hans side, og
støttet til deres hjælp bemægtigede han sig værdigheden og
stedet“ 
„a quo (rege) condonatus est episc. - Sleswich -, interea electo ad eandem
præsulatus sedem indigeua a civitatis illius populo. Sed consecrato statim H.
opitulante sibi regis suffragio, consecratus est et ille, astante ei consangvineo et civili
populo, quorum prostremo provectus subsidio, dignitate potitus est et loco.“. Åge stod altså så langt fra som den tyske kandidat
overfor den danske, at han tvertimod var den „indfødte“
overfor den „fremmede“. Herved må der dog ikke tænkes på
Hermans tilfældige fødested; han kom som kannik fra Lund,

men Åge tilhørte uden al tvivl en indflydelsesrig sønderjydsk
slægt, og vi ser da det samme opført her som samtidig i
Skåne, at folket ønskede bispedømmet skulde blive i en
bestemt „indfødt“ slægt, overfor hvilken Skåningerne f. ex.
kaldte Absalon og hans frænder for „fremmede“. Men når
det forholdt sig således med Hermans fordrivelse, når han af
denne grund havde menigheden og da vel også kapitlet mod
sig, så falder det helt naturligt, at han mismodig over sit
gentagne uheld i at søge kirkens store embeder opgav tanken om
at tiltvinge sig bispestolen og i mindelighed overlod den til
Åge, der da rimeligvis først herefter har modtaget indvielsen
af Eskil.

Men herved kommer det til at stå uforklaret, hvorfor Åge
er bleven fordrevet, som det synes kort tid efter. Det udtryk
Saxe bruger om ham, at han var „smittet af et skisma“, kommer
igen i anledning af Eskils udenlandsrejse, „for ikke at smittes
af et skisma“ 
Saxo, ed. M., p. 769: „Occo, cui superioris scismatis contagio deponendi
pontificatus causam tribuerat“, - 772: (E.) „ne scismatis contagio implicaretur“., og må sikkert henføres til en spaltning i
pavedømmet eller erkebispedømmet. Men et paveskisma findes der
intet spor til hos os før hint store der fordrev Eskil, og det
er i sig selv usandsynligt, at en biskop på egen hånd skulde
have blandet sig i forhold, der ikke vedkom ham og kunde
berøve ham sin værdighed. Der findes derimod en bestemt
efterretning om et skisma i den danske kirke, netop på den
tid Åge må antages at være fordreven, skøndt det gøres så
ubetydeligt og latterligt som muligt af Saxe. Det opstod, da
Olav Haraldsøn havde ladet sig hylde som konge i Skåne, og
Eskil tiltrods for sin ed faldt fra ham og gik til Erik på
Sælland. Olav indsatte da en ny erkebiskop, der også hed Eskil,
og holdt sig en tid lang i rolig besiddelse af Skåne. Dette
skønnes ikke blot af de gamle kongelister fra Lund, der
opfører Olav som konge i to år, 1139-41, men også af Saxes
fortælling, at han følte sig så tryg i Skåne, at det lykkedes
Eskil og Erik at overraske hans folk, da de lå spredte på

deres gårde, medens de havde efterladt deres rustninger i Lund 
Scriptores r. D. I 425. III 433. Saxo, ed. M., p. 668-71..
Olav blev da fordreven og erkebispen hængt; men nu førte
han kampen over til Sælland og dræbte her biskop Rig i
Ramløse, hvorpå paven satte ham i ban; nogen tid efter faldt han.
Rigs drab fandt sted d. 18. Oktober, som det synes 1140,
skøndt nekrologet fra Lund henfører det til kampens første,
årbøgerne til dens sidste år 
Scriptores r. D. III 460 og I 161. 240. 252. 369., begge angivelser som det synes
vilkårlige og uden hensyn til begivenhedernes rækkefølge, som
den findes hos Saxe.

Banlysningen, den første der traf nogen dansk konge
var sikkert ikke mindre foranlediget ved Olavs vilkårlige
fremfærd i Lund end ved hans voldsomheder på Sælland; han
havde villet føre bispedømmet tilbage til et forlængst
overvundet standpunkt, da det var undergivet kongens
forgodtbefindende og de politiske forholds udvikling. Banlysningen,
siger Saxe udtrykkelig, blev forkyndt de jydske bisper
isærdeleshed, uden al tvivl fordi Olav også her havde sit parti. Han
optrådte nemlig som sin faders og alle sine myrdede brødres
hævner, som repræsentant for Nils og Magnus's parti, der
senere havde sin hovedstyrke i Jylland, da Knud atter rejste
dets fane. Også Harald Kesja var bleven valgt og hyldet på
Urnehoved thing, kort før hans broder Erik lod ham dræbe,
og det er øjensynligt at det ældre kirkelige parti, det der
bukkede under ved Fodevig i det store bispefald, holdt sig til
denne side. Den såkaldte „Roskildekrønike“, der oprindelig
sluttede med Eskils og Rigs forflyttelse, før Olavs oprør, er
skreven ud af dette partis ånd; derfor dadler den Knud og
Erik Ejegod, derfor klager den over Asgers vankelmodighed og
Nils's svaghed, derfor udstøder den et veråb over faldet ved
Fodevig - „den bitre dag, den dødens og mørkets time, fuld
af sorg og klage“ - og viser tydelig sin misfornøjelse med
at Eskil blev erkebisp og Rig biskop i Roskilde. Dette partis
hoved var Olav, og det er da vel neppe for dristigt at

antage, at også en af landets bisper kan have anerkendt hans
erkebisp og derved være bleven inddragen med i hans fald.
Det vilde også i henseende til tiden svare godt til, at Åge hen
i sommeren 1141 træffes i Bremen, medens vi ikke senere
hører til ham, før han kommer tilbage tyve år efter, da
Esbern, som vistnok var hans efterfølger, havde måttet rømme
landet. Dette forhold vilde da også forklare Eskils overstadige
vrede over hans genindsættelse, så han strax på egen hånd
banlyste ham midt under gudstjenesten, skøndt han vidste
kong Valdemar holdt sin hånd over ham, - og ikke mindre
Absalons ord, da han traf ham på Sælland, „at han troede
kongen havde taget sig af Åge, ene for at ærgre Eskil“ 
„cæterum non tam catholicarum partium odio quam ejus regisque litigio
Occonis susceptionem imputandam docebat“. Saxo p. 769..

Det fremgår da heraf, at bispestriden i Slesvig efter Rigs
forflyttelse ikke i nogen henseende har stået i forbindelse med
de hamborgske erkebispers forsøg på at generhverve primatet
over den nordiske kirke, og at der tvertimod er al grund til
at antage, at Adelbero har ladet sagen fuldstændig falde efter
den afgørelse, der var tilvejebragt ved Hermans Sendelse;
ligesom der overhoved aldrig af den grund har været nogen
spaltning i den danske kirke.



II. Hartvig, 1148-68.

Skulde Hamborgs fordringer endnu engang få nogen
betydning, da måtte det være under så forvirrede forhold som
dem, der indtrådte efter Erik Lams død, og de måtte
frembæres af en mand som den Hartvig, der fulgte Adelbero i
erkebispedømmet. Hartvig var ikke blot prælat, men tillige
udsprungen af en rig greveslægt, hvis lande, Stade og
Ditmarsken, han arvede som domprovst efter sin broders død,
samme år som Erik Lam ægtede hans skønne, men berygtede
søster (1144).

Hartvig stod mellem de kæmpende partier med hele sin

ærgærrighed, altid rede til at slutte sig til den, der vilde gå
hans ærender, altid istand til at yde anselig hjælp i penge og
stridsmænd, tilgængelig for den, hvis sager stod dårligt for
øjeblikket, men kunde bringes påfode igen, indsmigrende og
vindende overfor den. der syntes at have fremtiden for sig.
Det indtryk får man af hvad Saxe fortæller om ham, og det
kan da ikke negtes, at han i en vanskelig tid kunde blive en
særdeles farlig fjende for det danske rige og den danske kirke.

Der er en mærkelig forskel mellem den måde Hartvig og
den Adelbero tog sagen på. Medens denne strax ved sin
tiltrædelse begyndte med højtidelige indsigelser på rette sted,
hos paven, og vedblev med sine indsigelser, indtil det føjede
sig så vel, at han opnåede hvad han vilde, - men da så paven
efter nærmere overvejelse alligevel afgjorde alt lige imod hans
ønsker, føjede sig i det kirkelig rigtige og tav om den ting
for fremtiden, - så optræder Hartvig på en helt anden måde.
Det var kun ved given lejlighed han fremkom med sine
fordringer; når Danmark eller dets første mænd var stedte i nød,
da trådte han til for at fiske i rørt vande; når forskellige
partier stod ligeoverfor hinanden og i stridens bitterhed glemte
rigets ære over egen øjeblikkelig fordel, da søgte han at få
løfter og træffe aftaler mod at yde al fornøden hjælp. -
Hovedtanken i hans bestræbelser og resultatet af dem sammenfatter
Saxeren Helmold med et suk i disse ord: „Udmærket som
dobbelt fyrste, på grund af sin høje byrd, gjorde Hartvig sig
den yderste umage for at generhverve lydbisperne i hele
Danmark, Norge og Sverig, der efter historien engang har hørt
under Hamborgs kirke. Men da han tiltrods for sine tjenester
og sin rundhåndethed intet opnåede hos paven og kejseren,
gav han sig til at genoprette de forlængst nedlagte vendiske
bispedømmer, for dog ikke helt at mangle lydbisper“ 
„Qvi propter generis nobilitatem duplici principatu clarus, magno studio enisus
est pro recuperandis suffraganeis episcopis universæ D., N., Sv., qvos Hammenburgensi
ecclesiæ qvondam pertinuisse commemorat antiqvitas. Sed cum obseqviis et variis
argitionibus ml profecisset apud papam et Cæsarem, ne omnino careret suffraganeis
aggressus est jam pridem abolitos episcopatus Slaviæ suscitare.“ Leibnitz II 594..
Neppe to år efter Hartvigs udvælgelse kom kong Knud
til ham for at bede om hjælp. Efter sit nederlag ved Viborg
var han flygtet til Sverig, derfra til Polen, så til Saxen til
Henrik Løve, men overalt vendte man ham ryggen. Nu
henvendte han sig til den mægtige erkebisp i Bremen og blev
her modtagen med stor venlighed, fik penge og hjælpetropper
og gjorde da atter et forsøg på at sætte sig i besiddelse af
Jylland (1151) 
Saxo p. 684.. Ved denne lejlighed er det Saxe bemærker,
at Hartvig var en fjende af de Danske for erkebispedømmets
skyld, og der kan heller neppe være nogen tvivl om, at han
jo har fået Knud til at give gode løfter for det tilfælde at
toget lykkedes. Denne formodning bestyrkes yderligere ved
et brev fra kejser Konrad til paven, hvori han blandt andet
undskylder Hartvig for at han ikke er mødt i Rom til den
fastsatte tid „for at hævde Bremerkirkens værdighed“ 
Lappenberg nr. 196: rogamus ut diem et terminum pro conservanda ecclesiæ
Bremensis dignitate sibi conslitutum benigne illi remittatis etc. Pertz, Leges, II 88.
; Konrad
havde nemlig holdt ham tilbage undervejs i Würzburg, hvor
han midt i September holdt et møde med rigets store, og han
beder paven sætte en ny frist for ham. Hartvig har altså
ført forhandlinger og indgivet besværinger i sommeren 1151,
og det ligger nær at henføre dette til de ved Knud vakte
forhåbninger, så Hartvig førte kampen i Rom, medens Knud førte
den i Nørrejylland og Frisland. Men for denne gang afgjorde
våbenlykken foreløbig sagen; Knud kom tilbage som flygtning,
gentagne gange overvunden, og Hartvig greb strax til en ny
rolle, den at mægle mellem kongerne. Knud skød sin sag ind
for kejseren, ligesom hans fader, Magnus Nilssøn havde gjort,
og Sven fulgte snart hans exempel efter Hartvigs råd, og det
i de mest smigrende, næsten ydmyge udtryk 
Lappenberg nr. 199.. Det blev dog
ikke Konrad der kom til at afgøre denne strid, thi han døde
i Febr. 1152; men Fredrik Rødskæg optog sagen efter ham
og, tilkendte Sven riget, medens Knud og Valdemar fik store
forleninger. Dermed døde da også for dengang tanken om at
gøre noget for Bremen hen, Sven sad nogle år rolig i sit rige,
indtil folkestemningen slog om og han måtte vige for sine
medbejlere.

Da drog Hartvigs stridsmænd atter op i Jylland med en
fordreven dansk konge; erkebispen var selv med og Danevirke
åbnedes med hans gyldne nøgle. Men toget mislykkedes
aldeles; Sønderjyderne, der følte sig for svage til at gøre
modstand, efterat deres naturlige værn var brudt, drog mod nord
„for at bevare troskaben mod deres fædreland“ 
Lappenberg nr. 199., og Tyskerne
blev snart kede af at ligge der ved vintertid (1155-56) og
vendte om med Sven. Heller ikke dennegang tales der
udtrykkelig om, at Sven havde lovet Hartvig noget i henseende
til den danske kirke; men vore kilder har som omtalt aldeles
ikke deres opmærksomhed henvendt på dette punkt, og det
ligger så aldeles i hele situationen, at noget sligt må være
sket, at der neppe kan være tvivl om, hvorfor Hartvig tog sig
så ivrigt af Sven. At denne, der iøvrigt holdt på rigets
værdighed, dog ikke altid tog det så nøje med sine midler, viste
han noget senere, da han sendte en gave til Ryboernes afgud
Svantevit for at få hjælp af Venderne mod sit fædreland.

Endelig prøvede Hartvig det også med den tredje og
lykkeligste af den tids konger, Valdemar. Allerede tidligere
havde han havt lejlighed til at indsmigre sig hos ham, da han
advarede ham mod Svens falskhed på en rejse 
Saxo p. 708.; nu da han
var bleven enekonge og var kommen i en bitter fejde med
Eskil og flertallet af de danske bisper, troede Hartvig
øjeblikket belejligt til at minde om Hamborgs ældre rettigheder.
Dette fremkom på det bekendte møde ved kejser Fredriks
hof, hvor Valdemar tog riget til len af kejserdømmet og tildels
anerkendte den skismatiske pave Victor. Men heller ikke her
opnåede Hartvig noget; thi der siges kun, at han fremsatte
sin fordring 
Annales Stadenses (Pertz VI 344): „Venit Hardvicus, Brem. arch., conquerens
ibidem, qvod tria regna, D., Sv., N., se de sua sede abstraxerint violenter, cum jure
deberent suam sinodum observare.“ (Lappenberg p. 210.), medens der intet forlyder om kejserens svar, og
efter Helmolds almindelige bemærkning, at han kun fandt døve
øren hos kejser og pave, kan man vistnok med sikkerhed slutte,
at der intet hensyn toges til hans klager. Hvad Valdemar
personlig angår, da fandt Hartvig uden al tvivl i Absalon en
så energisk og indflydelsesrig modstander, at der sikkert aldrig
har været nogen alvorlig tanke hos kongen om at opgive det
nordiske erkesæde af bitterhed mod dets øjeblikkelige
repræsentant. Dermed synes Hartvig da også at have slået sig
tiltåls, idetmindste forlyder der intet videre om noget forsøg
fra hans side efter den tid. Først over tyve år derefter troede
en nyvalgt erkebisp, Hartvig II, at kunne benytte rigets
øjeblikkelige forlegenhed i kampen med Bugislav af Pommern
til at få en bekræftelse på erkesædets gamle ret, men paven
afviste sagen foreløbig, og den synes aldrig at være bleven
bragt på bane igen efter den store sejr, Absalon næsten til
samme tid vandt over Vendernes hele styrke, hvorved rigets
anseelse var hævdet for lang tid 
Pavebrevet af 5. Maj 1185 hos Lappenberg nr. 268..

Der er dog endnu en begivenhed i vor kirkes historie,
der fortjener en nærmere undersøgelse på dette sted, dels fordi
den giver anledning til, at kejseren for en stund tager sig af
Bremens fordringer og dernæst opgiver dem for stedse, dels
fordi den kaster et lys også over andre punkter af vor historie,
- nemlig Eskils fængsling på tilbagerejsen fra Rom. For
imidlertid at få det rette syn på denne tildragelse vil det være
nødvendigt at betragte den i hele sit sammenhæng med de
større begivenheder, den gav anledning til.

I året 1156 (eller 57?) blev Eskil tilligemed en anden
dansk biskop opsnappet i det vestlige Tyskland, da han kom
tilbage fra en rejse til pavekurien. Han blev udplyndret og
kastet i fængsel, for at nødes til at betale løsepenge, og det
nyttede ham ikke, at han bad kejseren om beskyttelse, thi
denne tog sagen helt koldsindigt og lod den bero 
Urstisius, Germ. hist. I  199.. Der
herskede dengang et meget spændt forhold mellem paven og
kejseren, og det var denne neppe ukært at få en lejlighed til at
ærgre sin hemmelige fjende. Der var da heller intet der kunde
forbitre Hadrian mere end en slig lovløshed mod en af kirkens
fyrster, der tilmed stod i et personligt venskabsforhold til ham,
og denne lille begivenhed blev en gnist, der for en kort tid
lod den dybe modsætning mellem den højeste verdslige og
kirkelige magt slå op i lyse luer, - indtil atter fornuften tog
lidenskaben tilfange og kampen udsattes nogle år endnu. -
Da kejseren ikke vilde lægge sin indflydelse i vægtskålen, men
rimeligvis henviste til den almindelige måde at slippe ud af
en sådan forlegenhed på, ved at betale for sig, forbød Eskil
på det bestemteste sine frænder og landsmænd at foretage det
mindste i den retning, og henvendte sig med sine klager til
Hadrian. Denne blev i høj grad forbitret over kejserens
ligegyldighed og afsendte et tordenbrev til mødet i Besançon, i
Oktober 1157, med to af kirkens højeste prælater, sin kansler,
kardinal Roland, den senere pave Alexander III, og kardinalen
Bernhard. Paven betegnede heri erkebispens fængsling som
en uhørt forbrydelse, en fornærmelse ikke blot mod kirken,
men også mod kejserdømmet, der ikke på nogen måde kunde
lades ustraffet. Det var ham derfor uforklarligt, hvorledes
kejseren havde kunnet se så ligegyldig på en sag, der var vidt
og bredt bekendt og havde vakt alles forbavselse; følgen var,
at ophavsmændene efter hans optræden anså sig for brødefri,
da retfærdighedens arm ikke traf dem strax. Paven havde
søgt grunden til denne opførsel hos sig selv, men var ikke
istand til at finde den, thi stedse var han sig bevidst at have
vist Fredrik venskab, ligesom han havde givet ham
kejserkronen. „Alligevel må vi formode og frygte, fortsætter han,
når det er øjensynligt, at du ser gennem fingrene med en så
uhørt forbrydelse, der er sket ikke mindre til kejserdømmets end
til hele kirkens fornedrelse, at du ledes til denne ligegyldighed
ved had og bitterhed mod din milde moder, den hellige romerske
kirke, og os selv, et had, der må være vakt ved slette
menneskers indflydelse“ 
Radevici appendix de rebus Fred. imp. I. c. 9 (Urstisius, Germ. hist I
480 sq.).. Da dette brev var læst op, kom det til
et heftigt ordskifte om den påstand, at kejseren havde sin
værdighed og krone som len („beneficium“) af paven, og den
ene af prælaterne spurgte i samtalens hede, af hvem han vel
ellers havde den, om det ikke var af paven? Da sprang den
tapre Otto af Wittelsbach op og vilde have kløvet hans hoved
med sit sværd, men Fredrik lagde sig imellem og lod legaterne
drage tilbage med frit lejde, dog således at rejsen blev dem
bestemt foreskreven. - Det blev imidlertid ikke herved;
kejseren sendte en skrivelse omkring i riget for at meddele alle,
hvad der var forefaldet og hvad paven havde anmasset sig at
udtale i sit brev; med en skærende ironi henpeges der på hans
kald som fredens fyrste og velsignelsens herre, som den hvis
rige ikke er af denne verden, men som dog vil herske i den.
- Paven optog på den anden side den tilkastede handske og
udstedte et brev til de tyske bisper, hvori han fortalte dem
sagens sammenhæng fra sit synspunkt og opfordrede dem til
at holde med ham og kirkens fordringer. Deres svar blev
imidlertid afgørende for stridens udvikling; de sagde nemlig,
at de i dette punkt måtte holde med deres konge, den romerske
kejser, der takkede Gud og sit folks valg for riget og
værdigheden. Da gav også Hadrian efter, så meget mere som Fredrik
stod rustet til et tog til Italien for at tugte Milano; han sendte
undskyldning og en meget spagfærdig forklaring af ordet
„beneficium“ 
„Licet enim, hoc nomen, quod est „beneficium“, apud quosdam in alia
significatione, qnam ex impositione habeat, assumatur: tunc tamen in ea significatione
accipiendum fuerat, quam nos ipsi posuimus, et quam ex institutione sua noscitur retinere.
Hoc enim nornen ex „borio“ et „facto“ est editum, et dicitur beneficium apud nos
non feudunm, sed bonum factum. In qua significatione in universo sacræ scripturæ
corpore invenitur etc.“ Urstisius p. 490., og kejseren modtog gerne i dette øjeblik hans hånd
til forlig på dette vilkår: det var en sejr, der atter for kort
tid syntes at hæve den verdslige magt over kirkens voxende
vælde. Dette forlig sluttedes i Augsburg i begyndelsen af
sommeren 1158 og kort efter drog Fredrik til Italien.

Det der oprindelig havde givet anledning til hele striden,
uretten mod Eskil, omtales ikke mere, hverken i brevene eller
i fortællingen. Der kan dog ikke sluttes nogetsomhelst af den
tyske kildes tavshed i den henseende, thi hovedsagen var for
den at fremstille de to stormagters holdning i principstriden,
anledningen var for den en ubetydelighed. De danske
forfattere har antaget, at kejseren foranledigede Eskils befrielse
efter det strænge pavebrev, men selv om det kunde bevises,
at han ved denne tid slap ud af fængslet, er det lidet troligt, at
det var kejseren han skyldte det; thi netop nu måtte det være
ham dobbelt om at gøre at trodse og krænke kirkens mænd.

Men der foreligger i virkeligheden intet der kunde tale
for, at Eskil har været tilstede her i landet før i Avgust måned
1158, da han har undertegnet et gavebrev 
Thorkelin, Dipl., I 13-14.; og da hele
undersøgelsen af hans stilling i striden kommer til at hvile herpå,
vil det være nødvendigt at imødegå de indvendinger, der kan
rejses herimod. Det er da først og fremmest antaget som en
historisk kendsgerning, at kong Valdemar blev kronet af Eskil
efter sin sejr på Gradehede i Oktober 1157, og dette er da
atter bleven afgørende med hensyn til formodningen om Eskils
befrielse 
Helveg s. 383. 386.. Alligevel er der i virkeligheden intet der taler for,
at denne kroning har fundet sted. Allerede i og for sig vilde
den være besynderlig enestående i vor historie; Valdemar II
er den første konge der krones efter tronbestigelsen, før den
tid synes kroningen at have havt en noget anden betydning,
den synes mere at have været et fremtidsløfte end et tegn og
en indvielse for den, der alt havde magten. Magnus Nilssøn
og Sven kronedes af de tyske kejsere som deres lensherrer,
det var for at forherlige ham, når de bar sværdet foran ham.
Senere kronedes de to børn Magnus Erlingsøn i Norge og Knud
Valdemarsøn i Danmark; det var en kirkelig indvielse til en
stor fremtid. Mellem disse vilde Valdemars kroning, om den
havde fundet sted, stå som en afvigelse, hvis hensigt i hvert
tilfælde måtte være stærkt udpræget, og da nærmest være at
vise sin uafhængighed af kejserdømmet; men det passer kun
slet til, at han næste år sender folk til Tyskland med
hyldningsløfte. Desuden kan det ikke let tænkes, at samtiden, der lagde
så stor vægt på Knuds kroning, skulde have glemt Valdemars,
og dog er der ingen af de samtidige kilder, der ved noget om
den at sige; alle lægger de derimod vægt på, at han efter
slaget i Jylland blev enekongeSaxo p 736. Sven Ågesøn: „V, gloriosus victor, solus regnum obtinuit“,
Script. I 63. - Knytlingesaga: „Þà fèkk V. k. einvald yfir øllu Danaveldi“, k. 119.
- Chron. Erici regis: „V. obtinuit monarchiam totius Daciæ“, Script. I 163. Annales
Esrom.: „V. totum regnum obtinuit“, Script. I 241 osv. Helmold: obtinuit W. regnum
Danorum et factus est moderater pacis et filius pacis (I 84).. Dertil kommer, at Valdemar
aldrig i sine breve betegner sig selv som kronet, hvad der
derimod er tilfældet med Knud. Denne modsætning kommer
især frem i den sællandske kirkeret, der siges at være given
„a fiurtande vintær valdemar konungs, sithæn han varth en
valdugh konung - oc en iamlangæ oc tre ukæ oc thre daghæ,
sithæn - kong knut konung valdemar sun var crunæth oc til
konung vight“ osv. Thorsen, Vald. sællandske lov, s. 74.

Der er kun en ældre kilde, der har noget om Valdemars
kroning, men den har da havt det held eller uheld at blive
troet bedst af dem alle, nemlig den såkaldte Roskildekrønike.
Selve den gamle krønike går kun til omtrent 1139, som
tidligere omtalt, men den findes fortsat til kong Valdemar II's
tid, således som den er overleveret os. Det træffer sig dog
så heldigt, at originalen til denne fortsættelse i den nyere tid
er kommen for dagen, nemlig i den „vita et translatio Canuti
ducis“, der synes at være skreven 1170 i anledning af Knuds
skrinlæggelseUdg. af Waitz i Abhandl. der Gesellsch. der Wissensch. in Göttingen VIII.; thi det beror øjensynlig på en misforståelse,
når den lærde udgiver vender forholdet om, da det, der i
levnedsbeskrivelsen falder som en naturlig fortsættelse i samme
tone og omfang som det foregående, i krøniken står som
løsrevet og langt mere kortfattet end det øvrige. Men krøniken
indskyder nu netop sin glimrende skildring af Valdemars
kroning, der uden al tvivl er tagen fra sønnens (c. 1204), i
levnedsbeskrivelsens simple beretning, at Valdemar efter sin
sejr blev enekonge i Danmark og bragte held og lykke til dets
hårdt betrængte strande 
Translatio Can. lectio VIII: Deinde
cum proditore in Grathæheth dimicans
(V.) prout quod deus voluit victoriam
obiinuit, et sic tota Dacia ejus data est
dicione.

Rex igitur V. victoriosus paganos ad
fidem etc.

Anonymus Rosk. (Scr. I 368): (Sv.) in
G. cum eo (V.) dimicans, prout deus
voluit, infeliciter occubuit etc. - Post hæc
gloriosus V. - a cunctis optimatibus
Daniæ in regnum assumptus, atque ab
Eskillo archipresule in regem unctus
et purpuratus et diademate
gloriosissime coronatus, atque in regni solio
honorifice collocatus est anno d. i. 1157.

Qvi regnum Daniæ 26 a. nobiliter
rexit. Nam paganos ad fidem etc..

Der er endnu en anden tidsbestemmelse, der kunde synes
at bevise Eskils nærværelse her i landet idetmindste tidlig på
året 1158, nemlig Vitskøl klosters stiftelse. Selve
stiftelsesbrevet, der er undertegnet af Eskil og sex bisper, mangler dog
år, men det må antages at have været en tradition i klosteret
selv, at det var udstedt den 1. April 1158 
Scriptores IV 462. Helveg s. 389. Annales Cistercienses har vistnok efter samme
kilde 1158 som stiftelsesår for „Vitæ schola“.. Her kunde dog
let en forvexling finde sted, da opgivelserne af år er så usikre
på denne tid; således henfører de samme årbøger, der omtaler
Vitskøl kloster ved 1158, Knuds drab i Roskilde og slaget i
Jylland til to forskellige år, 1156 og 57, medens andre sætter
disse begivenheder til 57 og 58 eller blot til 58 
Chron. Erici regis. Ser. I 162. Chron. Dan. p. Sialandiæ II 615 (Annales
Nestved. I 369. Annal. Esrom. I 241).; dagen sættes
det eneste sted, hvor den forekommer, til d. 5. April 
Chron. Erici regis.. Men
selv om den 1. April 58 var klosterets stiftelsesdag eller med
en vis ret fejredes som sådan, er dermed ikke sagt, at brevet,
den sidste højtidelige bekræftelse, var udstedt den dag; dersom
Eskil ikke var tilstede, dengang kongen gav brødrene sin gård,
vilde der vel endog være sandsynlighed for, at man havde
udsat bekræftelsen til erkebispens tilbagekomst. En anden
omstændighed kunde dog synes at tale for, at brevet alligevel var
udstedt på den opgivne dag, den nemlig, at biskop Asger fra
Roskilde har undertegnet det; thi han antages at være død
d. 18. April 1158 
Müller ad Sax. p. 737.. Men vistnok med urette. Dagen er
sikker nok, siden den findes i nekrologet fra Lund, men året
findes kun i de annaler, der nylig er omtalte som upålidelige
i deres opgivelser. Uden tvivl var det 1159; thi at Saxe
fortæller Absalons udvælgelse til biskop ligeefter Valdemars første
påtænkte tog til Vendland (i sommeren 1158) og henfører den
til „eadem tempora“ (p. 737) beviser intet. Det eneste faste
holdepunkt, der synes at foreligge, er tidsbestemmelsen under
den sællandske kirkeret, der siger, at d. 21. Juli 1171 faldt i
Valdemars 14. og i Absalons 13. år; men da det ikke kan
antages, at bispevalget efter Asgers død kan have medtaget
over et fjerdingår (18. April-21. Juli) så må det vistnok
sættes til 1159 
Valdemars 14. år er Oktober 1170-71; Absalons 13. bliver efter denne
antagelse forsommeren 1171-72; 21. Juli 71 falder altså i dem begge.. Der er da intet til hinder for at henføre
det af Eskil og Asger underskrevne stiftelsesbrev for Vitskøl
kloster til en senere måned i året 1158 eller til d. 1. April
1159 
[Senere Tilføjelse:] Da påsken 1159 faldt på 12. April, kan 1. April 1158 være
= 1. April 1159., eftersom man vil foretrække kildernes opgivelse af år
eller dag.

Derefter kan vi vende tilbage til Eskils fængsel og med
mere frihed veje grundene for og imod hans løsladelse 1157.
Det træffer så heldigt, at der er bevaret os et brev, Eskil skrev
hjem „til Danmarks konger og høvdinger, bisper, abbeder, den
menige klerus og det hele folk“. Efter tiltalen må det
antages at være skrevet før den sidste afgørelse mellem kongerne,
der falder sammen med mødet i Besançon (Okt. 57), og hele
dets tone svarer også nærmest hertil. Eskil fortæller ikke at
han er tagen tilfange, det forudsættes som bekendt; han vil
derimod fortælle, at kejseren ikke vil befri ham, og han skriver
i en tone, der viser, at han er mægtig greben af den afgørelse
for kirken og sig selv, han ser deri. Den lidenskab hvormed
han bevidner, at han er redebon til at lide og dø for kirken,
forklarer da også tildels den heftighed, hvormed paven skriver
til Fredrik; denne kunde neppe have truffet et farligere punkt
i kirkens store organisme end Eskil fra Lund. Han vil
fortælle sine landsmænd, hvad det er man beskylder ham for,
siger han: „Kejseren påstår, at han har forsyndet sig hårdelig
imod ham og gjort sit til at formindske hans rige og krone“.
Han er ikke istand til at udgrunde, hvor og hvordan det er
sket, men „han attrår det danske riges hæder og den danske
kirkes højhed så meget, at han hellere vil lide for den end
herske i den“. Det han dog især skriver for, og det han vil
pålægge kongerne og sine undergivne er, at de ikke på nogen
måde må tænke på at løskøbe ham af fangenskabet: kirkens
anseelse er nedbrudt, agtelsen for dens tjenere forsvunden, når
dens lærer og hoved skal kunne gribes op på alfarvej og bydes
ud tilfals. Derfor beder han dem kun ved forbønner at virke
for hans løsladelse, og han byder og befaler på det
indstændigste, at ingen må vove at komme med nogen anden
løsepenge; engang er han genløst med Kristi blod og anden gang
skal det ikke ske ved gods og guld 
„Qvalis autem sit ea, vel qvæ fuerit nostrorum causa vinculorum, audiant
domini mei et amici mei, fratres mei et sacerdotes mei. - Dominus imperator Romanus
nos apud eum graviter pecasse imponit, et nos sui regni et suæ coronæ diminutionem
fecisse eausatur. Nos autem super his conscientiam nostram recolentes, ubi aut qvando
hæc fecerimus, neqvaquam reperire valemus. - In tantum enim Danici regni honorem
et Danicæ ecclesiæ exaltationem desidero. ut gratius sit mihi pati pro ea, quam
regnare in ea. - Oro vos solis orationibus innocentiam meam redimere. Mando et
mandando præcipio, ne de alia redemptione aliquis vestrum audere præsumat. Ego etenim
semel Christi sangvine redemptus, iterum non reqviro redimi. - Prætera infamis est
redemptio, qua libertas periit ecclesiæ, qva servitus comparatur. Necesse est enim, ut
membra serviant, si caput humilies sub tributo etc.“ Pontoppidan, Annales, I 558-
559. Helveg s. 380-81..

Hvad der tydeligt fremgår heraf er da, at kejseren ikke
på nogen måde holder på ham, og at Eskil heller ikke
forudsætter sligt. Var det ham eller Hartvig af Bremen om at
gøre at ydmyge netop Eskil, da vilde de selvfølgelig ikke have
ladet det komme an på en pengesum. Kejseren vil kun slå
fast, at hver mand i slige sager skal skøtte sig selv, det har
intet med kejserdømmet at bestille, medens Eskil og paven
påstår, at kejserdømmet er kirkens sværd. Derfor kommer
Fredrik også frem med sin personlige anke mod Eskil: „havde
vi været venner“, har han vel omtrent svaret, „og havde der
været nogen personlig grund for mig dertil, skulde jeg gerne
befri dig, dog ingenlunde af hensyn til dit embede, thi det
vedkommer mig ikke; men tvertimod, du har bidraget dit til
at fjerne det danske rige og den danske kirke fra mig“. I
denne påstand ligger der en klage ikke blot af Hartvig, men
sikkert også af kejserens lensmand Sven, som Eskil havde
svigtet i det sidste øjeblik og derved tvunget til at forlade
landet. Men Eskil føler så dybt det forargelige i, at en mand
som han skal være udsat for at måtte betale for sin frihed,
at han hellere vil dø i fængsel end komme tilbage med vanære,
og på dette punkt står striden for hans vedkommende, da
pavens brev bringer kejserens hele vrede til udbrud. Det kan
ikke undre os, at Hartvig nu igen er påfærde; et sligt øjeblik
kom måske aldrig mere. Han fik da et halvt år efter, da
striden var kommen til sin fulde udvikling ved de bitre
rundskrivelser og vægtskålen afgjort hældede til kejserens side ved
de tyske bispers svar, en bekræftelse af Fredrik på hele sit
erkebispedømmes gamle omfang, således som kejser Ludvig
fordum havde bestemt det (d. 16. Marts 1158) 
Lappenberg nr. 208.. Det var en
afgørelse, der på en vis måde svarede til den, Adelbero
opnåede af Innocens, men den var heller ikke af længere
varighed. Der fortælles nemlig, at danske udsendinge kom til
Augsburg i sommeren 1158, samtidig med pavens legater, og
bad om kejserens bekræftelse på Valdemars valg. Fredrik
modtog dem venlig, tog imod deres ed og løfte, men forlangte,

at kongen selv skulde fremstille sig for ham inden 40 dage
efter hans tilbagekomst fra det tog til Italien, han nu stod i
begreb med at gøre 
„Eodem loco, iisdemque diebus nuntii regis Daciæ nuper electi, principis adeunt
præsentiam, postulantes quatenus investituram de regno suo regi mittere, ac electionem
de ipso factam ratihabitione confirmare dignaretur. Exaudivit eos imperator, præbito
et accepto ab eis sacramento jurisjurandi. Post reditum suum de Italia infra XL dies
regem ad curiam venturum et regni administrationem de manu principis, debitæ
fidelitatis interposita securitate, susceptururn.“ Radevicus, lib. I, c. 24. Urstisius p. 491.. Det synes da at være dette løfte, der
var den egenlige grund til, at Valdemar virkelig i året 1162
- før kom Fredrik ikke tilbage - drog ned og aflagde
hyldningsløftet. Men forliget i Augsburg må sikkert anses for også
at have omfattet Eskil og den nordiske kirkes hele stilling,
således at erkebispen slap ud af sit fængsel uden løsepenge
og blev anerkendt i sin værdighed som Nordens primas. Dette
fremgår nemlig ikke blot af den måde, forligets bekræftelse i
Besançon omtales på 
„Vald. duo regna, Daciæ et Sveciæ, ab imperatore suscepit.“ Annales Stad.
- Pertz VI 344., men også af de to følgende pavebuller
om denne sag. Den 21. Febr. 1159 bekræfter Hadrian den
hamborgske kirkes rettigheder og grænser, men således, at kun
Vendland, ikke Norden omtales 
Lappenberg nr. 217.; og hvad der er endnu
mærkeligere, året efter giver den kejserlige pave Victor, der blandt
sine få tilhængere også talte Hartvig af Bremen, medens Eskil
var hans bitre modstander, den selvsamme bekræftelse efter
alle de gamle pavers privilegier 
Lappenberg nr. 221.. Under disse omstændigheder
kan der ikke være nogen tvivl om, at jo kejseren har skiftet
politik i denne sag - thi for ham var den et rent politisk
spørgsmål -, og at han har sat så megen pris på Valdemars
underkastelse, der ikke ved et tilfælde kan være sket „i de
samme dage“ som Hadrians, da der alt var gået henved et
år, siden han blev enekonge, og over 3 år, siden han kom til
magten, at han ligeoverfor den har opgivet det kirkelige bånd,
der knyttede Danmark til Saxen, og som han måtte indse dog
ikke kunde holde i længden. For den danske politik måtte
opgaven nu blive at befri riget for dette afhængighedsforhold,
og hvor stærkt der arbejdedes i den retning, fremgår tilstrækkelig
af Sven Ågesøns og Saxes skrifter som også af den meget
sigende efterretning, at man ved denne tid begyndte på
Danevirkes udbedring ved en mægtig stenmur.

Resultatet af disse spredte undersøgelser af
erkebispedømmets stilling til Hamborgs fordringer kan da sammenfattes
i følgende hovedpunkter:

Pavestolen stillede sig kun engang afgjort på Hamborgs
side, og det væsenlig efter kejserens tilskyndelse, 1133. Før
den tid udgik der kun mæglingsforsøg fra den, senere så godt
som intet.

Fra dansk side besvaredes pavens afgørelse 1133 ved
en sendelse af den tyske klerk Herman, hvilket havde Lunds
højtidelige anerkendelse tilfølge, rimeligvis ved
kardinalpresbyteren Martin i foråret 1134.

Bispestriden i Slesvig 1138 står ikke i nogen forbindelse
med Hamborgs fordringer, og der haves overhoved
ingensomhelst efterretning om, at disse har afstedkommet nogen
spaltning i den danske kirke.

Hartvigs forsøg på at generhverve det nordiske primat
er politiske intriger; han søger at få kronprætendenterne på
sin side, først Knud, senere Sven, endelig Valdemar.

Eskils tilfangetagelse 1156 står ikke i nogen forbindelse
med erkebispestriden, men bliver et led i den større kamp
mellem kejser og pave. Alligevel bliver den af afgørende
betydning for kejserens stilling til den nordiske kirke, da
han først optager Bremens fordringer og derpå for bestandig
opgiver dem.

Lejlighedsvis er her desuden formentlig følgende punkter
efterviste:

Åges fordrivelse fra Slesvig skyldes et skisma i Lund,
medens Olav Haraldsøn var konge i Skåne.

Valdemar I blev ikke kronet efter sejren i Jylland.

Absalon blev ikke biskop i Roskilde før 1159 og Vitskøl
kloster må antages at være endelig funderet efter sommeren
1158.

De danske udsendinges hyldningsløfte i Augsburg 1158,
der atter var den nærmeste anledning til Valdemars
Tysklandsrejse 4 år senere, gik væsenlig ud på at opnå Eskils
løsladelse og kejserens anerkendelse af den nordiske kirkes
uafhængighed.

-


ERKEBISPESKIFTET I LUND 1177 OG DEN
SKÅNSKE KIRKELOV.

(1869.)

[Ny kirkehistoriske Samlinger 5. Bd. S. 1-22.]

Læseren af disse samlinger vil have lagt mærke til en
lille, men såre indholdsrig afhandling af hr. prof. dr.
Paludan-Müller, der forsøger at kaste et nyt lys over erkebispeskiftet
i Lund ved Eskils frivillige fratrædelse („To bemærkninger i
anledning af prof. F. Hammerichs skrift o. s. v.“, 1: om
Anders Sunesøns herkomst, Ny kirkehist. saml. III 425-34).
Denne begivenhed er nu af så stor betydning for hin tids hele
historie, den er så storslået i sine enkelte træk og så
indflydelsesrig for en lang fremtid, at det tilvisse lønner sig
umagen at dvæle ved den og at søge forståelsen af den ad
alle de veje, tidens ødelæggende hånd har skånet. Og især
bliver det ønskeligt atter at gennemgå akterne, når alt som
ved et trylleslag kommer til at stå i en ny belysning, ved at
der som her gives begivenhedernes hele følge et andet
tyngdepunkt og et næsten modsat udspring. Det er altid gavnligt
på denne måde at vende tilbage til det første kildestudium og
selv om det nye lys da skulde vise sig at have været
vildledende, vil det have bidraget sit til at fremkalde en drøftelse
af forhold, der forhen fik lov til at stå hen som uimodsagte
og uimodsigelige.

Den lærde forfatter har nu ganske vist i dette tilfælde
fremsat en forklaring af erkebispeskiftet, der både er
usædvanlig dristig i sig selv overfor en samtidig forfatter af så
stort værd som Saxe og tilmed så godt som uforenelig med
alt hvad vi ellers ved om hine tiders forhold; og det skal
være hensigten med det følgende at levere et indlæg fra den
modsatte side, for om muligt at hævde Saxes troværdighed og
at godtgøre den indre sandhed i en af de mest storladne scener
i vor historie.

Fortællingen om erkebispeskiftet vil i det væsenlige være
alle bekendt, som den findes hos Saxe. Eskil lod det komme
til en højtidelig scene i Lunds domkirke, han nedlagde i kongens,
bispernes og stormændenes nærværelse sin værdighed som den
nordiske kirkes primas og udnævnte ifølge pavelig fuldmagt,
som legat, Absalon som den mest værdige til sin efterfølger.
Absalon vægrede sig imidlertid på det bestemteste, modsatte
sig ethvert mindeligt forlig og indskød sagen til pavens
afgørelse. Denne kom da også nogen tid efter, og Absalon
måtte under trusel af banstraf gå til Lund, medens dog også
Sællands stift foreløbig blev under hans bestyrelse.

Prof. P.-M. antager nu, at Eskils plan at få Absalon til
sin efterfølger og Absalons vægring ved at modtage valget
ingenlunde havde sin dybere grund i, at hin havde større tillid
til hans kræfter end han selv, men i en langvarig og
hårdnakket kappestrid mellem to storætter, den sællandske Skjalm
Hvides og den jydske Sven Trundsøns, Knud hertugs og Knud
konges tilhængere. Eskil skulde nemlig have havt til hensigt
at bane vej for sin frænde Asger, der nu var domprovst i
Lund, til bispestolen i Roskilde, da forfatteren antager, at han
af paven havde fået fuldmagt til også at besætte den, og fra
Roskilde gik vejen da atter til Lunds højsæde. Denne plan
var det Absalon kæmpede imod, så han først vægrede sig ved
at modtage værdigheden, derpå fik udvirket, at det blev ham,
der kom til at besætte Roskilde bispestol (med sin frænde
Anders Sunesøn).

Der synes nu ganske vist at være noget, der taler for
denne forklaring; den tilfredsstiller hovedtrækkene i det
historiske fænomen, og den stemmer kun alt for vel med de
menneskelige lidenskabers løb, der så ofte begynder som rislende
småbække, svulmer op til rivende strømme og larmende fosse,
men ender som lavtløbende mudrede floder, der forpester luften
omkring sig, indtil de forsvinder i det store hav, der renser
alt. Men der skal tilvisse vægtige og afgørende grunde til,
før man bærer det over sit sind at udslette en så stor
begivenhed af sit fædrelands eller overhoved af menneskeslægtens
historie ved at lade den have sit udspring af den laveste
skinsyge og iføre sig det ureneste hykleris dragt. Slige afgørende
grunde er nu i virkeligheden ikke tilstede her; tvertimod, alt
hvad vi ellers ved tyder hen på, at Saxes fremstilling i alt
væsenligt er sand, og at de tvende store erkebispers forhold
står rent og uplettet.

Når der her kunde synes at være dømt for hårdt både
om Saxe og Eskil, for det tilfælde at prof. P.-M. har ret i sin
fremstilling, må der ses hen til hele skildringen hos den store
samtidige forfatter. Alle tildragelser i Lund i anledning af
erkebispeskiftet må da være fuldstændig forvanskede, thi Saxe
kunde ikke være uvidende om de sande forhold, - med mindre
Eskil og Absalon kan tænkes at have været istand til at spille
en slig komedie tilende, som hele deres færd da måtte blive.
Al den venlighed og kærlighed Eskil skal have vist ham; al
den omhu Absalon til gengæld lægger for dagen for den svage
olding; den dybe grebethed, der sætter sit præg på alt hvad
erkebispen foretager sig i de sidste øjeblikke her i fædrelandet,
blandt hvis første mænd han havde havt sin plads i over en
menneskealder; de ved deres naivitet næsten rørende forsøg
han gør på at få Absalon til at forløbe sig, så han kunde
komme til at binde sig til Lund, - alt dette er da enten
historisk usandt eller hykleri.
Men hvad berettiger os da til at opkaste et så nærgående
spørgsmål om Saxes troværdighed? Hvor har vi ellers noget
bevis eller blot en berettiget mistanke mod hans
sandhedskærlighed? At han der, hvor afstanden i tid eller rum var for
stor, er dårlig underrettet, vedkommer jo ikke denne sag; at
han så forholdet til Tyskland fra et dansk standpunkt og
derfor kun fremstiller den ene side af de politiske tildragelser
ved Ejderen, ja at han i det hele er partisk for sit folk, sin
konge og sin biskop, kan ikke undre nogen; men hvor har han
forfalsket utvivlsomme kendsgerninger, eller hvor har han end
blot vist frygt for at ytre en uforbeholden dom? Han er jo
netop bekendt for sine fordomsfrie udtalelser om kirkelige og
politiske spørgsmål; han dadler kong Valdemar, fordi han var
påståelig og just ikke noget lyst hoved, og han bebrejder
dronningen, at hun elskede falsk glimmer og derfor trods de bedste
rådgiveres mening fik sin datter forlovet med kejserens søn.
Og hvad de rent faktiske træk angår, da synes alle
undersøgelser mere og mere at bekræfte, at han med en sjælden
troskab har gengivet alt, som det var ham bekendt, indtil de
mindste småting, f. ex. i beskrivelsen af togene til Vendland.
Og hvorfor skulde han da netop her, ved erkebispeskiftet, dølge
sandheden så aldeles? Han skrev jo for Absalon og Valdemar
og tilegnede deres efterfølgere sit værk; hin skånske slægt var
falden, og havde den gjort et sidste forsøg på at hævde sin
stilling, som det prof. P.-M. forudsætter, hvad var der da
ivejen for at fremstille det i sine sande træk og vise,
hvorledes Absalon sejrede og fik sin vilje sat igennem, medens
det nu dog ser ud, som om det var ham der bukkede under
og under banstraf fik sin dom fra Vatikanet.

Men Eskils hele stilling henimod den tid, da begivenheden
foregik, taler desuden afgjort mod enhver anden forklaring end
den, der fremgår af Saxes fortælling. Den gamle erkebisp var
ikke mere nogen partigænger og hans slægts glans havde tabt
sin bedårende indflydelse på ham. I omgangen med den
hellige Bernhard og hans disciple og i sysselsættelsen med
klosterstiftelser havde hans mægtige ånd fundet den hvile,
ungdommens djærve stridslyst ikke havde ladet ham smage på magtens
tinde. Slægtens hæder var for ham gået op i fædrelandets og
kirkens. I sin landflygtighed havde han lært at sætte pris på
hjemmet og at beundre den sikkerhed, hvormed Absalon og
hans konge førte rigets styre. Det skal da også mindes til
hans ros, at han alt strax, første gang Valdemar kom til Skåne
for at opbyde leding mod Venderne, af hele sin sjæl sluttede
sig til ham, såsnart han så det var alvor, ja endog truede
alle dem, der blev tilbage, med kirkens ban. Hvormeget mere
måtte han da ikke senere anerkende den ihærdighed, hvormed
det engang opstillede mål blev forfulgt i gode og onde dage.
Paven kunde derfor vistnok også med sandhed skrive til kong
Valdemar, da det røre, kirkestriden havde afstedkommet, var
stilnet af og han virkede for Eskils tilbagekaldelse fra sin
landflygtighed, at „han var en mand af stor fromhed og forstand,
kongen og sit fædreland inderlig hengiven“ 
Helveg, D. d. kirkes hist. til reform., I 408.. Det viste han
da også efter sin hjemkomst; thi ikke blot deltog han selv i
erobringen af Arkon og i Absalons tog til Vagrien, så han
følte sig ung igen i kampen mod hedningene - (og Saxes
fortælling røber her overalt samtidens glade beundring for den
elskelige olding, i hvem det gamle kæmpesind ligesom brødes
med klostertanken) -, men han skrinlagde også kong Valdemars
fader og kronede hans søn i Ringsted, en handling der for
bestandig gjorde udslaget for den nye kongeslægt. Der går
idethele gennem alt, hvad Eskil foretager sig efter sin syvårige
landflygtighed, en afgjort tillid til rigets nye forhold; han gør
hvad han kan for at befæste deres anseelse, og det er kun
glimtvis mistanken mod ham luer op i kongens sjæl, den
konges, der selv af sine venner får det vidnesbyrd, at han
var sen til at glemme fornærmelser og såre ængstelig i at
våge over sin magt.
Men selv om vi et øjeblik antager, at der under alt dette
lurede hemmelige planer, som Saxe ikke har villet blotte, og
at den mand, som man i Clairvaux næsten anså for en helgen,
kun tænkte på sin slægts storhed, idet han forlod riget for at
glemme al verdens magt og ære i sin klostercelle, - selv om
så var, hvorledes skal vi da tænke os hans dybt lagte plan i
sin helhed? Hvad opnåede han ved at få Absalon til Lund og
Asger til Roskilde? Dog kun det at Absalon, en mand på
neppe halvthundrede år, fik den højeste magt i kirken. Thi
selv om Asger blev bisp i Roskilde, var dermed jo ingenlunde
givet, at han senere skulde komme til Lund, selv om han
overlevede den nye erkebisp, der vel neppe var synderlig ældre
end han selv. Hvormeget kunde der ikke udrettes af Absalon,
før det skete, hvordan kunde ikke alle forhold forandre sig!
Men det må indrømmes, at der alligevel var en mulighed for
at Eskil kunde sætte pris selv på dette svage håb, der jo
kunde styrkes ved uforudsete tilfælde, hvis det kun ikke blev
aldeles uhjemlet, at der overhoved var tale om for ham at
kåre en biskop i Roskilde. Det at han gør mine til ikke at
bruge sin ret i Lund, indtil kapitlet udtrykkelig beder ham
derom, tyder ikke på, at han skulde have isinde at gå endnu
videre og pånøde et helt fremmed stift en biskop. Men alt
dette var et aftalt spil mellem ham og kapitlet, vil man kunne
svare. Men i så tilfælde kunde han ikke let gøre regning på,
at kapitlet i Roskilde vilde opføre det samme spil med ham,
thi det holdt med Absalon; man skulde tvertimod synes, at
det næsten måtte blive ham umuligt efter en scene som den
i Lund at gøre brug af et nyt pavebrev i Roskilde. Dertil
kommer endelig det usandsynlige, der efter denne antagelse
stadig bliver tilbage, at det ikke skulde være Eskil, der dog
til syvende og sidst har bestemt pavens afgørelse. Han var
hans personlige ven og havde delt de onde dage med ham,
medens Valdemar faldt fra, og Absalon satte de politiske hensyn
over de kirkelige. Og når afgørelsen da kommer til Absalon
„at efterleve under bans straf“, ligger det da vel også fjernt
at antage, at det er ham der har afnødt paven den tiltrods
for Eskil og Valdemar.

Og nu selve kongens stilling! Er det tænkeligt, at
Valdemar i en strid som denne, mellem to slægter, af hvilke den
ene var uadskillelig sammenknyttet med ham og hans hus,
medens den andens stilling var mere end tvivlsom, at han
skulde have taget parti for Eskil? Og at han gjorde det,
bevidner ikke blot Saxe, men også Knytlingasaga; han troede
nemlig, ligesom Eskil, at ingen uden Absalon var det store
embed voxen 
Saxo p. 916, 918, 925. Knytlingasaga, k. 125, p. 392..

Men når der således synes at være overvejende grunde
for at antage, at en slig plan som den af prof. P.-M. antydede
ikke har været tilstede i hint øjeblik, da Eskil overdrog
Absalon sin værdighed i St. Lavrentiuskirken, og denne nægtede
at modtage samme, så bliver endnu den lærde forfatters
påstand tilbage, „at hvad der da skete vil aldrig tilfulde forstås,
sålænge man i den underlige strid alene ser på de to
kirkefyrster, Eskil og Absalon: det er de to slægter, der mødes i
dem, og i baggrunden viser sig tydeligt de to helgener, hver
på sin side. Eskils ængstelige påtrængenhed for at fraviste
Absalon samtykket går langt ud over det rimelige og
naturlige, havde det alene været ham om en duelig eftermand for
kirkens skyld at gøre; han må desuden have kendt forholdene
altfor godt til ikke at indse det betænkelige i Absalons
forflyttelse til Skåne. Og Absalons modstand er alvorligere, end
at den lader sig forklare af hans forkærlighed for Sælland
alene, eller af denne i forbindelse med hans frygt for de
bryderier, han da kan have forudset fra Skåningernes side. Nøglen
til begges adfærd ligger i slægternes forhold“ o. s. v. 
Ny kirkehist. saml. III 430 f. For
at klare dette, vil det altså være nødvendigt at betragte
begivenhederne i deres sammenhæng, for at se, om der dog ikke
må tilskrives de kirkelige og politiske forhold en sådan vægt,
at både Eskils valg og Absalons vægring i følelsen af
opgavens vanskelighed tilfulde kan forstås. Knudepunktet i denne
overvejelse bliver da selvfølgelig ikke scenen i Lund, der er
begivenhedernes krisis, det må snarere søges i erkebispens
afrejse ved 1175, da han øjensynlig forlader riget med den faste
beslutning at opgive sit embed, og det vil komme an på at
bestemme grunden til denne beslutning.

Af Saxes ord, der her som så ofte er fyldige nok, men
mangler bestemthed, ses det ikke med sikkerhed, om det var
de senere politiske begivenheder, og da navnlig hans
dattersønners deltagelse i Magnus's forsøgte oprør, der allerede
dengang forudsås af erkebispen og foranledigede ham til at forlade
riget for en tid, eller der var andre forhold i hjemmet, som
han ikke følte sig voxen. Hvad der imidlertid afgjort taler
imod, at det var den første grund, er, at han senere synes
fuldstændig uvidende om, hvad der er foregået herhjemme, da
han kommer til Ribe og her modtages med den efterretning,
at der er opdaget en sammensværgelse og at hans dattersønner
har forladt riget. Han fik endog et slagtilfælde og vovede
neppe at bede kongen, med hvem Knud og Karl også var
beslægtede, om nåde for dem 
Saxo p. 896, 903.; hele vinteren derefter lå han syg
og led meget af sorg over dette sammenstød mellem hans
slægt og kongehuset. Derimod fortæller Saxe noget tidligere
og uden forbindelse med alt hvad der vedkommer oprøret, at
Eskil forlod riget med kongens vilje, skøndt denne nødig så
det; han trængte nemlig til ro, og den kunde han ikke finde
i hjemmet, - „da ombyttede han det ubehagelige liv i
fædrelandet med en frivillig landflygtighed, idet han ventede at få
det bedre mellem fremmede end mellem sine landsmænd“ 
Saxo p. 890: Eskillus, domesticis supra vires negotiis fatigatua - proficiscendi
licentia a rege difficulter extorta - asperum patriæ convictum volimtariæ
peregrinationis lenitate mutavit, jucundiorem rerum usum apud exteros quam inter cives
habiturus..
Men når man hermed sammenligner det oprør, der rejstes mod
Absalon, strax efterat han havde fået fast fod i Skåne, og når
der ses hen til hvad det er, bønderne vil opnå, afskaffelsen af
bispetienden, helst tillige bispemagten, kan der vel neppe være
tvivl om, at det jo er striden herom, der alt ulmede før Eskils
afrejse og måtte forudses vilde ende med åben kamp.

Tienden i hele sit omfang, en tredjedel til kirken, en til
præsten og en til bispen, var et led af allerstørste betydning
i middelalderens kirkelige organisme, og kampen om den går
gennem et århundrede, indtil den gennemføres og afgør kirkens
overvægt i hele folkeudviklingen for lang tid. Ingen kæmpede
så udholdende og tillige så heldigt for denne sag hos os som
netop Absalon, ja han er endog at anse for dens egenlige
bærer. Det er ikke vanskeligt at se hvad han tænkte derved.
Det gjaldt om at danne en stand, som kunde være uafhængig
af de andre i materiel henseende og ved sin dannelse og hele
retning være en bærer for alle ideelle interesser i folkelivet.
Men dertil kunde kun kirkens mænd, der stod udenfor den
idelige brydning mellem adel og almue, være tjenlige. Medens
bisperne ved embed og rigdom stod mellem rigets første mænd,
var præsterne spredte over hele landet, nøje forenede med
almuen, af hvilken de var fremgåede, adskilte fra den ved et
svælgende dyb, det „rene levned“, cølibatet, der trængte
igennem tilligemed tienden. Det er let nok at påvise det
mislige i denne stands oprettelse, tiden har siddet til doms
over den, og nu forekommer alt hvad der minder om
præstevælde os som utålelige bånd. Men når der ses hen til det
danske folks tilstand i midten af det tolvte århundrede, da
almuen var træg og ofte hellere forrådte landet end frelste
det, da adelen kun pønsede på omvæltninger og kongefejder,
så må vi takke Gud for den biskop, der grundfæstede kirkens
magt og derved skabte en stærk patriotisk stand, selv om han
derved måtte bøje den bondefrihed, der havde tabt sin højere
berettigelse ved at svigte sit kald. Striden i Skåne var i den
henseende afgørende. Erkebispen havde nøjedes med et vederlag
for sin tiende; bønderne vilde ikke forpligte sig til noget, men
de vilde nok yde det nødvendige. Men det var ikke nok for
Absalon, han vilde have slået fast som en ret, hvad der nu

var en gave, thi ellers var bispemagtens fasthed bygget på
sand og vilde svigte ved første bedste lejlighed. Dette
gennemførte han da også i en række blodige kampe i Skåne, som
han havde gennemført det tidligere på Sælland og senere
ifølge sin erkebiskoppelige myndighed fastsatte det for
Sønderjyllands vedkommendeThorkelin, Dipl., I 60; sml. Helveg, a. st., s. 456 f.. Senere sejrede det samme i
Nørre-Jylland og på Fyn.

Men, vil man indvende, bispetienden var jo indført i
Skåne ved lov, før den kendtes på Sælland, og længe før
Absalon kan antages at have havt en væsenlig indflydelse på
forholdene i dette stift, nemlig i året 1161 eller 62Helveg s. 398.. Dette
har dog intet fast holdepunkt i de ældre efterretninger og beror
sikkert på en stor fejltagelse. For at komme til klarhed i
dette vigtige spørgsmål, der bliver afgørende for det andet om
Eskils og Absalons forhold i det hele taget, vil det være
nødvendigt at gennemgå ikke blot alt hvad der kan skaffes tilveje
af ligefremme oplysninger om den skånske kirkelovs alder,
men også hvad der ellers i nogen henseende kan have
betydning for dens fastsættelse. Det naturligste er da først at
henvende sig til håndskrifterne, der foreligger aftrykte og bedømte
i prof. Thorsens og dr. Schlyters fortrinlige udgaver af skånske
lov. De ældste håndskrifter giver ingen oplysninger i
henseende til udstedelsestiden, først i to fra det 14. århundredes
anden halvdel (det Ledreborgske nr. 12 og det Stokholmske
B 74) møder vi bestemte dataThorsens indledning til sk. I. 17 ff. 28. Sk. I. s. 88 anm. og s. 265. Schlyter,
Skåne-lagen, s. XX, XXII og 379..

De forskellige tidsangivelser svarer her fuldstændig til dem
under den sællandske kirkelov og falder ligesom disse i to
rækker, således at de i den første bestemmer tiden i forhold
til konge og bisp, de sidste i forhold til verdens skabelse og
Kristi fødsel. At disse sidste er falske kan der ikke være
tvivl om, de falder nemlig på år 1142; de to første stemmer

derimod meget vel indbyrdes og med de øvrige historiske
forhold. Stokholmshåndskriftet har dem således: - „a siwtanda
vintri waldemars konings oc ærchipiscob æschil hafthi fæm
vintœr oc thrœtivgv varit ærchibiscop ofnæ scane“; det
Ledreborgske siger: - „a syutændœ wintre waldemars konungs
sithæn han war enwældugh konung oc ærkebiscop æskel hafthe
waret fæm wintœr oc fyritiughu ærchebiscop i skane.“ - 
Valdemars syttende år er Oktober 1173-74 (Juli 71 kaldes
under den sællandske kirkelov hans fjortende år), og da Eskil
regner Avgust 1139 for sit første år som erkebiskopThorkelin, Dipl., I 245 f. , vil
Avgust 1174 falde i hans 36te, og Juli 1174 - (thi dagen
opgives til lørdagen før eller efter St. Jakobsdag) - vil altså
svare til begge opgivelserne, forudsat at det sidstnævnte
håndskrifts 45 år anses for en skrivefejl for 35. Hvorledes
årstallet 1142 er fremkommen heraf er ikke godt at se; det er
tydeligt, at de sidste tidsbestemmelser er senere tilsatte, og
da af en i historien meget ukyndig hånd.

Herefter må da alt de ældre forfattere have anstillet deres
beregninger, men udfaldet har været højst forskelligt. Medens
nemlig Kornelius Hamsfort får 1173 ud af det (rimeligvis
forledet til at foretrække dette for det følgende år ved den
vistnok senere, efter sællandske kirkelov tilføjede
slutningsbestemmelse af dagen, da den 28. Juli faldt på en lørdag i 1173),
har de andre (Hvidtfelt o. s. v.) 1162, en mening der er
antagen af alle de nyere forfattere og hævdet af prof. Larsen
med alle de grunde der kunde fremdrages. Dette bevis støtter
sig dog i særdeleshed på Thorkelins text af kirkeloven, der
skriver „Valdemars syvende“ istedenfor „syttende år“Det ældste håndskrift, der har denne afvigelse, er fra 1430, s. Schlyter,
Skånelagen, s. XXVII, CLXXXI og 379.  og
derved, skøndt atter med urette, lader slutte til 1162, der
ligeledes uden vanskelighed kunde fås ud af tallet 1142 (LXII
istedenfor XLII)Thorkelin, Danske kirkelove, s. 12: „a siunde vinthri V. k. sithan han var
envaldugher k. och ercheb. E. haffde fæm v, och XXX væreth e. i Skanæ. Larsen i
Juridisk tidsskr. XIII 2, s. 253, og XV 1, s. 10. - Scriptores rer. Dan. I 279 og
Hvidtfelt I 107. Valdemars syvende år vilde kunne forstås om 1162, hvis der ikke
udtrykkelig havde stået hans syvende år som enevældig konge, thi det regnes fra slaget
på Gradehede, som det fremgår af mange steder (snil. Script, r. D. I 426). .
Men denne tidsbestemmelse, Juli 1174, har da også på
det bestemteste medhold i selve loven og alle de historiske
forhold. Den sællandske kirkelov blev givet tre år tidligere,
og den bærer på flere steder præg af at være ældre og at
have været til, da den skånske affattedes. Således har denne,
der jo iøvrigt i alt væsenligt er næsten fuldstændigt ligelydende
med hin, en bestemmelse om påske- og pinsehelgden, som hin
har glemt; omvendt kan det ikke godt tænkes at være gået
til, da man ikke kunde have nogen grund til fra en
fuldstændigere opregning af helligdagene at gå tilbage til en
skødesløsere. Også på andre punkter er den skånske udførligere og
omhyggeligere i sine udtryk
Sml. § 13 i sk. k.: en præsts mishandling sagsøges som helgdbrud, ligesom
mishandling af forældre o. s. v. Endvidere slutningen af § 5, §§ 12 og 25 (Thorsens
udgaver).. Af betydning synes også det
træk at være, at den overalt siger „biskop“ ligesom den
sællandske, og ikke erkebisp. Modsætningen mellem den
verdslige og den kirkelige lov i den henseende er især tydelig i de
ældste håndskrifter, der stadig har erkebisp hist og biskop her,
og den bør neppe, som prof. Thorsen antager, forklares ud af
ældre kirkelove fra før erkebispedømmets tid (s. forerindringen
s. 14); den synes naturligst at kunne være indkommen ved
at kirkeloven er affattet efter den sællandske.

Desuden taler Absalons stilling til begge kirkelovene på
det bestemteste for dette tidsforhold. Originalen til den skånske
siges udtrykkelig at have båret både kongens, Eskils og
Absalons segl, ligesom den sagdes at være given med Valdemars
samtykke
Thorsens Sk. I. s. 89: -- „the gamblæ skra thær ærchibiscup æskil oc biscup
absalon mæth waldemar kunungs gothwilia gafæ skanungum thær i lund liggir ok
therra incigle fore“ -. 1257 påstår Kristoffer, at erkebisp Jakob Erlandsen „impugnat
statuta Scaniensum, quæ dicuntur Skraa, vallata sigillis regum et quorundam
prælatorum, qui pro tempore fuerunt in Lundensi ecclesia“. Script. r. D. V 588.; men hvad skulde bevæge Absalon til at få
vedtaget en kirkelov i Lund, der endnu ikke var vedtagen i
Ringsted, og hvorledes kunde han tro, at Eskil kunde eller vilde
gennemføre i Skåne, hvad han ikke mægtede eller ikke anså
tiden for passende til på Sælland?

Herimod vil der nu indvendes, at lovene jo var givne til
fordel for bønderne og afnødte bisperne af kong Valdemar;
men hele denne opfattelse af deres betydning strider
fuldstændigt mod det uomtvistelige forhold, at tiendens indførelse, der
er disse loves egenlige indhold, var bispedømmets sejr og
almuens nederlag. Tidligere lønnedes bispen, eller han lønnede
sig rettere sagt selv, af en uendelighed af bøder og gaver
Allerede Adam af Bremen klager derover: „verum baptismus et confirmatio,
dedicationes altarium et sacrorum benedictio ordinum apud illos (Nordmannos) et
Danos care omnia redimuntur. Qvod ex avaritia sacerdotum prodisse arbilror, quia
barbari decimas adhuc dare aut nesciunt aut nolunt, ideo constringuntur in ceteris,
quæ deberent gratis offerri“. Skoleudgaven s. 205.;
de skulde nu indskrænkes mod at tienden svaredes af alt.
Det er det loven vil; den sætter bestemte grænser for bøderne
og ordner det vigtigste angående den kirkelige rettergang, men
ender med bispetienden. Vel er det nu så, at alle håndskrifter
af begge kirkelove indledes med at sige, at „denne ret sattes
på målstævnet i Lund (Ringsted) efter alle Skåningers
(Sællandsfarers) bøn, fordi retten før var for hård“; men man
må her huske på, at det ældste af disse håndskrifter er fra
slutningen af det 13. århundrede. Dengang havde den skånske
kirkelov opnået en stor betydning, idet den var bleven brugt
i kampen mellem Kristoffer og Jakob Erlandsøn; kongen skrev
til Skåningerne, at de skulde stå på deres gamle skrå, som
erkebispen forkastede som ukanonisk, og dennes broder Nils,
der var gældkære (lensmand) i Lund, men stod på kongens
side, lod tage afskrifter af den til alle herreder, for at bønderne
ifølge lovens slutning kunde værge sig med den („vm skil vm
logh bøndør ok biscop, tha skal thæssi script therra mællin
skiliæ“
Thorsens Sk. I. s. 89 og Script. r. D. V 591.. Disse afskrifter var det da ventelig, der fik den
ovennævnte indledning, rimeligvis med den i flere håndskrifter
bevarede tilsætning: (efter alle Skåningers bøn) „mæst mæth
thorthæ gælkyræ“. Disse ord røber nemlig tydelig nok
hensigten; den verdslige embedsmand vilde fremstille sig som
bøndernes beskytter og vilde give det et historisk forbilled:
således havde kongerne og deres mænd altid været på
bøndernes side imod prælaterne. - At dette nu er en historisk
usandhed, og at særlig Thord gældkære var en mand, der var
Absalon meget hengiven, kan man ved at gøre flygtigt
bekendskab med Saxes udførlige beretninger om de skånske
stridigheder få at se. Det var da også en historisk usandhed,
at kirkeretten havde været hårdere før, „altfor hård“; dette
udsagn er, som så mange lignende, fremgået af stridens hede,
der som oftest smelter historiens faste former og giver dem
et udseende, der svarer til øjeblikkets behov. Nils Erlandsøn
har ret i, at det hans broder vil byde bønderne, er langt
hårdere end det kirkeloven har, og når den lærde erkebisp
forsikrede, at alt det han vilde, var ældgamle love der kun
skulde fornyes eller føres ud i livet, lå det nær nok at sætte
den anden påstand herimod, at hin gamle lov til sin tid var
fremkommen som et forlig mellem kirken og bønderne (med
kongen), der var en stor sejr for de sidste. Men det bliver
ikke desmindre en historisk usandhed, der ikke bør henstå
upåtalt, om den så er nok så gammel.

Men hermed falder da også hovedgrunden til, at forfatterne
har holdt på kirkelovens udstedelse i et så tidligt år som 1161
eller 62. Var disse loves vedtagelse en sejr over bisperne,
da måtte den nærmest være afnødt Eskil først, og hvad var
da naturligere end at tænke på det øjeblik, da han måtte
forlade landet „efter at have gjort kongen store indrømmelser“;
thi således fortolker Helveg efter disse forudsætninger i sin
„Kirkehistorie til reformationen“ (I 398) følgerigtigt Saxes ord
ved denne lejlighed. Men dette er dog sikkert ikke dennes
mening, han taler ikke om „indrømmelser“, endnu mindre
antyder han det mindste om loven; han taler kun om „gaver“
(i jordegods, beneficia), som kirken havde faet ved de
hedenfarne kongers gavmildhed, men nu mistede for bestandig 
Saxo p. 772: siqvidem beneficia, quæ superiores reges sacris ædibus religiosa
liberalitate detulerant, regiæ potestati præter fas potienda restituit. Qvod parum
licite gestum postera regum usurpavit autoritas. Sml. Grundtvigs oversættelse, 2.
udg., s. 653..
Valdemar tænkte desuden neppe så langt, at han skulde have
benyttet en prælats forlegenhed til at afnøde ham en kirkelov,
selv om den virkelig havde været til fordel for almuen, han
så på det, der lå nærmest for, og tog kirkegodset. Hvorledes
skulde det desuden forklares, at Absalon en halv snes år
senere lod sig afnøde den samme indrømmelse? Antages det,
at kongen 1162 havde syn for slige sager, kunde han da ikke
formå Absalon som sin ven til at gøre den samtidigt; og når
det ikke skete, var der da sandsynlighed for, at det vilde lykkes
ham så længe bagefter?

Sagen er simpelthen denne, at de to kirkelove er
bispemagtens verdslige grundlove, det den støtter sig på i sin
bedste tid, og det den vistnok burde have nøjedes med for
stedse. Absalon får først sin vedtagen 1171 ved Valdemars
hjælp, efterat deres magt var dybt rodfæstet her på øen, og
tre år senere får Eskil sin vedtagen i Lund, udentvivl efter
Absalons tilskyndelse og med hans underskrift. I denne
underskrift, hvis form vi desværre ikke kender, lå der vistnok endel
mere end et vitterlighedsvidnes. Den synes at antyde en
forståelse mellem de to bisper. Vi har et par gavebreve, det
ene udstedt af kongen, det andet af Absalon, i „vor hovedstad
Lund“, den 25. Febr. 1174 (s. Thorkelin, Dipl. I 36 og
56); blandt Absalons vidner er Knud konge og domprovst
Asger, medens erkebispen ikke nævnes; også det synes at
tyde på et nærmere personligt forhold mellem Eskil og Absalon
ved denne tid, et forhold, af hvilket erkebispen da udentvivl
har fattet sin beslutning med hensyn til sin efterfølgelse.

Det kunde her endnu synes uforklaret, hvorledes man da
har bevæget Skåningerne til at vedtage denne kirkelov og
„love bispetiende“, siden de dog senere gjorde sig så stridige
imod den. Men der var i og for sig ikke noget egenligt spring
i udviklingen ved at ordne forholdet således. Bispernes
stilling var i politisk henseende særdeles fremragende; ligesom
Absalon stadig var Sællændernes selvskrevne fører, således
erkebispen Skåningernes, og også jydske bisper nævnes jævnlig
som høvdinger for større afdelinger af ledingsflåden.
Bispedømmets indtægter var store, og de blev neppe synderlig større
ved tiendens indførelse, det var kun udredelsens måde, der var
meget forskellig. Tidligere betaltes den kirkelige handling,
relikvierne og synderne, nu skulde skatten udredes af alt hvad
naturen gav; det første stemte med de verdslige loves
tankegang, det sidste med de religiøse. Der er da ikke noget ivejen
for at tænke sig, at Absalon med sin personlige indflydelse
kunde få Sællænderne til at vedtage denne lovforandring, eller
at Eskil kunde få Skåningerne til det samme, før spørgsmålet
var bleven genstand for nogen egenlig strid. Det var da
vistnok først bagefter, at misfornøjelsen kom rigtig frem, da Magnus
Eriksøn og hans tilhængere satte sig i forbindelse med alt
hvad der var fjendtligt mod kongen og det bestående, ligesom
der jo udtrykkeligt siges, at han skrev åbne breve til
Skåningerne, hvori han lovede dem „frihed“ Saxo p. 907: Aperta Scaniensibus scribebatur, regem super complurium
oppressione calumnians, cunctosque ad bellum cum eo gerendum exhortans, Magnum
repetendæ libertatis auctorem habituros..

Af denne sagernes stilling synes da Eskils afrejse 1174-
75 (tiden kendes ikke nærmere), og hvad derefter fulgte,
tilstrækkelig at lade sig forklare. Han havde ikke ventet denne
modstand og den uro. der nu rejste sig rundtomkring; mere
end nogensinde før længtes han efter klosterets ro, og Saxes
ord passer fortrinligt hertil: han befandt sig ikke vel imellem
sine landsmænd. - Da fattede han den plan for enhver pris
at løse sit forhold til den nordiske kirke og ved sin
personlige indflydelse nøde paven til at tilstå ham denne bøn, som
han alt engang før havde afslået ham. Det måtte, som
tidligere omtalt, stå klart for ham, at der kun var en mand i
Danmark, der var embedet voxen, som det nu var, med alle
øjeblikkets vanskeligheder, og han var neppe noget øjeblik i
tvivl om, at han burde vælge ham til sin efterfølger, hvad
enten det nu blev kapitlet eller paven, han skulde anvende sin
indflydelse på i den retning. Og paven valgte da den for
Eskil hæderligste vej, idet han gjorde ham til legat og
overdrog ham at kåre sin eftermand blandt de danske gejstlige.

Således finder da formentlig Eskils holdning i Lund sin
fulde forklaring; han har i den grad sat sin lid til Absalon,
at han ikke vil skilles ved den tanke, at han skal give efter,
det koste hvad det vilde. Derfor lokker og truer, derfor
bønfalder han ham med tårer, at han skal påtage sig det store
hverv; men forgæves. - Thi Absalons vilje er ikke mindre
udpræget, og også han synes at have havt fuld føje til sin
vægring.

For Absalon stillede forholdene sig nemlig således.
Skåningerne stod så at sige under våben mod en lov, som
idetmindste han ikke mere kunde tage tilbage. Modstanden i
denne form og med denne heftighed var ham uventet, ikke
mindre end den havde overrasket Eskil. Dertil kom de indre
forhold i det hele taget, som de havde stillet sig i de senere
år; Magnus's oprør ulmede udentvivl på flere punkter, foruden
i Skåne og Halland vistnok særlig i Jylland; - således rejser
der sig for exempel få år efter en modstand mod at hylde
Knud på Urnehoved thing. En mængde nidviser om dronning
Sofie, der er bevarede lige til vore dage, tyder på, at
kongehuset ikke var særlig afholdt; Tove og hendes søn Kristoffer
ansås udentvivl for forurettede ved Knuds kroning, og Valdemar
selv dadles bittert i folkevisen for sin hårdhed mod sin søster
og hendes ulykkelige elsker, den fangne modkonge Buris S. Grundtvig, Danmarks gamle folkeviser, III nr. 121. 126-30.. Af
Saxes fortælling ses, at Valdemar selv anså sit liv og sin
trone for alvorlig truet netop i disse år, og at det kun var
Absalons klogskab og kraft, der holdt alt gående og i rette
øjeblik stedse kom til at slå det afgørende slag. Men ikke
mindre mislig var vor stilling bleven udadtil. Freden med
Venderne havde vist sig at være af ringe varighed; intet tog
var afgået dertil i flere år, rimeligvis fordi de indre forhold
optog kongens og bispens hele opmærksomhed; men i året
1176 var Absalon i den grad optaget af dem, at han tilbragte
de ni måneder i leding (Saxo p. 877). Nu havde de befæstet
flere punkter, særlig indløbet til Svinefloden, så at Oderen og
dermed hele Pommern var spærret for de Danske. Samtidig
gik de så vidt i deres overmod at tage et skib, der var
bestemt til kong Valdemar med foræringer. Under disse forhold
blev det nødvendigt at fortsætte den gamle kamp, for om
muligt endelig engang at få den ført til ende. Valdemar
forbandt sig med Henrik Løve og i året 1177 begyndte krigen
igen på alle punkter Saxo p. 920. N. M. Petersen, Togene til Venden i Annaler for nord. oldk.
1838-39, s. 94 ff.. Men i denne kamp viste det sig altid
påny, at det egenlig kun var Sællænderne og Sønderjyderne,
der stadig kunde gøres sikker regning på; Skåninger, Fynboer
og Nørrejyder svigtede ofte, når der var godt begyndt, eller
negtede rentud at deltage i ledingsfærden. Det var da mere
end nogensinde uundgåelig nødvendigt for Absalon at beholde
sit bispedømme med dets hengivne almue og stridslystne adel,
der hvad øjeblik det skulde være måtte kunne bruges ikke
mindre mod Skåninger, og måske Jyder med, end mod Vender
og Tyskere; thi også bag Ejderen lurede der et stadigt
fjendskab mod os. Opgav Absalon nu det sikre Sælland for det
usikre, modvillige Skåne - thi den højere værdighed kunde
ikke friste ham -, da opgav han tillige alt hvad han hidtil
havde udrettet, hele sin fortid og måske sin og rigets
fremtid med.

Denne opgave følte han sig ikke voxen; på engang at
trodse den skånske almue, de oprørske kongefrænder og
Venderne, og det uden den samlede, vel organiserede sællandske
styrke, måtte han anse for et altfor voveligt forsøg, hvis
uheldige udfald kunde have de ulykkeligste følger for riget. Eskil
så imidlertid i sin vånde ingen anden udvej, en mindre
udmærket personlighed vilde han ikke betro sit stift til, og han
antog Absalon for at være istand til at overvinde alle
vanskeligheder. Og denne anskuelse delte kong Valdemar, der
desuden var glad overrasket ved at se sin mistanke mod Eskil
- at han vilde sætte Asger til sin eftermand - forsvinde.

Således fremkom da den af Saxe beskrevne scene i Lunds
domkirke tilligemed de forhandlinger, der fulgte efter. ☺Det
vil da ses, at Saxe ikke uden grund lader Absalon beråbe sig
på sin kærlighed til Roskilde stift og gøre bestemt modstand.
Eskil nævner ham næsten modstræbende, han vil ligesom have,
alle skal fatte forud hvad det er han vil og være beredte på
at støtte ham i det afgørende øjeblik, uden at Absalon på en
tilsvarende måde kan samle sin modstand. Thi Eskil venter,
at denne vil fremkomme, han siger udtrykkelig, at han ikke
tvivler om, at vedkommende af beskedenhed vil have
betænkeligheder ved at modtage værdigheden, som han dog mere end
nogen anden fortjener, ikke blot for sin nidkærhed i kirken,
men også for sin djærvhed i kampen for fædrelandet. - Men
Absalon kendte sikkert ligesågodt Eskils mening, som denne
kendte hans, og kommer strax med sin indsigelse. Denne
byrde, sagde han, var for tung, til at den burde lægges på
hans skuldre; han vilde på ingen måde forlade den kirke, som
han havde modtaget i Danmarks største trængselstid og nu
ved den højeste anspændelse af alle sine sjæls- og legemsevner
havde sat i den mest blomstrende stand, idet han ikke blot
havde betvunget dens ydre fjender, men også forvandlet dens
tidligere fattigdom til rigdom Saxo p. 915-16.. Men hvorledes kunde Absalon
tale tydeligere? Skulde han i nærværelse af Skånes kirkelige
og verdslige stormænd og en stor del af almuen åbent udtale
sin mistillid til deres troskab; var det ikke nok, at han
fremhævede sit forhold til Sælland, der måtte være alle bekendt?
Nu indskød Absalon sin sag for paven, og Eskil svarede,
at det nok skulde vise sig, hvem af dem der gjaldt mest på
det sted Saxo p. 917: Tum Eskillus - dicebat, sensurum Absalonem, sua an illius
vota plus momenti Romæ sint habitura.. Imidlertid søgte han bagefter ved bønner og
overtalelser at bevæge ham til at give efter; han viste ham
kirkens guld og sine prægtige og talrige huskarle, der viste sig
rede til at aflægge troskabsløftet til den nye erkebisp; men
alt forgæves; selv med alt dette guld og disse stridsmænd
vovede han sig ikke til den farlige kamp.

Men heller ikke Eskil eller kongen skiftede mening. Der
afgik nogen tid efter sendebud fra kongen og Lunde kapitel
til Rom for at bede om bekræftelse på Absalons valg: de
lagde vejen over Clairvaux, hvor Eskil opholdt sig og fik en
skrivelse med fra ham til paven. Absalon og Roskildenserne
sendte derimod andre, der skulde virke i modsat retning.

Udfaldet var, at det kom til et forlig mellem de to
modsatte anskuelser Saxo p. 925: Qvi tametsi diversas atque contrarias res petitione complexi
viderentur, ea tamen Romani pontificis industria sunt excepti, ut pari utraque sibi pro
votis consultum gauderet.; han skulde foreløbig forene de to embeder
i sin person. Dette forlig svarer da også fuldstændig til begges
ønsker, om det end pålægges Absalon som en tvungen sag,
der ikke overlades til hans frie valg. Selv således tvivlede
han måske om at kunne magte de vanskelige forhold, der altid
mere tårnede sig op omkring ham og kongen. Men nu var
der intet andet for end at vove forsøget.

Det behøver neppe at siges, at det lykkedes i alle
henseender. Rimeligvis allerede i slutningen af året 1177 Paludan-Müller hævder vistnok med rette dette år mod Velschows beregning
(Ny kirkehist. saml. III 433 f.). Det fremgår ikke blot af årbøgerne, men også af
Saxes ord (- sendebuddene kom tilbage ved samme tid, som det store skisma endte,
[Juli 1177], og legaten blev her vinteren over efter at have udført sit hverv, p. 925-)
og af et brev hos Thorkelin (p. 44), der er udstedt af erkebisp A. samme år Knud
blev konge i Skåne (1177). Knytlingasaga siger, men vistnok uden nærmere hjemmel,
at han blev viet ved fastetid (altså 1178).
modtog han det erkebiskoppelige pallium af legaten Galandus, men
allerede tidligere havde han som det synes forberedt sig på
denne afgørelse. Samme år var nemlig Knud udnævnt til
konge i Skåne og Halland Script. r. D. I 163. 242., en titel, der vistnok lagde hele
den verdslige bestyrelse i Absalons hånd, ligesom vi senere
ser, at efter Valdemars død erkebispens indflydelse bliver
aldeles overvejende i alle forhold. Alt var da forberedt på at
kue Skåningerne i det afgørende øjeblik, og efter nogle års
uroligheder stod Absalon på Lunde thingsted med samme
myndighed som før ved Ringsted. Og samtidigt hermed
undertryktes de sidste forsøg på en rejsning af den danske almue
til fordel for kongefrænderne, medens Venderne fuldstændigt
bukkede under for erkebispens våbenlykke, og deres fyrster
modtog landene til len af Knud, der selv sad på sin trone
uden den skygge af tysk afhængighed, der havde fulgt Valdemar
siden mødet i Besançon. Således blev de nærmeste år efter
erkebispeskiftet, der tegnede så truende, fulde af velsignelse
for konge og rige, og skøndt Eskil ikke så det sidste udfald
(† d. 6. Sept. 1182), kunde han dog gå i sin grav med den
fulde overbevisning, at han havde gavnet Danmark ligesåmeget
ved sin sidste gerning i fædrelandet som ved hele sit
dådrige liv.

Scenen i St. Lavrentiuskirkens kor, da Eskil forgæves
bønfalder Absalon om at overtage den højeste værdighed i den
nordiske kirke, er da ingen hul komedie og endnu mindre et
forargeligt skalkeskjul for lave beregninger mellem to slægter,
der vil vriste magten af hinandens hænder; det er tvertimod
et af de største øjeblikke i vor historie. Den mægtigste
personlighed, vort fædreland har frembragt, er stedt for en
afgørelse, der bringer hans sjæl til at dirre; medens den
storslåede olding, der ligesom med den ene fod står i fortidens
minder som den eneste tilbageblevne af dens mange
eventyrlige skikkelser, og med den anden i Sydens stille klostercelle,
udtaler kaldets ord og bønfalder ham om at modtage det, og
den ridderlige konge giver sit bifald og sin fortrøstning til
vennens ubegrænsede evner tilkende. Det er et af de store
øjeblikke, der virker opløftende gennem tiderne, fordi de
åbenbarer uforgængelige tanker og lader det komme til fuldt og
fyldigt gennembrud i ydre handling og ligesom dramatisk
situation, hvad der bevæger sig i enhver, der skal følge et stort og
afgørende kald. I sandhed, dette billed bør stå hen i vor
historie, uanfægtet af nogen tvivl og af noget forsøg på at
formindske dets træk; thi vi har ikke råd til at ødsle med
fortidens storhed, men må holde den frem og se op til den med
ydmyghed og med fortrøstning!

-


SVOLDERSLAGET OG TIDSREGNINGEN I DEN NORSKE KONGERÆKKE.

(1869.)

[Aarbøger for nordisk Oldkyndighed og Historie 1869, S. 283-310]

Blandt de navnkundige begivenheder i vor ældste historie
er der neppe mange, som synes at stå i et så klart lys for
alle, der med glæde dvæler ved fortidens store minder, som
det søslag, i hvilket Olav Trygvesøn fandt sin død. Alt synes
her at være fuldstændig overskueligt, tiden og stedet ikke
mindre end handlingens hele gang, dens oprindelse og følger.
- Alligevel turde der også her, som de fleste steder i
oldtidens historie, være et og andet at underkaste en nøjere
prøvelse, en og anden forbindelse at tvivle om og at
efterspore. Der er nemlig i selve den skønne sagas fremstilling
noget næsten foruroligende fuldendt, en så afsluttet helhed og
gennemsigtig klarhed, at det synes utænkeligt andet end at
der her foreligger en blanding af digtning og sandhed, især
når der ses hen til, at fortællingen først er optegnet et par
hundred år efter begivenheden, og at den angik hin
eventyrlige helt, der var sit folks yndling og genstand for eftertidens
beundring. Kampens enkeltheder vil vi aldrig få nogen anden
eller bedre underretning om end den, der kan hentes af de
norske kongesagaer og tildels af Saxe; forholdene, der




fremkaldte sammenstødet, derimod, og følgerne af den afgørelse,
det førte til, er det kritikens opgave at veje. Det er, om man
vil, kun rammen, men en ramme, der ikke blot samler billedet,
men tillige forbinder det med sine omgivelser og fremhæver
dets hele skønhed og betydning.

Kritiken vender sig i dette tilfælde som så ofte først mod
et punkt, der ved første øjekast synes aldeles underordnet,
men i virkeligheden er af stor betydning - og det ikke blot
for denne ene begivenhed -, nemlig det år, i hvilket slaget
fandt sted. Hvor overordenlig megen forvirring der i historien
er opstået af en falsk tidsregning, hvor vigtigt ofte et årstal
eller en opgivelse af dag og time kan være til at forstå en
begivenheds indre sammenhæng og udvikling, det overses i
almindelighed af dem, der kun flygtigt vil nyde granskningens
resultater, men føles desmere af hver, som selv søger
forståelsen på første hånd og ønsker at efterspore tildragelsens
udvikling og dens forhold til det foregående og efterfølgende.

Hvad nu tidspunktet for Svolderslaget angår, da er det
vistnok kun den avtoritet, hvormed det fra først af er bleven
bestemt, og den tradition, ifølge hvilken det af historieskriverne
er bleven taget til udgangspunkt for alle kronologiske
beregninger, der ligesom har holdt kritiken og undersøgelsen borte
fra det; thi såvidt mig bekendt har ingen søgt at eftervise
dets rigtighed, ligesålidt som nogen har angrebet den. Der
gives nu ganske vist overalt i historien faste holdepunkter,
som det ikke går an at røre ved, fordi de er så godt
afhjemlede ved samtidiges troværdige vidnesbyrd, at enhver tvivl om
deres rigtighed strider mod alle videnskabens grundsætninger;
men det tilkommer da rigtignok også kritiken at godtgøre deres
urokkelighed med fyldestgørende grunde. Til disse utvivlsomme
kendsgerninger er det nu så langt fra at opgivelsen af året
1000 for Olav Trygvesøns fald hører, at det tvertimod neppe
vil være vanskeligt fra virkelig faste holdepunkter at godtgøre
dens upålidelighed.

Det er som bekendt Are Frode, i hvis „Islændingebog“
den bemærkning først træffes, at Olav faldt samme år som
kristendommen blev vedtagen på Islands althing, nemlig 1000
vintre efter Kristi fødsel, 130 efter den hellige Edmunds død.
Der må dog strax her lægges mærke til den forskellige grad
af sikkerhed, hvormed han fremsætter de to ting: kristendommen
vedtoges, „som alle siger“, „efter den almindelige tidsregning“
i året 1000, men samme år faldt kong Olav „efter Sæmund
præsts saga“ Íslendinga bók k. 7: en O. T. fèll et sama sumar at sögu Sæmundar prests; -
þat var hundrað ok 30 vetrum eptir dráp Eaðmundar, en þúsund eptir burð Krists
at alþyðu tali.. Herved kommer der fra først af en usikkerhed
ind i bestemmelsen, der svækker dens umiddelbare krav på
tiltro; siges dette at være Sæmunds beregning, da ligger der
heri en tilståelse af, at der kunde tænkes en afvigende, eller
at en sådan i virkeligheden var opstillet, og at der ikke for
forfatteren forelå afgørende grunde til at foretrække den ene
for den anden, skøndt han dog holdt sig til den, der forekom
ham at være den sandsynligste. Ja der behøver end ikke at
ligge såmeget til fordel for Sæmunds opgivelse i Åres ord;
han kan blot ville gengive den, uden at udtale sig for eller
imod, blot som et tilknytningspunkt imellem de norske og
islandske begivenheders følgerække, og han vilde godt kunnet
nøjes med at stille sine ord som han har gjort, om han for
sit vedkommende ikke antog, at de to begivenheder lå slet så
nær sammen.

En anden mislighed ved året 1000 er selve dets „runde“
skikkelse; det er farligt for en begivenhed at komme i
nærheden af et sligt årstal, når ikke alt er klart og bestemt i
den; der ligger i det runde tal en fristelse, der voxer i samme
forhold som sikkerheden aftager. For en omtrentlig opgivelse
er dette da også ligegyldigt, men for forståelsen af en
kronologisk sammenhæng kan det være af afgørende betydning at
få et faktum fjernet fra et sligt år.

Men det er ikke nok at vække denne foreløbige mistanke
mod Islændernes tidsregning i dette punkt, det vil være
nødvendigt at stille sig denne for øje i sin helhed og at
undersøge den i sine sammenføjninger. Der må da først og
fremmest huskes på, at Are og Sæmund stod overfor tidsregningen
i Nordens ældre historie væsenlig på samme måde som vi,
uden andre hjælpemidler end dem vi kender: traditionen og
enkelte hovedpunkter i den engelske kronologi. Denne sidste
gav dem egenlig kun tre tilknytningspunkter, Edmunds, Olav
den helliges og Harald Hårdrådes dødsår, 870, 1030 og 1066;
den første gav dem de islandske lovsigemænds og de norske
kongers og jarlers embeds- eller regeringsår tilligemed
adskillige holdepunkter i deres historie. Alt andet er fremgået heraf
og har altså ingen selvstændig betydning, alle gamle
beregninger har kun den vægt, der altid må tillægges en mening
af folk, der har taget sig så alvorligt af at klare de
kronologiske spørgsmål som Are og Sæmund; man bør ikke opgive
den uden nødvendighed og uden at klare for sig, hvori dens
fejl har sin grund.

Der er den mislighed ved en undersøgelse af Sæmunds
beregning, at vi strængt taget ikke kender hans kilder
nærmere. Snorre siger, at Are var den første, der skrev i det
norske sprog, men det skrift, vi har af ham, kan i det
tidligste være fra året 1134, da hans række af lovsigemænd går
så langt, og det større, han først udarbejdede, siger han selv
var skrevet for bisperne Thorlak og Ketel, hvem han viste
det til, ligesom også til præsten Sæmund. Men Thorlak blev
først biskop i året 1118 og Ketel i året 1122, så hele Ares
forfatterskab falder efter denne tid; han døde først 1148.
Endelig siger han i sin fortale til Islændingebogen, at han,
efter at have vist bisperne og Sæmund sit første skrift, forøgede
og rettede det i tidens løb, uden at han dog endnu vil udgive
det, han her byder, for ufejlbarligt „- ok jókk þvi, er mèr varð síðan kunnara, ok nú er gerr sagt à þessi, enn à
þeirri. En hvatki es missagt es i fræðum þessum, þà er skylt at hafa þat heldr, er
sannara reynisk.“.

Herefter og efter Snorres udtrykkelige vidnesbyrd, at Are
var den første, der skrev norsk, må man da antage, at
Sæmund først af Ares forsøg fik tanken om at skrive de norske
kongers levned, hvilken del denne derfor udelod af sine senere
studier, idet han udelukkende holdt sig til Islands historie „En með þvi at peim (Þ. K. ok Sæmundi) líkaði svà at hafa eða þar viðr
auka, þà skrifaða ek þessa of et sama far, fyr utan ættartölu ok konunga æfi -“..
Sæmund må da vel også væsenlig have havt de samme eller
ganske lignende kilder som dem, Are nævner og temmelig
udførlig omtaler, og vi fejler derfor neppe synderlig ved uden
videre at holde os til disse og lade de fortrin og mangler, der
viser sig ved dem, være afgørende også for Sæmund.

Are Frode var født 1067, året efter Harald Hårdrådes
fald. Fra sit 7. til 21. år opfostredes han hos Hall i
Haukadal, der var så gammel, at han mindedes sin dåb af
Thangbrand, som var sendt til Island af Olav Trygvesøn. Hos Hall
opfostredes også Tejt, en søn af Islands første biskop, Islejf,
der atter var en søn af den navnkundige høvding Gissur Hvide,
der var de kristnes fører, da læren blev vedtagen på althinget;
Tejt, siger Are, var den kundskabsrigeste mand, han havde
kendt. Andre frasagn hørte Are af Thuride Snorredatter, der
mindedes sin fader, som var 35 år gammel, da kristendommen
kom til Island, og døde et år efter kong Olavs fald ved
Stiklestad. Endelig fortæller Snorre i sin fortale til de norske kongers
saga efter Ares egne ord i sit første (tabte) skrift, at han
havde sine fortællinger af den norske historie af Odd Kolsøn,
der atter havde dem af Thorgejr Afrådskol, som boede ved
Throndhjem, da Hakon jarl blev dræbt.

Dette lyder nu vistnok altsammen meget tilforladeligt,
men ved en nærmere prøvelse viser der sig dog forskellige
misligheder. For det første må der da lægges mærke til, at
Are modtog den bedste del af traditionen i sin barndom og
første ungdom, medens hans videnskabelige syslen med den
falder i en fremrykket alder. Mellemtiden mellem året 1000
og 1125 er desuden omtrent lige lang en vej for den
menneskelige hukommelse, om den går gennem 3 eller et par flere
sjæle; glemselen og misforståelsen gør sig ikke blot gældende
ved overgangen fra det ene individ til det andet, men også i
løbet af den enkeltes udvikling, under de forandringer, der
overgår enhver levende ånd, og de mangfoldige indtryk, den
stedse modtager. Det er ikke så meget enkelthederne, der
tabes, ikke fremstillingen af en begivenhed, der forvanskes -
skøndt der også i den henseende kan fremkomme forunderlige
ting -, det er først og fremmest forbindelsen, der glemmes,
tidsforholdet, der udslettes, og helheden, der forstyrres. Og da
går det den historiske tradition som hin slange i mythen, der
altid fik to hoveder igen, hvergang den mistede et; neppe har
glemselen udslettet et træk, før der ligesom af sig selv voxer
et par andre ud; neppe er en forbindelse tabt af syne, før en
anden vilkårligt knyttes og drager atter andre med sig.

At denne almindelige mislighed ved enhver tradition, der
strækker sig over et århundred, i fuldeste mål er tilstede i
Islændingebogen, har vi til al lykke et så håndgribeligt bevis
på, at det synes at måtte vække selv deres betænkelighed,
der er mest tilbøjelige til at holde på traditionens
ufejlbarlighed; det er fortællingen om, hvorledes det gik til på
althinget, dengang kristendommen vedtoges. Denne fortælling
havde Are efter sit eget udsagn af Tejt, en sønnesøn af en
af hovedmændene ved hin begivenhed, søn af Islands første
biskop, den lærde Islejf, der var født nogle år efter og levede
til 1080. Alligevel lader han lovsigemanden Thorgejr i sin
tale for enighed på øen fortælle om den danske og norske
konge, der havde ufred, men af deres høvdinger blev nødte
til forlig - en begivenhed, der som bekendt først indtraf en
40 år efter!

Der er desuden en særlig mislighed ved bestemmelsen af
det omtalte årstal, den nemlig, at vi slet ikke får nogen
redegørelse for Sæmunds beregning, men tvertimod får et indtryk
af, at den var en af flere og at der kunde være delte meninger
om, hvilken der var den rigtigste. At idethele emnet for Ares
historieskrivning ingenlunde af ham ansås for noget, der var
at løbe til, fremgår tydeligt nok af hans foran omtalte
indledning; der var tvertimod en række spørgsmål, man først
efterhånden og vanskeligt kunde komme på det rene med, uden
måske nogensinde at træffe det rette. Og at der var en
afvigende tradition netop i det her omtalte punkt, får vi vished
for i den bekendte saga om Laxdølerne, der i sine hoveddele
hører til de ældste og sikkert mest fortalte på Island. Her
siges der nemlig, at kristendommen blev vedtagen på Island
året efter at Thangbrand havde været der, som også den
almindelige tradition antager; men derpå fortælles, at Olav
Trygvesøn først næste sommer frigav de gisler, han havde taget,
og blandt hvilke den berømte Kjartan var. Og dette står
ingenlunde i sagaen som noget uvæsenligt, der kunde forandres
ved et par ord, det er tvertimod et betydningsfuldt led i
fortællingen; thi i vinterens løb får Bolle, der er kommen tilbage
til øen, tid til at overbevise Gudrun om, at Kjartan er bleven
hende utro og bejler til kong Olavs søster, hvorpå hun ægter
ham tidligt på året derefter. Gudrun siges nu atter at være
Ares oldemoder, og denne kan da ikke have været uvidende
om disse tidsforhold, og om han end ikke har villet tilskrive
dem nogen afgørende betydning overfor Sæmunds beregning,
synes det dog næsten at måtte være dem, der har ladet ham
ligesom tage et forbehold, idet han meddelte dens resultat ikke
som noget, han selv antog, men som noget, der fandtes i
Sæmunds saga.

Det bliver da et spørgsmål, om vi kan tilvejebringe bedre
kilder end dem, der stod til Ares og Sæmunds rådighed, og
om det altså vil være os muligt at komme til sikrere
resultater end de. Dertil må der ubetinget svares ja. På den ene
side foreligger for os hele den samtidige evropæiske literatur
med alle sine tilknytningspunkter i et ganske andet omfang
end den kunde være hine Islændinge tilgængelig; på den anden
hele den norske tradition, der først senere blev optegnet i sine
forskellige former og med sine ældste kilder, de samtidige
skjaldevers. Det denne tradition især søgte at holde fast af
bestemte tidsopgivelser, var egenlig kun høvdingeskifternes
indbyrdes forhold, kongernes og jarlernes regeringstid, på samme
måde som Islænderne fastholdt lovsigemændenes embedsår, og
ligesom de ældste danske kongerækker, de hamborgske
erkebisperækker o. a. væsenlig holder sig hertil. Men dette er da
også nok til at danne et fast grundlag for kronologien i sine
hovedtræk, da der på ikke få steder findes tilknytningspunkter
til udlandets samtidige og fuldstændig pålidelige årbøger.

Et sådant holdepunkt er da først og fremmest Olav den
helliges dødsdag, d. 29. Juli 1030. Året opgives nemlig ikke
blot som utvivlsomt af Are, men også af den angelsaxiske
krønike, der er samtidig og i dette tilfælde taler om en
begivenhed, der havde en ligefrem øjeblikkelig interesse for
England, siden dets konge Knud den store derved blev endelig
herre over Norge. Ligeledes taler en solformørkelse, der fandt
sted d. 31. Avgust 1030, men senere henførtes til selve
slagdagen, afgjort for dette år; thi medens det er ret vel
begribeligt, at en naturbegivenhed, der for hin tid havde en så stor
betydning, kunde sættes i umiddelbar forbindelse med et slag,
hvorom rygtet lige var bleven udbredt over hele Norge, - så
vilde det være urimeligt at antage, at en sammenblanding af
de to dage kunde have fundet sted, dersom de skiltes ad ved
år og dag: thi det må vel huskes på, at det ikke er en fjern
eftertid, der henfører solformørkelsen til slagdagen, men at det
allerede sker i vers, der tillægges samtidens mænd Maurer, Die Bekehrung des norw. Stammes, II 531 ff. 537 f..

Fra dette år må vi da gå tilbage ved hjælp af sagaernes
og årbøgernes opgivelser. Olav den digre, siges der hos
Snorre, såvel som hos Theodorik munk og i Agrip, var konge i
15 år; det samme er alt slået fast i et vers af den samtidige
skjald Sighvat Snorre, O. h. saga k. 260. Script. r. D. V 330. Ágrip k. 27.. At der ikke herved skulde være regnet fra
hans første ankomst til riget til hans død er højst
usandsynligt, og det fører os altså til året 1015 som tidspunktet for
hans regerings begyndelse. Dette stemmer også med den
beretning, at hans broder Harald Hårdråde, der efter et vers af
Thjodulf deltog i slaget ved Stiklestad som 15årig dreng, lå i vuggen
den første vinter Olav tilbragte hos sin svoger Sigurd Syr Snorre, H. H. saga k. 1. Yngre Olavssaga k. 49. (Fagrskinna k 90.). Da
Olav kom til landet, havde Hakon Eriksøn været jarl et år og
før ham havde hans fader været det i 12 år, medens Sven
endnu sad i riget et år efter Hakons fordrivelse. Dette fører
os tilbage til året 1002 som tidspunktet for Olav Trygvesøns
fald og Erik jarls tilbagekomst til sin faders rige. Dennes 12
år omtales ikke blot af Snorre, men også af Ágrip og
Fagrskinna, og traditionen må have været meget udpræget i den
henseende, siden det blev optegnet, skøndt det var så
vanskeligt at forene den øvrige tidsregning dermed Snorre, O. h. k. 23. Ágrip k. 18. Fagrskinna k. 88. (Håndskrifterne vakler
mellem 11 og 12 år.).

Der er imidlertid i selve sagaernes fejl i tidsregningen for
de to Olavers vedkommende noget, der taler for de her
opstillede tal. En række af de ældste og bedste kilder henfører
nemlig Olav den helliges fald til året 1028 eller 29; Are og
Sæmund med deres efterfølgere er ene om det rigtige år Til 1028 henføres det af „legendæ de St. Olavo“ (Script. r. D. II 532, 534, 538,
543. III 641), Fornsvenskt legendarium (I 863); til 1029 af Ágrip k. 27, munken
Theodorik k. 19 og den ældre Olavssaga k. 101..
Det ligger da nær at antage, at man er gået ud fra året 1000
som det nemmeste og tilsyneladende sikreste holdepunkt, og
at der derfra er talt 28 eller 29 år frem, alt som der regnedes
1 eller 2 år mellem Erik jarl og kong Olav. At den ældre
Olavssaga udtrykkelig siger (k. 53), at der efter folks sigende
var hengået 30 år mellem de to Olavers fald, betyder ikke
meget, da dette jo fremgik af Sæmunds skrift, medens det
sikkert er den af literaturen upåvirkede norske tradition, der
er opbevaret os i Ágrip og hos Snorre.

Også på en anden måde viser det sig, at den opstillede
kronologi bragte historikerne til falske formodninger og
påstande. For at udstrække afstanden mellem de to Olaver til
30 år siger nemlig Are, at den sidste Olavs 15 år skal regnes
indtil hans fordrivelse fra Norge (1028), medens Snorre vil
have dem regnet fra Sven jarls fordrivelse året efter Olavs
ankomst; i begge tilfælde vilde tidspunktet for denne blive
flyttet længere op i tiden, til 1013 eller 14. Men dette står
i strid med hvad vi ved andetsteds fra, at Erik Jarl først forlod
Norge, dengang kong Knud samlede folk til sit Englandstog
efter Sven Tveskægs død, der indtraf 1014. Og først efterat
Erik ikke blot havde forladt Norge, men var kommen til
England, hvad der først skete det følgende år, kunde Olav, der
opholdt sig her, falde på at vende tilbage til sit fædreland.
Men denne tidsbestemmelse, der ligesålidt lader sig rokke som
den for kong Olavs fald, udelukker da alle gamle og nye forsøg
på at slippe fra sagaernes tydelige udsagn, der fører os til
året 1002 for Svolderslaget.

Men til det selvsamme resultat kommer vi ved en
bevægelse fremad fra et tidligere tidspunkt. Der haves nemlig
et sådant, vel ikke så udtrykkelig afhjemlet ved fremmede
kilder som Olav den helliges fald, men dog godtgjort ved et
utvivlsomt tilknytningspunkt, nemlig Harald Gråfels fald ved
Hals. Der siges i tillægget til Landnámabók, at der var stor
hungersnød på Island det år, Islejf blev viet til biskop i Bremen;
men 80 år tilforn, det år, da Harald faldt, var der dog en
endnu større; da åd folk krager og ræve og alt urent. Denne
opgivelse er bestemt nok og stemmer på det nøjeste med
hvad vi ved andetsteds fra. Islejf døde i året 1080; der siges,
at det var på en søndag, 6 nætter efter Peders og Povls dag,
hvad der netop træffer således det år; da havde han været
biskop i det hele i 24 år, som hans søn Tejt selv sagde Íslendingabók k. 9..
Dette fører os til året 1056 for den sidste store hungersnød i
Norden. Men dette år bekræftes desuden af, at der var stor
misvæxt og nød også i Tyskland efter de samtidige årbøgers
vidnesbyrdPertz, Mon. Germ., VIII 31, 691. VII 270.. Den første hungersnød falder altså i året 976,
hvad der bekræftes af den engelske krønike, der ligeledes giver
samtidige efterretninger Thorpes udg. I 230, håndskriftet Cotton. Tiber. B. I.
. Forbindelsen med Harald Gråfel er
endelig ikke heller tilfældig, men begrundet i selve
begivenhedernes uadskillelighed; det var jo nemlig den store misvæxt,
der gav anledning til forræderiet mod ham. Der er nu i
virkeligheden heller ikke det mindste i vejen for at holde sig
til dette år og den deraf fremgåede begivenhedernes følgerække.
Maurer, der med så stor skarpsindighed har søgt at klare de
kronologiske vanskeligheder i den norske kongerække, har
imidlertid anset det for utilstedeligt at afse fra sagaernes
fortælling om Hakons deltagelse i kampen på Danevirke i et af
årene 974 eller 75 som Norges jarl Maurer, a. st., s. 512.. Dette er dog ganske
vist af ringe betydning og bliver snarere et våben for den
modsatte påstand. Der er i og for sig ringe sandsynlighed
for, at Hakon jarl, der end ikke vilde betale Harald Blåtand
skat, skulde være kommen herned for at hjælpe ham ved
landeværnet, selv om det kunde tænkes, at der havde været
tid til at kalde ham tilhjælp, eller Harald ikke skulde have
havt mandskab nok i sit eget rige. Langt rimeligere er det,
at hans deltagelse faldt i den tid, han tilbragte ved Haralds
hird som den fredløse, der bad om hjælp og oplagde planer
til idetmindste tilsyneladende at forøge Dankongens magt Sml. Årbøger f. n. oldk. 1868, s. 385..
Men tidsregningen er desuden fuldstændig afgørende i den
henseende, og det står kun tilbage herfra at gå frem i tiden til
det år, vi her særlig søger at fastsætte.

Norge var ingenlunde høvdingeløs, fordi Harald Gråfel var
falden; han regerede i fællig med sine brødre og sin moder
dronning Gunhild, og de sad tilbage for at tage vare på landet,
da Harald drog ned til sin fosterfader i Danmark. Det er
derfor det rimeligste, at det først var i det følgende år kong
Harald og Hakon jarl drog til Norge med en stor ledingsflåde
for at underlægge sig landet. Dette bestyrkes desuden af det
lov, der blev lagt på jarlen, at den første vinter han sad i
riget gik silden op ad alle fjorde, men sommeren før var det
den rigeste høst Snorre, O. T. k. 16: hinn fyrsta vetr er H. rèð fyrir landi, þå gékk sild upp
um alt land, ok áðr um haustit hafði korn vaxit, hvar sem sáit hafði verit.; der siges desuden udtrykkelig, at han drog
nordpå i landet om sommeren. Hakon jarl sad 20 år i Norge
efter Haralds fald, siger sagaen; det fører os til året 997, da
han faldt tidlig på våren for sin træls hånd. Nogen tid efter
kom Olav Trygvesøn til landet og var konge i 5 år Ágrip k. 11 og 16. Fagrskinna k. 70. Maurer, a. st., s. 510. Munch, Det n.
f. hist., I 2, 11 ff. amn.. Også
herved føres vi altså til året 1002 som tidspunktet for denne
konges fald.

Der er endnu en beregning, der fra denne side støtter det
her fremsatte, nemlig kong Olavs alder, der dog i det hele
hører til de vanskeligere spørgsmål. At der imidlertid har
været en bestemt overlevering om den mærkelige konges
ungdoms skæbne synes utvivlsomt, og sagaernes opgivelser vil
her være nok til at overse dens sammenhæng med de
bekendte historiske begivenheder. Olav var efter den
sandsynligste beretning 27 år gammel, da han blev konge; det står
i den for tidsregningen pålideligste kilde og er det eneste,
der kan give en tilfredsstillende forklaring af de modstridende
opgivelser Ágrip k. 16. Maurer II 523.. Al sandsynlighed taler dernæst for, at han blev
født i året 970. Efter Are havde Hakon nemlig ufred med
kong Harald Gråfel i dennes 6 sidste år, og det, der efter
sagaen gav anledning til striden, var kong Trygves drab, efter
hvilket sønnen Olav fødtes Snorre, H. Gr. k. 9-12. O. Tr. k. 1 og 13.. Dette svarer også på det nøjeste
til hvad Snorre fortæller om hans barndoms og ungdoms
historie. 3 år gammel kom han fra Sverig, var derpå 6 år i
Estland, 9 i Rusland og 3 i Kurland (k. 5, 7 og 30). Herfra
drog han så 21 år gammel til de britiske øer, hvor han
hærgede i 4 år (k. 31). Mærkeligt nok er det netop i disse 4
år (991-94) der tales om idelige hærtog, skøndt det kun er
tilsidst, Olav udtrykkelig nævnes tilligemed kong Sven fra
Danmark. Det er bekendt nok, at disse tog endte med et
forlig, ved hvilket de nordiske søkonger fik en anselig
Danegæld mod at love at ophøre med deres plyndringer. Herefter
vendte Sven hjem til sit rige, men Olav blev tilbage og indgik
et nyt forlig eller snarere et forbund med kong Edelred, til
samme tid som han antog kristendommen. At forliget, der
endnu haves, er et andet end det, der blev sluttet i fællesskab
med kong Sven, fremgår af dets hele indhold; Olav får en ny
Danegæld, men påtager sig den forpligtelse at frede om de
engelske kyster og strømme, så godt han formår Worsaae, Den d. erobr. af E. og N. s. 251 f.. Det var
en tanke, der ofte kom frem hos de angelsaxiske konger, og
det især hos Edelred, at samle nordiske mænd under deres
banner, for ved deres hjælp at holde de andre borte. Således
blev Gunløg Ormstunge hans hirdmand og Thorkel den høje
sluttede sig til ham med alle sine mænd. Olav, der var en
fredløs kongesøn, kunde da ej heller let finde på at vrage en
stilling, der gav ham så megen lejlighed til at vinde hæder
og guld, uden at træde den forandrede livsanskuelse for nær,
der, som det synes, fra først af greb ham så mægtigt. Der
har været ytret forskellige meninger om, når Olav er gået
over til kristendommen; at det først er sket i England, kan
der ingen tvivl være om. Den engelske krønike siger nu, at
han efter det første forlig med Edelred (sent på året 994)
gæstede denne konge, der senere „modtog ham af bispernes
hånd“ og gav ham mange gaver. Et af håndskrifterne
omtaler ligefrem, at han blev undervist af demThorpes udg. I 241.. Der må herved
sikkert tænkes på hans dåb, selv om krønikens udtryk nærmest
sigter til den kirkelige bekræftelse af dåbsløftet. Sagaens
fortælling om hans dåb hos eneboeren på Syllingerne bærer præg
af at være af senere oprindelse, selv om der ligger noget sandt
til grund for den; han kan således f. ex. være bleven
primsignet ved en slig lejlighed, en foreløbig form for overgangen
til den ny lære, som vore fædre satte megen pris på, men
Engelsmændene ellers neppe kendte, idetmindste ikke på denne
tid. Et foreløbigt bekendskab måtte han da også gøre med
kristendommen blot ved at færdes mellem de danske vikinger,
der på den tid selvfølgelig alle var kristne. Den yngre
Olavssaga (k. 79) henfører dåben til hans 25. år, hvilket da også
efter den her fremsatte beregning fører os til året efter de
sidste hærtog, 995.

Al sandsynlighed taler endvidere for, at Olav ikke strax
herefter har begivet sig tilbage til Norge. Der må være gået
nogen tid efter det første forlig, før det andet (med ny
Danegæld) kunde sluttes, og sagaernes fremstilling strider åbenbart
mod at han lige derefter har forladt England. Forliget må
først være kommen til udførelse; årbøgerne roser ham for, at
han holdt det og aldrig kom til England mere med hærskjold;
han må vel have gjort mere og afholdt andre fra at hærge i
nogen tid. Idetmindste omtales der intet angreb i de to
følgende år, hvorpå de atter begynder i 997. Imidlertid sluttede
Olav svogerskab med den irske konge Olav Kvaran og opholdt
sig nogen tid hos ham, indtil, som det synes, efterretningen
om Hakon jarls mord lokkede ham tilbage til Norge. Også
denne række af begivenheder peger altså bestemt hen på året
997 som tidspunktet for hans ankomst til riget.

Før vi forlader denne undersøgelse, vil det være det
rigtigste endnu med et par ord at henvende opmærksomheden
på den begivenhed, der af Sæmund henføres til samme år som
Olav Trygvesøns fald, for at det ikke skal synes, at noget
her er bragt i ulave, der tidligere har været i den skønneste
orden. Sammenhængen i Laxdølernes saga taler som forhen
bemærket afgjort for, at der idetmindste lå en vinter mellem
kristendommens vedtagelse på althinget og Svolderslaget, og
det samme fremgår af, at den islandske overlevering tilskrev
Thorgejr Thorkelsøn den sidste afgørelse som lovsigemand;
det var han nemlig for sidste gang i sommeren 1001, som
det fremgår af Åres række af lovsigemænd og deres embedsår,
der var udarbejdet efter Bjarne den vises beretninger til sine
sønnesønner; han mindedes Thorarin, der var lovsigemand for
sidste gang i året 969. Men længere end til 1001 kan vi på
den anden side heller ikke ret vel flytte den op i tiden, thi
hele sammenhængen i Olav Trygvesøns regeringshistorie -
der iøvrigt i kronologisk henseende ingenlunde er så fuldendt,
som især den yngre saga gerne vilde give det udseende af
- tyder hen på, at det var imod slutningen af sin korte
kongebane, Olav fik efterretningen om kristendommens sejr i
denne Norges vigtigste nybygd.

Are siger, at Thangbrand blev sendt op til Island af
kongen, og at han var der i „et eller to år“ og i den tid
„dræbte to eller tre mennesker“, sikrere var traditionen ikke
på den tid angående de mest fremtrædende momenter ved dette
vendepunkt. Thi Thangbrands Sendelse afgjorde lærens skæbne
på den fjerne ø, han samlede de elementer, der alt længe før
må have været vundne for kristendommen i Danmark eller
England, han bevægede flere af de mest ansete mænd til at
bøje sig for tidens ånd, og således var alt forberedt til det
afgørende slag på det næste års althing. Skøndt nu de senere
sagaer holder sig til de 2 år for Thangbrands ophold på
Island, er der dog adskilligt, der taler for, at det snarere kun
var et, særligt den voldsomhed, hvormed han optræder og som
gør det usandsynligt, at han skulde havt tålmodighed til at
sidde mere end en vinter over deroppe, da det snarere synes,
at han, efterat have gjort bekendskab med alle forholdene og
personerne, har skyndt sig hjem til Olav, for at opfordre ham
til voldsomme forholdsregler for at tvinge øboerne. Men
forholder dette sig således, da er Snorres tidsregning rigtig, når
han siger, at Olav sendte Thangbrand, da han havde været
konge i 2 år, og hans ophold deroppe falder da i 999-1000.

Dette må da være nok om tidspunktet for Olav
Trygvesøns fald; det er neppe noget lysteligt arbejde for de fleste at
trænge igennem en slig række af beregninger, men sagen er
på den anden side af så stor betydning for Norges og derved
for hele Nordens historie, at det dog nok er umagen værd at
dvæle ved den med nogen opmærksomhed. At der her
derimod ikke er taget hensyn til andet end selve kildernes
udsagn, medens de tidligere, ofte skarpsindige forsøg på at klare
vanskelighederne kun ganske flygtigt eller slet ikke er omtalte,
har selvfølgelig ikke sin grund i, at de er oversete eller
undervurderede - de har tvertimod jævnlig været vejledende -,
men deri, at en i det enkelte gående kritik af andre
fremstillinger fører til pinlige gentagelser og i virkeligheden
bidrager langt mindre til at klare spørgsmålet end den samlede
opgørelse af hele det oprindelige regnskab.

Svolderslaget holdtes efter de pålideligste kilder dagen
efter Mariemessen, d. 9. September Landnáma, tillæg; isl. nekrologium, Script. r. D. II 514; yngre Olavssaga k. 256.
; andre henfører det dog
til den følgende eller næstfølgende dag Odds O. Tr. k. 71. Kristni saga k. 12.; den yngre Olavssaga
har fået regnet ud, at d. 9. Sept. i året 1000 faldt på en
mandag, 1002 faldt den på en onsdag.

Det er imidlertid ikke blot tiden, der trænger til en nærmere
prøvelse, før vi kan vende os til selve slagets historiske
stilling og betydning, det er også stedet. Man taler i almindelighed
om slaget ved Svolder, og sagaerne taler om „den ø, der hedder
Svolder (Snorre, O. T. k. 107: við ey, þá er Svöldr heitir),
men allerede dette er en fejltagelse, da det efter alle pålidelige
kilder var et farvand, snarest et sund, der i oldtiden kaldtes
således. I kvaddene, der henføres til samtiden, tales der således
om kampen „foran Svolders munding“, „foran Svold“ Snorre, O. Tr. k. 113 (123), Skule Thorstensøns vers: sunnr fyrir Svöldrar
mynni. Snorres Edda s. 400.,
ligesom skjaldene bruger det udtryk: „ud af Trondhjems munding“
o. l.; derimod siges der vel også, at slaget stod „under ø“ Snorre, O. Tr. k. 114 (124), Haldors vers: at hólmi.,
men ikke i nogen anden betydning end den ganske
almindelige, dette udtryk også har i vore folkeviser. Det samme fremgår
af de efterretninger om stedet, der findes i anledning af
Vendertogene, thi medens Saxe her kalder det „Svolderhavn“ (portus
Svaldensis p. 874), taler Knytlingesaga om en „Svolderå“ (i
ánni Svöldr, k. 122), medens der aldrig er tale om nogen ø
af dette navn. Det samme synes også at ligge i de afvigende
angivelser af stedet; Ryannalerne (chron. Erici reg.) kalder det
„Mesund“, det snævre sund, hvorved der her selvfølgelig ikke
kan være tænkt på det bekendte sted i Slien; udtrykket må
snarere være kommen ind i årbøgerne af en dansk folkevise,
der da er bleven misforstået. Det samme er da udentvivl
allerede tilfældet med Adam af Bremen, der henlægger det til
Øresund, „der hvor det er smalest ved Helsingborg“; thi
skøndt meget kunde tale for at tage hans beretning for den
pålideligste, lader dette sig dog ikke gøre overfor kvaddenes
bestemte navn og de senere historieskriveres overensstemmende
vidnesbyrd om, at dette sted lå ved den vendiske kyst. Ágrips
angivelse, at slaget stod under Sælland, er endelig så usikker,
at den nærmest må forklares som en formodning af forfatteren,
der vidste, at det var i de danske farvande, og ligesom Adam
antog det for det rirneligste, at det måtte have været ved
Danmarks hovedø.

N. M. Petersen, og med ham de nyere forfattere, søger
Svøldr, som han efter sagaerne tager for en ø, mellem Ryø
(Rügen) og Usedom, og da nærmest i det nu undergåede Svant
Wusterhausen Annaler f. n. oldk. 1837, s. 222. Danm. hist. i hedenold II 111.. Men navnets lighed er her sågodtsom ingen,
i alle tilfælde ikke større end at man på den måde vilde kunne
finde et Svøldr i sågodtsom hvert øhav. Der er intet andet
for end at søge stedet efter Saxe og Knytlingesaga, da det er
de eneste steder, hvor der nu kan findes pålidelige
efterretninger om nordiske navne på Vendlands kyst. Saxe nævner
sin „portus Svaldensis“ kun på et sted, nemlig som
samlingsplads for den vendiske flåde, der agtede at overfalde Møn og
Falster (p. 874-5); men det er klart, at denne angivelse langt
nærmere peger på et sted vest end øst for Ryø. Det måtte
jo være Venderne om at gøre at have så kort en vej som
muligt til fjendens land fra det sted, de samledes på; det var
meningsløst at lade Vestvenderne og Ryboerne drage ned
gennem de vanskelige farvande til egnen ved det nuværende
Greifswalde, når de senere skulde tilbage op mod Danmark.
Den danske flåde samles således stadig ved Masned eller i
Grønsund, når den skal til Vendland, ved Hals eller Isøre,
når den skal mod Nord eller Vest o. s. v. Men nogen
nærmere betegnelse får vi desværre ikke af Saxe; vi må for resten
hjælpe os med den mindre nøjagtige, ofte ligefrem forvirrede
Knytlingesaga og en sammenstilling af dens fortællinger med
Saxes fuldstændig klare fremstilling.

Knytlinga nævner Svolder ved to forskellige lejligheder.
I slutningen af kap. 119 fortælles om de Danskes angreb på
Rostok ved „Gudakerså“, som de kaldte fjorden, og om
Absalons sammenkomst med hertug Henrik; morgenen derpå,
fortsættes der da, drog kongen østerpå langs Vendlands kyst til
Svøldr; der lå Venderne udenfor åen med en stor styrke, men
de trak sig dog tilbage for Danekongen. Denne slog sig da
til ro her, medens Kristoffer hærgede Valung på Ryø o. s. v.
- Saxe har samme gang i fortællingen med ikke større
afvigelser end at begge kan have havt beretningen fra første
hånd. Han lader Venderne lægge sig foran Gudakerså uden
dog at lade det komme til slag, hvorpå de Danske forfølger
dem østerpå til midt på dagen; da stopper de op og lægger
sig til hvile i en havn (portum tenentes, p. 764), indtil Eskil
kommer og ægger dem til fornyet angreb på det vestlige og
sydlige Ryø. Vil man her indrømme sagaen, at Saxes portus
er den, han selv senere kalder Svaldensis, da er det klart, at
den også her kun kan søges vest for Ryø.

I det 122. kap. fortæller Knytlinga om toget til Tribusis;
Absalon og Kristoffer, siger den, for til Svøldr og drog op i
landet; da de kom tilbage til samme sted, lå de vejrfaste i
20 dage, inden de kunde komme hjem. Saxe fortæller også
her udførligere og nøjagtigere, uden dog at nævne andre navne
end Tribusis (Tribusana provincia, p. 806); de hærgede, så
landet tildels lå øde endnu dengang Saxe skrev. Et blik på
kortet synes også her at vise, at det snarest må have været
nordfra hæren kom, og at vejen østerfra vilde have været
vanskeligere og usikrere både for skibene, der blev tilbage, og
for dem, der drog op i landet. Også det, at der omtales et
vandløb, stort nok til at stanse en forfølgende fjende, tyder
på det samme, thi et sådant findes mod nord, derimod neppe
mod øst.

Alle disse forskellige bestemmelser synes at pege på et
af indløbene til „die Grabow“, indhavet mellem Zingst og
fastlandet, vistnok nærmest det østligste, ligeoverfor Hedinsø
og Ryø, det, der nu kaldes „die neue Au“. Iøvrigt skal det
ikke fordølges, at dette sund udtrykkelig omtales engang under
Vendertogene, uden at kaldes for Svolder hverken af Saxe
eller af Knytlingesaga. Her var det flåden løb ind og gjorde
landgang, Absalon på den ene og Valdemar på den anden side
af „åen“, som den også her kaldes (amnis, flumen, Saxo p. 748 f.,
móða, Knytl. k. 119). De satte da ild på byerne i natten,
for at det kunde lyse over søen (palus), der blev ved at ligge
mellem dem. Skibene måtte gå ind 3 og 3 for grundenes
skyld, et forhold, der svarer godt til hine tiders, og særlig
disse egnes, forestillinger om en god havn, ligesom også til
sagaens fortælling om den norske flådes langsomme
fremrykning til kamp. Muligvis vilde man kunne komme til en
afgørende bestemmelse gennem navnet, da det ikke er
usandsynligt, at „Svøldr“ er en oversættelse af et vendisk navn,
ligesom Burstaborg af Stetin og Steinborg af Kamin Annaler f. n. oldk. 1837, s. 239.; hint
vand hed nu i middelalderen „Reke“, d. e. strømmen, og det
er da vel ikke umuligt, at det kan være deraf, Svøldr egenlig
er en oversættelse, dannet af udsagnsordet at „svella“ (svall,
sollit)Codex Pom. dipl. p. 600 og anm. 6; i et diplom fra 1240 giver Wisczlaus af
Ryø byen Stralsund adskillige ejendomme, hvorved følgende udtryk forekommer: „a
portu eciam qui noua reka dicitur -“. I anm. 6 kaldes den „die wichtige Rhede
die neue Reke“; Tyskerne kalder den som omtalt „die neue Au“.. Dette må dog overlades de sprogkyndige til afgørelse;
her er det egenlig kun af væsenlig betydning at holde fast
ved, at slaget stod etsteds ved Vendlands kyst, ikke langt
fra Ryø.

Herefter kan vi da vende os til det, der udgør
undersøgelsens hovedopgave, nemlig den historiske situation, der
fremkaldte Svolderslaget, og det vil da formentlig vise sig, at
det, der her er fremsat om tiden og stedet, er af væsenlig
betydning for fastsættelsen af denne. I fortællingerne har vi
valget imellem to modsatte overleveringer, idet den danske
opfatter Olav som den angribende, medens den norske på en
enkelt saga nær siger, at han var den angrebne. Allerede
Adam af Bremen, der som bekendt fik sine efterretninger af
Sven Tveskægs dattersøn, siger, at Olav efter Tyres tilskyndelse
påførte Sven krig, og Saxe gentager det samme, skøndt under
helt andre forudsætninger. Også den norske Ágrip holder sig
hertil, skøndt den kender beretningen om, at Olavs tog tillige
gjaldt Vendland. Herved er det imidlertid strax påfaldende,
at det er de samme forfattere, der antager, at slaget fandt
sted i de danske farvande - thi også Saxe, der intet
bestemt sted nævner, har rimeligvis antaget det -, og der er
en forbindelse mellem denne vitterlig fejlagtige efterretning og
hin opfattelse, forsåvidt som de begge røber, at traditionen
har taget det, der forekom den at være det rimeligste, efterat
det oprindelige var gået tabt; deri hele begivenhed havde
selvfølgelig ikke gjort det indtryk og efterladt sig det ry her i
Danmark som i Norge, og også der var overleveringen ikke
overalt lige stærk og ren. Stod slaget derimod, som det
fremgår af den eneste samtidige kilde, skjaldekvaddene, ved
Vendlands kyst, da er det åbenbart, at kong Olav var den angrebne,
ligesom han blev den besejrede. Dette har da også den
almindelige norske tradition holdt fast på, vistnok særlig støttet
til erindringen om Erik jarls forhold, der er glemt i de andre
beretninger. Der kan heller neppe være nogen tvivl om, at
det jo fornemmelig var ham, der, fordreven fra sin faders rige,
satte alt igang og lagde råd op mod kong Olav med de to
andre nordiske konger. Han blev besvogret med Sven
Tveskæg og sluttede venskab med Olav Svenske, og han æggede
alt det had og al den misundelse frem, der i så rigt mål
fandtes hos dem begge. Det var især Sigrid Storrådes
lidenskab der i den henseende måtte komme ham tilhjælp; som
Olavs moder og Svens hustru opgav hun ikke noget øjeblik
sin hævn over den forsmædelse, hun havde lidt af sin norske
frier.

Denne del af sagaernes beretning er da vistnok
uimodsigelig: at det var Sven Tveskæg, Olav Svenske og Erik jarl,
der angreb og overvandt Olav Trygvesøn under den vendiske
kyst. Et andet spørgsmål er det, om de har ret i deres
angivelse af hans rejses formål, at han nemlig gæstede kong
Bugislav (Boleslav) for at få sin Dronning Tyres ejendele
udleverede. Dette synes neppe at være andet end en af
sagamændenes formodninger, der så let udvikler sig i den brede
episke fortælling, som ikke tåler noget spring eller nogen
uforklaret begivenhed, men helst glider jævnt frem gennem lutter
klare og letoverskuelige forhold. Hele fortællingen om, at Tyre
imod sin vilje sendes hen for at ægte „den gamle hedenske
konge“, at hun senere undviger og flyr fra Vendland op til
Norge, hvor hun ægter kongen, er desuden i sig selv så
usandsynlig og ligner så meget middelalderens eventyr og viser om
de kristne kongedøtre, der kommer til et fjernt hedensk land
og omvender dets konge ved deres ynde og uskyld, at den
sikkert må lades helt ude af betragtning ved en vurdering af
de politiske forhold før Svolderslaget. Noget andet er det,
når Ágrip, der idethele er skrevet ud af en ældre, men også
mangelfuldere tradition, siger, at Tyre engang havde været
lovet en vendisk hertug, men at hun ikke vilde have ham,
hvorimod hun senere fik Olav Trygvesøn; thi da Sven selv
var gift med en datter af den polske konge Miseko, altså en
søster til hans efterfølger Boleslav, der dog senere blev
forskudt af ham og levede i Vendland til efter hans død, da
sønnerne Harald og Knud hentede hende tilbage, så er der
intet urimeligt i en slig påtænkt forbindelse, og det er da ej
heller så underligt, at der heraf i tidens løb kunde udvikle sig
en fortælling, der kunde forklare det tilsyneladende uforklarlige:
hvorfor Olav Trygvesøn havde begivet sig ned til Vendland,
da han måtte vide, at hans fjender lurede på ham.

Der er dog endnu et moment i sagaens fortælling der kan
indeholde sandhed, nemlig det, at Tyre ikke fik sin medgift
og derfor æggede sin mand til toget. Ágrip angiver det
ligefrem som grund, at kongen vilde hente sin hustrus arvegods
hos Sven Tveskæg, og allerede Adam af Bremen siger, at det
var hende der æggede Olav til angreb. At noget sådant har
fundet sted, bekræftes endvidere af det ejendommelige træk i
sagaen, der ikke let kan være senere tiders påfund - med
mindre det da er kommen ind fra en anden fortælling -, at
Olav en tidlig forårsdag købte usædvanlig store kvanner og
bragte dem hjem til dronningen, der dog ikke vilde modtage
dem, men benyttede lejligheden til at minde ham om sit
mellemværende med den danske konge. Derpå tyder det
også, at Olav efter alle beretninger rustede sig så usædvanligt
til toget; han lod bygge det største skib oldtiden kendte,
Ormen den lange, og for afsted med en anselig styrke. Det
kan derfor ikke på nogen måde siges, at Olav blev overfalden
uforberedt; tvertimod var det neppe hans agt at forlade de
danske farvande uden at drage et blodigt spor efter sig; han
begik kun den uforsigtighed at opholde sig for længe ved den
vendiske kyst, så hans fjender, der var lige så opsatte som
han på et sammenstød, fik tid til at samle sig med en større
styrke, end han vistnok havde ventet.

Den egenlige grund til, at Olav på sit tog kom til
Vendland, må måske snarere søges i den politiske situation der på
stedet i året 1002. Kejser Otto III var død d. 24. Januar og
hele Tyskland splittet i partier i anledning af det nye valg.
Markgreve Ekkard af Meissen, der hidtil havde holdt de
vendiske stammer øst for Elbe i ave, blev myrdet, og kong Boleslav
af Polen benyttede strax lejligheden til at erobre „die
Ostmark„, Meissen og landet til Elster, da ingen under den
almindelige gæring tænkte på at gøre alvorlig modstand. Da
Henrik II endelig var bleven valgt i Juli måned, havde han
en sammenkomst med Boleslav, men denne blev yderlig
forbitret over et forsøg, der gjordes på at fange ham, og han
kastede sig nu over Tyskerne med hele det nationalhad,
Polakkerne var i besiddelse af. - Men under disse forhold synes
kong Olavs tog at kunne forklares uden hjælp af det
usandsynlige mellemværende med kong Boleslav; han var vel bekendt
med de vendiske forhold fra sit ophold i Jomsborg, og det er
såre forklarligt, at rygtet om de store omvæltninger, der syntes
at skulle foregå dernede-, ikke lod ham have ro i hjemmet, nu
da han dog var rustet til store foretagender, men gjorde, at
han længtes efter at kaste sit sværd i vægtskålen som Norges
konge der, hvor han før havde færdedes som menig kæmpe.
Det er heller ikke umuligt, at Tyres had til Boleslav kan have
havt indflydelse på Olavs beslutning i den retning. Men at
historien intet har opbevaret derom, og at sagaen ikke har
fået dette moment med, finder ganske naturligt sin forklaring
i, at han intet fik udrettet af det, han i den henseende kan
have påtænkt, og at de øvrige begivenheder, der knyttede sig
til toget, derimod trængte sig så stærkt i forgrunden. Dette
forklarer da måske tillige sagaens beretning om hans lange
ophold i Vendland; hans mænd blev kede deraf, provianten var
rimeligvis fortæret og flådemandskabet længtes efter hjemlov Det skal her dog nævnes, at den yngre Olavssaga henfører kongens død til
det samme år som kejser Ottos, hvad der jo kan indeholde en erindring om det rette
forhold, skøndt det vel neppe er sandsynligt..

Angående selve slaget skal her kun to punkter
fremdrages: de kæmpende skibes antal og de danske Jomsvikingers
forhold. Også her er det nødvendigt bestemt at skelne mellem
versenes og sagaernes udsagn, thi kun i hine kan vi vente
det rette forhold bevaret. Haldor den ukristne siger, at Olav
drog sønderfra med 71 skibe, „dengang jarlen (vistnok den
norske Erik) krævede skibe af Skåningerne (de Danske)“.
Hans fjender mødte derimod med 80 skibe, 60 danske, 15
svenske og 5 norske, som der siges i Rekstefja Snorre, O. Tr. k. 108. Munch, D. n. f. h. I 2, 387.. Disse
opgivelser svarer i alle henseender til hvad der måtte antages
for det sandsynligste; Olav kunde ikke ret vel vove sig ned
gennem de danske farvande med en mindre styrke, de andre
kunde på den anden side ikke let i en håndevending samle
en større flåde til en kamp, der kun angik deres personlige
interesser. Endvidere er det det ene rimelige, at Sven var
den der mødte med et helt overvejende antal skibe; han var
samtidens største viking og den der i alle måder var første
mand i forbundet; Olav deltog i det mere for sin moders skyld,
og Erik var en landflygtig jarl, der neppe ejede ret mange
fartøjer. Derfor omtaler Adam af Bremen end ikke Olav og Erik,
skøndt hans hjemmelsmand Sven Estridsøn, der jo tilhørte det
svenske kongehus nok så meget som det danske, ellers nok
vidste at fortælle om og fremhæve sin moders halvbroder,
endog på sin morfaders bekostning. Ligeoverfor disse
efterretninger taber da sagaerne al betydning med deres fortælling
om, at Olav kun havde 11 skibe hos sig, da slaget begyndte,
og at det var Erik jarl, der med sin mageløse tapperhed
overvandt sine landsmænd, mod hvem de Danskes og Svenskes
anstrængelser var spildte. Det er skade, at en så skøn
fremstilling som den, sagaerne giver af Svolderslaget, skal vanheldes
af dette norske arvesyndsmærke.

Et andet træk, der i sagaen ikke uvæsenligt bidrager til
at stille Olav i det bedste lys på fjendens bekostning, er
fortællingen om Sigvalde jarls forræderi. Nogle siger, at han
gjorde kong Olav tryg og derpå forlod ham i kampen; andre
går endog så vidt at lade ham drage til Norge for at lokke
ham herned. Der var idethele en tilbøjelighed til at lade
kongerne falde for forræderi i den ældre middelalder: Kristus
var i den henseende det store forbilled, hvorefter sagnet
formede mange nekrologer. Her er der imidlertid ingen grund
til at tro på noget sligt. Vel sagde Stefner i et nidvers, da
han drog forbi Sigvalde: „nedbøjet er næbet på den niding, der
sveg kong Sven af lande og forrådte Trygves søn“ Fagrskinna k. 76. Odds O. Tr. k. 61.; men
dette kan ganske i almindelighed sigte til, at han deltog i
slaget, og en Normand vilde måske have sagt det samme til
Sven Tveskæg eller enhver anden deltager; her var der dobbelt
anledning til det, da Sigvaldes list mod kong Sven også kunde
betegnes som et forræderi. At opfattelsen af Sigvaldes
deltagelse som noget uhæderligt i alle tilfælde ikke har været
almindelig i Norden, fremgår tydeligt nok af Skule
Thorstensøns vers, hvori han fortæller, at „han fulgte Frisernes fjende
(jarl Erik) og Sigvalde sønderpå foran Svølders munding“ Snorre, O. Tr. k. 113.;
thi ingen ærekær mand vilde selvfølgelig rose sig af at have
været i følge med en niding. Der er da heller intet
sandsynligt i hele denne fortælling; den konge, der svang sin blodige
svøbe over England og satte dets krone på sit hoved, havde
vel neppe behov at ty til svig og underfundighed for at komme
kong Olav tillivs, ligesålidt som han vistnok måtte takke sin
lensmand Erik jarls våben for sejren.

Til slutning skal her endnu gøres opmærksom på et
sammentræf af begivenheder, der neppe synes at kunne være
tilfældigt. Det var nemlig godt 9 uger efter Svolderslaget at
kong Edelred i England lod de Danske myrde (d. 13. Nov.).
Således som denne nidingsdåd fremstilles af de gamle engelske
forfattere er den næsten en gåde på det tidspunkt, da den
udføres. Vikingehæren havde fået sin skat og var gået i
vinterkvarter; kongen havde samme efterår modtaget sin unge brud,
hertug Rikards datter af Normandiet; der synes ikke at have
vist sig noget varsel om den storm, der nærmede sig. Da
udgik der hemmelig befaling til alle tro Engelsmænd om at
dræbe de Danske i en bestemt nat, hvor de end fandtes. De
samtidige årbøger siger, at grunden dertil var, at kongen havde
fået at vide, at de Danske tænkte på at rydde ham og hans
høvdinger af vejen for at kunne tage riget helt i besiddelse.
Befalingen udførtes med hensynsløs grumhed på mere end et
sted. Det var ikke vikingehæren, eller ikke blot den, det gik
ud over; tvertimod synes befalingen at have gældet alt, hvad
der var dansk, forsåvidt det kunde antages endnu at hænge
ved hjemmet og at ville slutte sig til nordiske erobrere. At
denne skænselsgerning var enestående ses af det rygte, den
efterlod sig; kvinder og børn sagde man var bleven myrdede,
tildels under udsøgte pinsler; blandt andre blev Sven Tveskægs
søster Gunhilde dræbt tilligemed sin mand, jarlen Pallig, og
sine børn Worsaae, Den d. erobring af E. og N. s. 257 ff.. Men en så usædvanlig beslutning forudsætter
usædvanlige grunde. Det er øjensynligt, at Edelred, som
årbøgerne siger, har frygtet en overhængende fare fra det danske
elements side, der overalt var isprængt den saxiske befolkning,
og at han har villet svække det ved at rydde førerne af vejen
og derved tillige indjage resten en alvorlig skræk; denne store
plan er da et sidestykke til den at samle en flåde, der kunde
være stor nok til at optage kampen med de Danske, som
Edelred fatter og påbegynder nogle år senere. Det kan derfor
heller ikke antages, at blodbadet har været indskrænket til
rigets sydlige halvdel, det gik ud på at blive af med „alle
Danske der var i England“, som årbøgerne siger, alle dem,
der virkelig var danske endnu af sind.

Det er da et spørgsmål, om ikke efterretningen om Olav
Trygvesøns fald kan have bragt Edelreds plan til modenhed,
selv om hans tanker alt tidligere har syslet med den. Olav
havde for få år siden sluttet et forbund med ham, der synes
at have skaffet Englands kyster tryghed for et par år, og selv
efterat han var bleven Norges konge, holdt han ligesom Sven
Tveskægs sværd i skeden, så det ikke kom til den afgørende
kamp, Edelred måtte frygte. Nu derimod, da Olav var falden
og intet mere syntes at kunne forhindre Sven i at fuldende
Englands erobring og da måske de Danske der på øen alt lod
sig forlyde med, at rigets undergang stundede til, - nu kunde
et almindeligt blodbad forekomme Edelred at være den eneste
udvej, der i forbindelse med en alvorlig anstrængelse for at
møde fjenden i åben kamp måske endnu kunde frelse riget.
Og skøndt det snart viste sig, at dette fortvivlede middel ikke
slog til, er det dog ikke usandsynligt, at det bidrog sit til at
forhale afgørelsen i den række af år, der endnu hengik før
Angelsaxerne bukkede under.

Hermed er der da formentlig anvist Svolderslaget sin rette
plads i samtidens historie. Det står ikke som et løsrevet,
om end storartet skuespil, men som led i en række
begivenheder, der ikke afsluttes med Norges deling. Om det skal stå
der fremdeles, vil fornemmelig bero på tidsregningens rigtighed,
derfor er den her stillet i spidsen og anbefales til granskernes
fornyede overvejelse; men denne støttes dog atter af
begivenhedernes formodede sammenhæng, derfor er den her i sin
helhed behandlet sammen med Svolderslaget.

-


NYERE TYSKE BIDRAG TIL DEN DANSKE
MIDDELALDERS HISTORIE.

Anmeldelse.

(1870.)

[Historisk Tidsskrift 4. R. 1. Bd. S. 703-92. - Her med Tilføjelser og Rettelser af
Forfatteren.]

I.

De hamborgske erkebispers primat over den nordiske
kirke.

Dr. K. Koppmann: Die ältesten Urkunden des Erzbisthums Hamburg-Bremen, 1866
(Zeitschrift des Vereins f. hamb. Gesch. V. s. 483-573).

Dr. C. Grünhagen: Adalbert Erzbischof von Hamburg und die Idee eines nordischen
Patriarchats. Leipzig 1854. 228 s.

Erkebispedømmet i Hamborg og Bremen og dets stilling
til den nordiske kirke er et af de spørgsmål, der stadig påny
fremsættes til besvarelse, både af danske og tyske forfattere.
For disse sidste får det sin naturlige interesse deraf, at sågodt
som alle kilder er tyske, hvorved det knyttes til forståelsen
af en række andre forhold, ligesom det er et ikke uvæsenligt
led i det mere almindelige spørgsmål om det danske folks
politiske og kulturhistoriske afhængighed af vore
verdensudviklende naboer, hvad der jo stedse har været et yndlingsemne
for deres videnskabsmænd. For os er det selvfølgelig af den
største betydning til forståelsen af hele kirkens udvikling og
de ydre vilkår, under hvilke kristendommen grundfæstedes og
organiseredes i Norden.

Efter Helvegs kirkehistorie, der ikke blot samler hvad der
tidligere var fremkommen om dette emne, men tillige giver
værdifulde fingerpeg til en klarere opfattelse af missionens
fremgang, er der imidlertid neppe ydet noget væsenlig nyt fra
vor side, medens der hos Tyskerne i den senere tid synes at
være vågnet en fornyet interesse for det. Dette viser sig ikke
blot i de ovenanførte monografier af Koppmann og Grünhagen
og i det omfangsrige værk af Maurer: „Die Bekehrung des
norwegischen Stammes“, men også i den omstændighed, at
flere af Nordtysklands historiske selskaber har forenet sig om
at udsætte en pris på 400 thaler for den bedste fremstilling
af missionen i Norden (udsat 1000 års dagen efter Ansgars
død, d. 3. Febr. 1865). Det kunde derfor måske synes
ubetimeligt netop nu at fremdrage spørgsmålet fra dansk side;
men hertil må dog bemærkes, at der neppe vil komme nyt
materiale for dagen, og det altså må komme an på den rette
fordomsfrie benyttelse af det allerede bekendte, ligesom der
vel heller ikke kan være tale om, at nogen Dansk skulde ville
bejle til den udsatte pris. Det skal derfor forsøges her med
de ovennævnte afhandlinger for øje at sammenstille hvad der
kan bringes til vished eller idetmindste til afgørende
sandsynlighed angående erkebispedømmets stilling til den nordiske
kirke før adskillelsen, ligesom anmelderen andensteds har søgt
at udrede forholdene efter denne tid („De hamborgske
erkebispers forsøg på at generhverve primatet over den nordiske
kirke“, ovfr. s. 1-36).

Enhver undersøgelse af erkebispedømmets stilling må
selvfølgelig gå tilbage til de aktstykker, der gav den sin 
retslige form; det er denne side af sagen dr. Koppmann har 
givet et særdeles vigtigt bidrag til ved sin granskning af de
hamborgske oldbreves ægthed. På den anden side kan vi
selvfølgelig ikke blive stående herved, da det som bekendt
langtfra altid er tilfældet, at diplomernes ord eller ånd går ind i
livet og påtrykker det sit præg, og det især hvor, som her,
kun den ene part kommer til orde, medens den anden ikke
tages på råd med. I slige tilfælde må historien først og
fremmest adspørges, selv om det - som atter i dette
tilfælde - var den samme part, der skrev den, som også
fremkaldte brevenes forrn og ordlyd. Dette skal her dog 
kun foreløbig bemærkes, medens vi iøvrigt først henvender
opmærksomheden på den ovennævnte undersøgelse, der efter kildernes
beskaffenhed må indtage den vigtigste plads.

Den særegne vanskelighed herved er den mistillid,
hvormed man nødes til at betragte selve oldbrevene, som de er
overleverede os, i afskrifter eller foregivne originaler; der er
nemlig ingen tvivl om, at der i den tidligere middelalder er
bleven drevet et særdeles vidtgående falskneri med dem,
således at hele rækker er lavede længe efter den foregivne
udstedelsestid, andre derimod er forøgede og „forbedrede“, somtider
mere end en gang, alt som de fordringer steg, der ved dem
skulde støttes. Det lå jo ikke så fjernt for den diplomatiske
kløgt i en tidsalder, der måtte tillægge det skrevne dokument
så stor vægt, og da det var vanskeligt at kontrollere de ældre
breves ægthed, siden de kun var til i en original, og der
sjælden eller aldrig havdes afskrifter, at forsøge sin lykke med
et falskneri af denne slags. Det kaster ganske vist et meget
misligt lys over kapitlet i Bremen, at det ikke en, men
gentagne gange og til forskellige tider indlod sig på sligt for at
hævde sin stilling eller rettere tilrane sig en uberettiget plads.
Den jydske lov sætter dødsstraf på falsk og jævnfører det med
mordbrand og stimandsfærd og det er bekendt nok, at Kristian
IV lod Kristoffer Rosenkrans undgælde med liv og ære for et
sligt bedrageri; i statslivet har der nu vel altid hersket andre
love og andre benævnelser for forbrydelsen, men heller ikke i
dette tilfælde blev dog det gamle ord tilskamme, at „falsk slår
sin egen herre på hals!“
Mistanken har tidlig været rettet mod erkebispedømmets
adkomstbreve; i sammenhæng fremsattes og begrundedes den
først af J. Asmussen i „Archiv für Staats- und Kirchengeschichte
der Herzogthümer Schl. Holst. Lauenb. I“ (Kiel 1833), uden
at det dog kunde lykkes ham at få de afgørende momenter
for bedømmelsen frem. Lappenberg gjorde et nyt skridt, efterat
en del originaler var fundne i Stade, og han skaffede
undersøgelsen et fast udgangspunkt ved udgivelsen af sit
„Hamburgisches Urkundenbuch“, til hvilket han skrev et tillæg
(Beilage I) om pavebrevenes ægthed. Heller ikke han kom dog
ud over det ældre standpunkt at tage hensyn til en række
mindre kriterier, af hvilke intet var afgørende i og for sig, og
bedømmelsen kom altså atter til syvende og sidst til at bero
på et skøn. Da skaffede Jaffé i sine „Regesta pontificum“,
ved at sammenstille pavebreve allevegne fra, et rigt materiale
tilveje til vurderingen og en bestemt afgørelse af en række
tvivlsmål, især ved at gøre opmærksom på, at der ikke i ægte
breve forekommer nogen pavelig kansler som datarius før under
Gregorius VI (1045-46). Da det nu viste sig, at de fleste af
de nylig fundne originaler fra en ældre tid foregav at være
udstedte af kanslere, var dermed også deres uægthed godtgjort
trods pergament og segl.

Der haves ialt 15 buller til erkebisperne i Hamborg
angående legationen til de nordiske folk før Innocens II's fra
1133, der atter „efter de gamle pavers privilegier“ underordner
den nordiske kirke under erkesædet i Hamborg; et par er
desuden rimeligvis gået tabte i tidens løb. Den første er
udstedt af Gregorius IV og rettet til Ansgar (o. 831), den sidste
af Alexander II til Limar (1073). Af disse 15 er de 6 daterede
af kanslere før den tid, disse ellers plejer at optræde, og altså
falske; de foregives at være udstedte af Sergius (846,
Lappenberg, Hamb. Urk. nr. 11), Leo IV (849, nr. 13), Hadrianus II
(872, nr. 20), Johannes X (920, nr. 29), Benediktus VIII
(1022, nr. 64) og Benediktus IX (1044, nr. 71). Men er disse
falske - hvad andre grunde alt tildels lod formode -, da
trækker de atter flere andre, der er ligelydende med dem på
de afgørende steder, med sig. Således stemmer de to sidste
så nøje med den til Limar rettede og af Alexander II udstedte
bulle (1073, nr. 103), der desuden helt igennem viser sig at
være et meget uheldigt forsøg, at de alle tre må tilskrives
samme falskner; de to af dem er iøvrigt til i (falske)
originaler. På samme måde må den af Anastasius III udstedte
bulle (912, nr. 28) dele skæbne med Johannes X's; begge ses
at være lavede efter den i 1053 af Leo IX givne; begge er
de ligeledes bevarede i original. Endelig er det interessant at
se, at af de 6 buller, som Innocens II i 1133 påberåber sig,
er de tre til i falske originaler (nr. 11, 13 og 20), medens
den ene (af Benediktus) er tabt. Karakteristisk er det
endvidere at se, at alle er henførte til en meget gammel tid (den
sidste til 872); det bedrageri, der dengang skulde foretages, var
så skamløst, at man ikke vovede at komme med forholdsvis
ny diplomer af et sligt indhold. I disse buller opregnes nemlig
en hel række folkenavne fra Norden (ligetil Skridfinner og
Grønlændere), der underlægges erkesædet i Hamborg under de
mest betryggende former. Men den omstændighed, at de tre
af disse buller er vitterlig falske, henleder tillige en bestemt
mistanke på de to andre (af Gregorius og Nikolaus), der er
bevarede i afskrifter, og skønt de ikke siges at være udstedte
af nogen kansler, dog indeholder de mange folkenavne
tilligemed andre mistænkelige træk. Her kommer dog et andet
moment med i betragtning: de omtales begge af de ældste
forfattere, Rimbert og Adam, og de påberåbes i utvivlsomt ægte
buller. Der må altså være udstedt breve til Hamborgs
erkebiskop (Ansgar) af paverne Gregorius IV og Nikolaus I, og er
den foreliggende text ikke rigtig, da må den oprindelige søges
andensteds. Her har nu lykken i høj grad begunstiget
granskningen, idet de oprindelige buller uden al tvivl er bevarede
indtil vore dage. De findes trykte i en nu meget sjælden bog,
udgivet 1642 i Køln af en til katholicismen overgået gejstlig
ved navn Cæsar, der til sin tid havde været præst i Bremen.
Da han nemlig omgikkes med den tanke at skrive den
hamborgske kirkes store missionærers historie, fandt han et gammelt
håndskrift i Hamborg, indeholdende de tre helgener Vilhad,
Ansgar og Rimberts levned, og dette udgav han nu istedenfor
selv at skrive noget, der efter hans mening måtte blive ringere.
Samme håndskrift var indheftet i et gammelt skindblad,
hvorpå der var skrevet flere af kirkens ældste adkomstbreve og
andre gamle dokumenter (således Ansgars rundskrivelse til de
tyske bisper om missionen i Norden og pave Nikolaus's brev
til den danske konge Erik). Disse trykte han da som et tillæg
til sin bog („Triapostolatus Septemtrionis, vita et gesta S.
Vilh., S. A., S. R.“), og det er i dem at dr. Koppmann, og
det vist med fuld føje, søger den oprindelige uforfalskede form
af de forhen nævnte pavebreve. Ved fremdragelsen af denne
kendsgerning og ved dr. K.'s ypperlige kommentar til de to
aktstykker kan man sige at opfattelsen af erkebispedømmets
grundlæggelse i Ansgars tid har vundet et fast udgangspunkt
og har betrådt den eneste rigtige vej. Foruden disse to bliver
der da endnu 5 andre buller tilbage, som dr. K. anser for
ægte, nemlig den af Agapitus til Adeldag (948, nr. 35), af
Johannes XV til Liavizo (989, nr. 52) og de tre til Adalbert,
af Klemens II (1047, nr. 72), Leo IX (1053, nr. 75), begge
bevarede i original, og den med den sidste ligelydende af
Viktor II (1054, nr. 77). Hvorvidt han imidlertid har ret
heri, vil der i det følgende blive lejlighed til at gå nærmere
ind på.

Dr. Koppmann knytter, som man kunde vente, sin
fremstilling til de enkelte aktstykker, idet han udelukkende
sysselsætter sig med de ældste, medens han efter hele sin opfattelse
af spørgsmålet kun løseligt og efter Jaffés granskninger berører
de senere. Det er ham nemlig væsenlig om at gøre at få
konstateret hvad der er ægte og hvad der er falsk, og det er
kun som et middel dertil, at han indlader sig på en omhyggelig
drøftelse af erkebispedømmets første udvikling: forholdet mellem
Hamborg og Norden, som det fremstilles af Adam, påvirkes
efter hans mening aldeles ikke ved bullernes uægthed.
Derimod går han ind på en ligeså nøjagtig prøvelse af
adkomstbrevene til klostrene i Turholt og Ramesloh, hvis uægthed han
ligeledes (efter Lappenberg) efterviser, og af bispedømmet
Aldenborgs forekomst i bullerne og kejserbrevene. Det første af
disse spørgsmål skal ikke fremdrages her, da det er af
underordnet interesse for erkebispedømmets udvikling og kun viser,
at man allerede indlod sig på slige falsknerier før 1012, det
andet vil komme frem på et følgende sted.

Fremstillingen skal her holde sig til den historiske
udvikling og i den henseende søge at samle hvad der hos dr. K.
findes spredt på forskellige steder. Det er en selvfølge, at der
herved overalt må forudsættes kendskab til de resultater, man
tidligere var kommen til, således som de fremsættes i Helvegs
kirkehistorie efter alt hvad der dengang forelå.

Da kejser Karl var trængt frem over Elbe, indsatte han
i Hamborg en præst ved navn Heridag, der ikke skulde stå
under nogen af de saxiske biskopper, men indtil videre være
selvstændig, for at der engang i tidens løb kunde dannes et
eget bispedømme i hine egne. De grænser, der alt dengang
synes at have foresvævet kejseren, var vistnok Obotriternes
land indtil Pene, og Vagrien op til Ejderen, tilligemed de af
Saxerne beboede strækninger nord for Elbe, Stormarn og
Ditmarsken. At han derimod skulde have tænkt på at oprette et
erkebispedømme her, med det særlige kald at virke for de
nordiske folks omvendelse, er der intet der tyder på uden
Rimberts ord, der er nedskrevne længe efter dettes oprettelse
af Ludvig den fromme [Senere Tilføjelse:] Det må være en forvanskning i texten hos Rimbert, thi
Adam har kun det, at der påtænktes et bispedømme (I 15). Erkebispeværdigheden
var tilmed meget omtvistet ved den tid.; Karl vidste bedre at skelne mellem
hvad han formåede at sætte igennem og hvad der lå udenfor
hans naturlige område. Det påtænkte bispedømme skulde altså
efter Karls tanke væsenlig være vendisk, ligesom idethele Elbe
ansås for grænsen mellem de tyske og slaviske stammer; men
det blev ikke oprettet dengang, både Heridag og kejseren døde,
inden det kom så vidt, og den svage Ludvig måtte lade den
ene af sin faders store planer falde efter den anden. Landene
nord for Elbe, der imidlertid blev ved at stå i en slags
afhængighed af kejserdømmet, deltes mellem de to bispedømmer
Bremen og Ferden, således at vistnok kun den vestligste del,
Ditmarsken, blev lagt til Bremen, medens de østlige egne,
Stormarn og Obotriternes land, kom til Ferden, der, især
dengang, havde et meget lidet område syd for Elbe.

Således stod sagerne, da erkebiskop Ebo af Rheims, en
nidkær og i enhver henseende fremragende kirkefyrste, dertil
en ungdomsven af kejser Ludvig, fik lyst til at gå til landene
nord for Ejderen for at bringe dem kristendommens lys. Ved
kejserhoffet havde han nemlig gjort bekendskab med flere
Danske, rimeligvis kongens udsendinge, og deres
ejendommelige nationale kultur har da udentvivl vakt den åndfulde mands
interesse i en ganske særegen grad, siden han kunde falde på
selv at gå til dem som en evangeliets tjener, han der var så
dybt indviklet i tidens store politiske spørgsmål. Ebo søgte
og fik da til den ende pavens udtrykkelige beskikkelse til at
prædike evangeliet for de nordiske folk (se Pascalis I's bulle
til Ebo og Halitgar af Cambrai hos Lappenberg nr. 6), og han
ledsagedes af flere bisper og højtstillede klerke på sine rejser
til Danmark, der fandt sted flere somre i træk (o. 822-23).
For at have et bestemt udgangspunkt for sin virksomhed
forærede kejseren ham en gård Velanao ved Itzeho. Ebo søgte
at få fornemme og begavede drenge fra Danmark i sin
klosterskole, og han virkede vistnok med megen iver og myndighed;
men efter hele sin personlighed kunde han ikke undgå at
blande sig i de tronstridigheder, der dengang rystede Danmark,
og om han derved end hist og her kunde fremme sin sag,
var det dog ikke ad den vej kristendommen kunde eller burde
vinde varigt fodfæste. Det faldt dog i hans lod at opnå et
tilsyneladende betydningsfuldt resultat, idet han foranledigede
den første nordiske konges dåb og derved tillige et andet, ved
første øjekast langt mindre, men i virkeligheden større:
Nordens store apostels udsendelse. Da Ansgar i nogle år havde
fulgt kong Harald - (pave Evgenius, 824-27, gentog kaldet
til Ebo og Ansgar i forening, L. nr. 18) - og senere gjort
en rejse, til Mælaren, og da han var nogenlunde orienteret i
forholdene nord for Elbe, fattede kejser Ludvig den plan at
oprette et erkebispedømme for den del af sit rige, der lå
hinsides denne flod, for at missionen i Norden kunde få et fast
udgangs- og støttepunkt her. Det er altså Karls gamle tanke,
men udvidet med det betydningsfulde tillæg: den nordiske
mission, der ikke existerede for ham; - thi så langt han
kunde nå, udbredte han kristendommen med ild og sværd,
iøvrigt lod han den skøtte sig selv. Hvad han havde tænkt
sig som et bispedømme bliver tilmed et erkebispedømme, for
at stille det så uafhængigt som muligt og uden al tvivl tillige
for at give det den højst mulige glans over for Nordens
høvdinger, der satte så megen pris på den ydre værdighed og
kongelig optræden. Det stod imidlertid ikke til kejseren at
fastsætte noget bestemt i de rent kirkelige forhold, især på
steder, hvor hans politiske myndighed hørte op; han søgte og
fik derfor pavens bekræftelse på erkebispedømmet, medens
Ansgars kaldelse til hedningeapostel ved siden af Ebo samtidig
stadfæstedes. Det er dette Gregorius IV's stiftelsesbrev (fra o.
831), der senere er bleven forfalsket og i denne skikkelse
påberåbt som hjemmel for Hamborgs fordringer på højheden over
den nordiske kirke. I sin oprindelige form omtaler det
imidlertid slet ikke noget forhold mellem erkebispedømmet og de
nordiske lande; det opfatter dem tvertimod som to aldeles
forskellige ting: kejser Ludvig har oprettet et erkebispedømme i
Hamborg og udnævnt Ansgar til Nordalbingernes første
erkebiskop, - det bekræfter paven; - og paven udnævner denne
Ansgar tilligemed Ebo af Rheims, de to katholske erkebiskopper,
til evangeliets forkyndere blandt de nordiske folk. Begge dele
foretages selvfølgelig i forståelse med hinanden, der er ikke
nogen tilfældig, men en bestemt attrået forbindelse mellem
dem; men de har deres oprindelse fra to helt forskellige
myndighedsområder, og forbindelsen er derfor en foreløbig og
personlig. For yderligere at støtte den ny erkebiskop gav kejseren
ham tillige klosteret Turholt i Flandern, da det først og fremmest
gjaldt om at skaffe ham de nødvendige betingelser for en
virksomhed, der var rig på ofre og fattig på løn i materiel
henseende.

Erkebispedømmet indrettes til fremdeles at være bærer
for missionen, idet der siges, at der for fremtiden skal vælges
mænd, der egner sig til at forkynde evangeliet for hedningene;
men dette var jo en nødvendighed for selve stiftets skyld,
siden det omfattede en landstrækning, der endnu så godt som
helt lå i hedenskabets mørke. „Nordalbingernes land“ kalder
paven det, „hvis hovedsæde er Hamborg“, „på det sted hvor
Vender og Danske støder sammen med Saxerne“, det land der
forhen „hørte til bispedømmerne Bremen og Ferden“ (s. 491).
Der tænkes herved ikke blot på de af Saxer beboede egne
nord for Elbe, men også på de vendiske strækninger indtil
Pene og Ejder, som erkebispestiftet viser sig i besiddelse af
senere. Hertil er det da også paven sigter, når han bestemmer,
at kejseren skal afgøre det nærmere angående erkebispens
indvielse, „indtil sædet far lydbisper af hedningene“ (donec
consecrantium numerus augeatur ex gentibus, s. 495); der kan
herved kun tænkes på vendiske, og det er en fejl, når man,
efterat falskneriet er oplyst, vil holde fast ved, at der her er
ment nordiske biskopper.

Ved siden af Ansgar beholdt Ebo sin myndighed som
Nordens apostel. Han var så lidt tilsinds i den henseende at
opgive sin ret eller svigte sin forpligtelse, at han fik overdraget
kaldet til sin frænde Gautbert, siden han ikke selv kunde få
tid og ro til at hengive sig til den velsignelsesrige gerning i
ordets tjeneste. Gautbert indviedes til biskop af Ebo og Ansgar
i forening for at kunne overtage en selvstændig del af
missionen, et nyt bevis på at den højeste kirkelige værdighed
(paven kaldte sig selv „biskop“) ansås for nødvendig til at
kunne varetage en hedningeapostels høje kald. Med Ebos del
af missionen overtog Gautbert tillige gården Velanao i
Stormarn. Derefter deltes missionen mellem de to biskopper,
Ansgar fik Danmark og Gautbert Sverig. Denne fastholdt da
også sin ret, efterat han forlængst var fjernet fra missionen,
efterat Ebo var død (851) og han selv bleven biskop i
Osnabrück; da Ansgar anden gang påtog sig at drage til Sverig,
måtte han derfor først søge Gautberts udtrykkelige samtykke
og tage en af ham udpeget klerk med til at forestå den
menighed, det måtte lykkes ham at danne i biskoppens navn og
under hans højhed. Først efter hans død faldt da også den
svenske legation til Ansgar, da ingen anden biskop fik
efterfølgelsen i kaldet og vel heller neppe vovede at søge den ved
siden af ham. Strax efter kom derfor præsten i den svenske
menighed til Ansgar i Hamborg for at fremstille sig som hans
klient (s. 505-10) Når dr. K. (s. 506 anm.) udtaler, at dette forhold mellem Ansgar, Ebo og
Gautbert ikke forhen er opfattet rigtigt, så har han overset, at Chr. Kusz (diakonus i
Kellinghusen) alt har fremstillet det i det væsenlige på selvsamme måde i sine
„Antiquarische Kleinigkeiten, 3. Fortsetzung nr. 8“ (Staatsbürgerliches Magazin IX
195 ff)..

Imidlertid var det tysk-vendiske erkebispedømme
undergået en omvæltning, der dog ingen betydning fik for dets
retslige stilling til missionen. Da Hamborg var brændt af
vikingerne og Ansgar flakkede omkring uden hjemstavn, siden
også Turholt var gået tabt under tronstridighederne mellem
kejser Ludvigs sønner, blev bispestolen i Bremen ledig ved
Levdriks død, og efter nogen betænkning gav kongen den til
Ansgar (847). Hermed ansås da erkebispedømmet i Hamborg
for nedlagt, det havde formentlig stået på alt for svage fødder,
og som følge deraf indtrådte atter den tidligere deling af stiftet
mellem Bremen og Ferden - hvorved da byen Hamborg blandt
andet kom til det sidste -, medens Ansgar blev lydbiskop
under Køln Sml. Lappenberg nr. 12, hvor Ansgar tilligemed bispen af Ferden optræder
som lydbisp under Maintz.. At kongen og Ansgar kunde blive enige om
denne ordning er let at forstå; erkebispedømmet var oprettet
under forudsætninger, der havde svigtet, Turholt var tabt,
Hamborg ødelagt, hedningefolkene uomvendte. Den nordiske
mission, der var hovedsagen for Ansgar personlig, led herunder,
han havde ingen midler ihænde til at repræsentere kirken på
en sådan måde, som han måtte anse for nødvendig, og alting
gik istå. Efter hele sin karakter kunde han da ej heller lægge
synderlig vægt på sin rang, han måtte foretrække at være en
rig biskop for en fattig erkebiskop.

Men de andre stormænd i den tyske kirke var af en anden
mening; en sådan tilbagegang i værdighed var et farligt
præcedens, som de ikke kunde tilstede, og Ansgar nød desuden
sikkert en så stor anseelse, at man særlig forargedes over den
hos ham. Kort efter blev den hele ordning da atter forandret.
Nu blev erkebispedømmet Hamborg genoprettet i sit gamle
omfang, men samtidig blev bispedømmet Bremen nedlagt og
dets stift delt mellem Hamborg og Ferden. Derved fik dette
sidste vederlag for hvad det nu gentagne gange havde tabt
hinsides Elbe, medens Hamborg fik rigeligt vederlag for tabet
af Turholt. Dette er den korrekte opfattelse af de omordninger,
der fandt sted efter Levdriks død i bispedømmerne ved Elbe,
enhver anden lader de afgørende momenter blive uoplyste.
Hvad der især meget har bidraget til at vanskeliggøre den
rette forståelse af disse forhold er den omstændighed, at de ny
erkebispers residens snart flyttedes til Bremen, eller rettere at
allerede Ansgar foretrak denne stad, der både var sikrere for
vikingernes overfald og havde det apparat af bygninger og
institutioner, der hørte til et bispesæde. Efterhånden vænnede
man sig derfor til at kalde erkebisperne efter Bremen i
krøniker og annaler (altså vel også i det daglige liv), i det 11.
århundrede gjorde de det alt af og til selv i deres breve,
skønt Adam „af Bremen“ endnu ved 1073 kalder sin bog „de
hamborgske erkebiskoppers historie“, og efter Nordens
udskillelse af enhver forbindelse med denne værdighed blev det
almindeligt at anse Bremen for stiftets hovedstad. Det var
dog først i 1223, at Hamborgs kapitel efter en lang og
hårdnakket strid næsten helt mistede sin ret til deltagelse i
erkebispevalget (det beholdt kun tre stemmer), og Bremen erklæredes
for det rette erkesæde („ecclesia Hamburgensis recognouit
titulum et archiepiscopalem dignitatem apud Bremensem ecclesiam
remanere“, Lappenberg, Hamb. Urkund., nr. 470). Herved er
erkebispedømmets ældre historiske forhold kommen i en skæv
belysning; dengang var Hamborg utvivlsomt erkesædet, det der
havde en udtrykkelig pavelig indstiftelse at støtte sig til, og
dette blev da også klogeligen fastholdt, sålænge der var nogen
tanke om ad den vej at erhverve højheden over den nordiske
kirke. Men det er da heller ikke rigtigt at tale om en
forening af bispedømmet i Bremen med erkebispedømmet i
Hamborg; der kan i det højeste være tale om en forening af de
to stifter, af deres landområde, og så må der endda huskes
på, at Ferden fik sin del af det gamle stift, der lå under Bremen.
Hvad der sker 848 [Senere Tilføjelse:] Om det var dette år, vides ikke. er derimod som forhen sagt retslig en
nedlæggelse af bispedømmet i Bremen og en samtidig
genoprettelse af erkebispedømmet i Hamborg, der havde været
nedlagt et års tid. Det er derfor heller ikke korrekt, når de
(i Bremen residerende og begravede) hamborgske erkebisper
uden videre regnes i tal og række med de tidligere bisper af
Bremen, som det sker hos Adam og alt før ham i vers han
anfører (I c. 53 o. fl.). Bispedømmet Bremen havde i den tid,
det bestod, såvidt vi ved kun fire bisper: Vilhad, Vilrik,
Levdrik og Ansgar; „den hamborgske kirkes ypperstepræster“,
som Adam vil skrive om og kalder sin bog efter (gesta
Hammaburgensis ecclesiæ pontificum), begynder derimod med den
hellige Ansgar. - Jeg fremhæver konsekvenserne af den af dr.
K. fremsatte opfattelse så skarpt, fordi det er af betydning at
få klaret alle de retsspørgsmål, der vedkommer erkebispedømmet
i Hamborg, blandt andet for at se hvor snart opfattelsen af
dem er bleven påvirket af senere forhold og derved forvansket,
hvad der selvfølgelig også bliver af betydning for den rette
vurdering af de misforståelser og forsætlige forvanskninger, der
i tidens løb gjorde sig gældende med hensyn til Norden.

Det hamborgske erkebispedømme genoprettedes på en tid,
da erkebispestolen i Køln var ubesat, og da der var valgt en
ny erkebiskop, lykkedes det kongen og de tyske prælater, der
havde deltaget i afgørelsen, at få hans samtykke til den gjorte
forandring, hvorved jo hans område indskrænkedes noget.
Således stod sagen hen i nogen tid; for Ansgar var det rimeligvis
nok at være i ubestridt besiddelse af det stift, der skulde
skaffe ham de materielle betingelser for missionen. Men den
nidkære apostel ældedes tidlig, anstrængelser og spægelser
nedbrød hans kræfter og nærmede ham graven; samtidig udbrød
der en langvarig og bitter strid imellem erkebispen af Køln og
pave Nikolaus. Da søgte kong Ludvig gennem forhandlinger
med denne at opnå bekræftelse på den trufne overenskomst
angående de kirkelige forhold i Saxland. Denne kom da også
i et brev af 31. Maj 864, 8 måneder før Ansgars død (ikke,
som efter Adam hos Lappenberg og hos Helveg s. 70, i 858),
et brev, der ligesom Gregors selvfølgelig senere er bleven
forfalsket, men som forhen omtalt findes i sin oprindelige
skikkelse blandt de af Cæsar opbevarede texter. Der gives i dette
en historisk udsigt over erkebispedømmets oprindelse og
fremgang, og Ansgar bekræftes som „primus Nordalbingorum
archiepiscopus“, ligesom også i sin legation til de nordiske,
vendiske og andre omkringboende folk. Endelig stadfæstes
også kong Ludvigs plan at lægge det ledigblevne stift Bremen
under erkesædet i Hamborg som vederlag for det tabte Turholt
og den overlast, der er sket ved Hamborgs ødelæggelse;
erkesædet i Køln skal ingensomhelst fordring have på den del af
det nedlagte bispedømme, der er kommen til Hamborg. Hvad
missionen til hedningene angår, da er den også i dette brev
udtrykkelig knyttet til Ansgars person, uden nogen antydning
af at den skal overføres på hans efterfølgere, og Adam af
Bremen giver derfor et unøjagtigt referat af den ægte bulle,
når han siger, at Nikolaus gjorde såvel Ansgar som hans
efterfølgere til det apostoliske sædes vikarer og legater blandt
alle svenske, danske og vendiske folk (I c. 29). Men på den
anden side fastsættes det også her, at der stedse skal vælges
efterfølgere, som egner sig til at prædike evangeliet, og der er
da uden tvivl tænkt på at lade kaldet gå over på dem,
dersom de, hvad jo alt deres eget stift udkrævede, skulde vise
sig at være skikkede til det. Derimod tales der i dette brev
intet om lydbisper, der kunde ventes; erkebispedømmet havde
jo nemlig mistet størstedelen af de vendiske strækninger, og
at bullen derfor udelader den tidligere hentydning er et nyt
bevis på, at man hverken dengang eller nu tænkte på de
mulige nordiske bispedømmer.

Med dette pavebrev er i det væsenlige erkebispedømmet
i Hamborg, som det var gennem hele middelalderen (når
undtages landudvidelsen blandt Venderne), endelig grundlagt. Det
omfatter de tidligere omvendte strækninger langs Nordsøen,
vest for Elbes munding, og de helt eller halvt hedenske
strækninger nord for denne flod, en rig mark for den kristelige iver,
der måtte være tilstede hos dets ledende mænd. Hertil er
knyttet det ældre kald, der forhen var tildelt Ebo af Rheims
og Ansgar i forening, at forkynde evangeliet for de
skandinaviske folk, - det rettes nu til Ansgar alene, men det
skinner igennem som pavens tanke at lade det gå over på
hans efterfølgere, dersom de skulde vise sig værdige til det.
Men som den vordende nordiske kirkes rette hoved og
bestyrer optræder strax her paven selv, den ypperste biskop og
enhver kirkes selvskrevne herre, der ingen anden herre har,
ligesom kongen efter de gamle love ejer alt det herreløse gods.
Det er kun som hans udsendte og stedfortræder evangelisten
virker, hvis der overhoved skal være tale om, at det her er
et menneskeligt hverv der udføres, og ikke et guddommeligt
kald der adlydes. Det er derfor aldeles i sin orden, at Ansgar,
der så ud over øjeblikket og sine personlige interesser,
henviste kong Erik i Danmark til paven som kirkens repræsentant,
således at denne første regerende danske konge, der gik dybere
ind på kristendommens lære og fordringer, kom i direkte
forbindelse med den hellige fader. Det var den samme biskop
Salomon, som overbragte kong Ludvigs bøn om
erkebispedømmets stadfæstelse, der også bragte kong Eriks hilsen og
gaver til den fjerne kirkefyrste. Pavens svar herpå er til al
lykke bevaret på det af Cæsar aftrykte pergamentsblad og
viser os klart, hvorledes forholdet opfattedes. Der tales her
slet ikke om nogen kirke eller noget kirkeligt bånd, end ikke
om nogen pavelig fuldmægtig, men kun om den ophøjede tro,
hvis talsmænd havde stået for kongen og bevæget hans sind,
og om den himmelske herlighed, der skal åbenbares på ethvert
menneskebarn (Lappenberg nr. 15. Helveg s. 69). Således
måtte paven tale til en hedensk, men verdslig uathængig konge,
som repræsentant for den lære, der skal gennemsyre livet, men
ikke berøve det sine farver, og således stod Ansgar i
Danmark, uafhængig af og ligegyldig for den stilling, han indtog i
sit hjem, indenfor det tyske riges grænse.

Efter Ansgars død, siger „Rimberts levned“, overtog denne
hans efterfølger legationen til hedningene som en arv, efterat
han alt forhen af Ansgar havde fået det hverv at prædike Guds
ord for dem. Alligevel synes evangeliets forkyndelse i
Danmark at være svækket ved Ansgars død, ligesom den snart
døde helt hen; Rimbert foretog vel flere land- og sørejser for
at se til de kirker, der var grundlagte, også i Sverig, men ved
siden af sysselsatte Friserne hans opmærksomhed, ligesom
også forholdene herhjemme i det hele synes at være bleven
ugunstigere for en påvirkelse sydfra. Det gik da med Ansgars
efterfølgelse som med Ebos; det viste sig også her, at der er
få der vil gå den tornefulde vej, henrevne af tankens storhed
følger enkelte efter, men snart vildes stierne, og når de, der
gik foran, er bukkede under for dagens hede, går det som
Kristus sagde i den nat, da han blev forrådt: jeg vil slå hyrden
og fårene skal adspredes!

Da de nordiske lande var bleven udskilte af enhver
forbindelse med erkebispedømmet i Hamborg, fremkom prælaterne
fra Bremen med gamle pavebuller, der skulde dokumentere
deres ret til en højhed over dem. Som vi har set tilskreves
disse buller 6 forskellige paver, medens de dog alle var rettede
til de to erkebisper, der var så navnkundige i kirkehistorien,
Ansgar og Rimbert. Efter disses forbilled var det da Innocens
II udstedte den bulle, der var bestemt til at afgøre striden for
bestandig, men som efter al sandsynlighed netop gav
anledning til en undersøgelse og eftervisning af bedrageriet. Det
der ved forfalskningen blev lagt ind i brevene var følgende:
Ansgar (Rimbert) og alle hans efterfølgere skal ikke blot
have erkebispedømmet i Hamborg, men tillige ret til at
forkynde læren for folkene i Danmark, Norge, Sverig, Island,
Færøerne, Grønland, Helsingeland, Skridfinland og Vendland
og til at indvi præster og bisper i disse lande, der med deres
folk for bestandig underlægges det hamborgske
erkebispedømme (f. ex. Hadrianus II: „legatum quoque nostrum te per
omnia septentrionalia regna constituimus, omnesque
supradictarum nationum episcopos presentes et amplius profuturos cum
subiectis sibi plebibus tibi et omnibus successoribus tuis ad
sedem Hammaburgensem perpetua subiectione et obedientia
subicimus“).

Ved at overse og gennemskue dette falskneri påtrænger
der sig en uvilkårligt det spørgsmål: hvorfor skete dette; var
Bremerkirken nødt til at gribe til dette middel for at få sin
krig frem, eller havde den med andre ord ingen bedre og
fyldestgørende hjemmel for sine fordringer? Det ligger nær at
tvivle herom. De tyske forfattere, der er gåede så grundig
tilværks ved påvisningen af uægtheden, går imidlertid hen over
dette spørgsmål med en harefod. Lappenberg erklærer i sin
undersøgelse, at interpellationerne nærmest er at anse for
rigtige interpretationer (s. 786), idet han kun tager hensyn
til folkenavnene, men overser de andre langt væsenligere
forfalskninger. Alligevel bliver dr. Koppmann stående ved den
samme betragtning: „eine Reihe von Fälschungen und
Interpollationen, siger han (s. 484), kann nur aus dem Bestreben
entstanden sein, das Recht, das man wirklich besass, als
durch eine ausschliesslich von Hamburg ausgehende
missionarische Thätigkeit erworben, und als von Anfang an in
ununterbrochener Continuität, und für jeden der bestrittenen Theile
ausdrücklich, von den früheren Päbsten anerkannt, darzustellen.“

Men dette forklarer intet. Der må være noget galt ved
den sag, der jævnlig tyr til uhæderlige midler, og selv om det
var nok så almindeligt at forfalske aktstykker i det 11.
århundrede (Lappenberg s. 801), bliver det selvfølgelig lige
forkasteligt, ligesom f. ex. en mened i vor tid er lige så stor en
forbrydelse som nogensinde før, om så der blev brudt endnu
flere eder end der gør; det er nemlig at rokke ved grundlaget
for enhver retslig afgørelse og at undergrave den tillid, som
hverken små eller store forhold kan undvære. Selv om der
derfor intet andet var der talte mod det hamborgske
erkebispedømmes primat over den nordiske kirke, vilde alene det
faktum, at man i Bremen forfalskede en række aktstykker i denne
retning være et meget vægtigt vidnesbyrd mod det og i alle
tilfælde begrunde en stærk tvivl og en tilsvarende lyst til
nærmere undersøgelse. Dette er nemlig hovedspørgsmålet for os:
var den hamborgske kirkehøjhed virkelig nogensinde anerkendt
fra alle sider, eller var den kun et krav og et mål, stillet af
tidsforholdene og den historiske udvikling, anerkendt helt eller
tildels af kirkens overhoved? For det første tidsrums
vedkommende ligger svaret herpå allerede i det foregående: der bestod
i det 9. århundrede intetsomhelst forhold mellem
erkebispedømmet og de nordiske folk, og dette er også tildels
indrømmet af dr. K., skønt ikke i den udstrækning og med den
klarhed, som det tåler. Vi skal nu vende os til det næste
tidsrum, for at følge forholdets videre udvikling; det vil her
være nødvendigt at begynde arbejdet forfra, da de tyske
forfattere aldeles ikke har indladt sig på en drøftelse deraf.

Det er ikke her stedet at gå nærmere ind på, hvorledes
kristendommen voxede sin stille væxt i Norden, medens
vikingetogene satte hele Vestevropa i skræk for vore fædres vildhed.
Vor tids videnskab har tilfulde godtgjort, at disse tog tillige
betegner en kulturblanding og udvexling, mellem Nordboerne
på den ene og Vestevropas store kulturfolk på den anden side.
Det er et moment, som de tyske forfattere lige fra Adams tid
kun har havt ringe lyst til at tage med, skønt lærens hurtige
udbredelse herhjemme i en noget senere tid bliver uforståelig
uden dette. Helveg har da også meget stærkt betonet netop
dette forhold (s. 87 ff.), dog vistnok noget ensidigt som en
indflydelse fra England (der først senere, i de store erobringers
tid, fik den alt overvejende betydning for Danmark) og som
særligt kommende øerne tilgode; medens det sande forhold
vistnok var, at alle egne af det danske rige modtog en stærk
indvirkning vesterfra, ligesom de alle deltog i de store tog til
Thems og Seine, til Humber og Rhin, til Loire og Rhone.
Således lod det af Saxe optegnede folkesagn om Gorm, der,
dreven af en urolig higen efter det ubekendte, drog op til
Nordens nat for at søge guderne og Udgårde Loke, denne
konges rådgiver Thorkil ende med tilsøs at komme til
Tyskland, hvor han lærte kristendommens forklaring af dødens gåde
at kende (Saxo, p. 432).

Den tyske mission blev genoptagen af Unni, erkebisp fra
918-36, den fjerde efter Rimbert. Adam fortæller, at det var
Henrik Fuglefængers tog der gav anledning til hans rejse, men
dette var efter hans mening igen foranlediget ved Gorm den
gamles kristenforfølgelser. Herpå kan der ingen vægt lægges,
de samtidige kilder ved intet derom, og var der noget, der
kunde vanskeliggøre Unni fremgangen blandt de Danske, skulde
det da være den saxiske konges tog. Det er heller ikke
rimeligt, at han først i slutningen af sin embedstid skulde være
falden på at følge det kald, der lå i hans store forgængers
navn, dersom han overhoved var tilsinds at følge det, og det
viser jo hans store missionsrejse til Sverig. Efter Unnis død
ved Mælaren besteg Adeldag den erkebiskoppelige stol [Senere Tilføjelse:] Adeldag blev erkebisp samme år Otto I blev konge. Som
præst læste han den første messe over den døende og døde kong Henrik. Han stod
Otto nær (som Saxlands erkebisp). Poppes optræden og bispevielsen er utvivlsomt
umiddelbart fremgåede af Unnis forberedelse og Adeldags indflydelse., og
med ham begynder forholdet til Norden at antage en ny
karakter, eller dog at få et nyt moment, nemlig bispevielsen [Senere 
Tilføjelse:] Agapitus's bulle er vel kun en stadfæstelse af hvad der
alt var sket: indvielsen af bisper (sml. W. Giesehrecht, Kaiserzeit I 220. 297 ff.)..

Det er nødvendigt atter her først at henvende
opmærksomheden på de adkomstbreve, der danner grundlaget for
opfattelsen af retsforholdet. Af de bevarede pavebuller anser dr.
K., som forhen omtalt, dem af Agapitus og Johannes XV for
ægte, da der efter hans mening ingen grund er til at forkaste
dem: positive grunde fremføres ikke, da han overhoved ikke
indlader sig på en nærmere omtale af dem. For i den
henseende at komme til et bestemt resultat vil det være
nødvendigt at søge et fast uomtvistet udgangspunkt. Et sådant har
vi i Klemens II's bulle fra 1047, der haves i original, og mod
hvis ægthed der ikke kan rejses nogen tvivl, især siden den
giver adskilligt mindre end en anden 6 år efter udstedt, og
der altså fornuftigvis ingen grund kunde være til at lave den
bagefter. Klemens II var ikke blot en ven af Adalbert, til
hvem bullen er stilet, men han havde endog tidligere været
hans kollega i Bremen og var bleven pave ved hans hjælp.
Hvad han derfor tildeler erkebispedømmet kan man være
temmelig rolig for idetmindste er ligesåmeget som det meste af
hvad det før havde havt; det var tilmed uden al tvivl en god
del mere. Men nu gentager Klemens de to ældste bullers
udtryk om de nordiske folk: „in omnibus (circumquaque) gentibus
Sueonum seu Danorum“, og der er da ikke fjerneste grund til
at antage, at en mellemliggende bulle, der tilmed udtrykkelig
påberåber sig Nikolaus's, skulde have forandret eller udvidet
det. Når derfor det Agapitus tilskrevne brev istedenfor har:
(episcopi) “Danorum, Noruenorum, Suonum, necnon omnium
septentrionalium partium“, da synes det åbenbart at være
en forfalskning efter den senere formel (fra 1053), der medtog
de forhen oversete Normænd og iøvrigt reserverede sig hvad
der kunde være glemt [Senere Tilføjelse:] Koppmann gør gældende, at det at de Norske kommer
før de Svenske, er ejendommeligt for de falske buller. Bisper blandt Normænd og
Svenske var der ikke. Der kunde slet ikke være tale om Norge i 948, da Hakon så
noget nær var den eneste kristen; men selv om kirken deroppe var regnet med, kan
Normænd dog ikke komme før de Svenske, den gamle missions ene hovedmål.. Men ikke blot dette, som også dr.
K. har antydet, vidner mod bullens ægthed, som den nu
foreligger; Adam giver desuden et referat af den, som slet ikke
passer på dens ordlyd. Medens denne nemlig går ud på, at
de nordiske biskopper uden videre hører til det hamborgske
erkebispedømme, siger Adam, at Adeldag fik et brev fra
Agapitus, hvori denne lykønskede ham til hedningenes omvendelse
og gav ham alle de rettigheder, de fremfarne paver Gregorius,
Nikolaus, Sergius og andre havde givet erkebispedømmet i
Bremen [Senere Tilføjelse:] Dette går på selve erkebispedømmets rettigheder, pallium
osv., uafhængighed af Køln.. „Ligeledes gav han ham ifølge sin apostoliske
myndighed ret til på hans vegne at indvi bisper for
Danmark og det øvrige Norden“ (cui etiam sua vice ius ordinandi
episcopos tam in Daniam, quam in ceteros septentrionis
populos, apostolica auctoritate concessit, II 3, sml. Helveg s.
100). Men når vi således må forkaste den i afskrift
overleverede bulle af Agapitus som forfalsket i sine enkeltheder,
så må den af Johannes XV vistnok forkastes som aldeles
uægte. Den nævnes nemlig ikke i Klemens II's brev, skønt
den er aldeles ligelydende med det, og det påberåber sig buller
af Nikolaus, Agapitus og Benediktus. Dr. K. bemærker vel
herimod, at det næstfølgende brev, det af Leo IX, heller kun
nævner de samme tre paver, medens nu dog Klemens II
vitterlig havde udstedt sit i mellemtiden; men dette beviser
intet. Paven nævner selvfølgelig kun de breve, der hver gang
forelægges ham, men dem er der heller ingen grund til at
forti, idetmindste ikke uden antydninger (ved et „og andre“
e. l.), og det lå da nær nok ikke at forelægge Leo det brev,
Klemens havde udstedt 6 år tidligere til den samme
erkebiskop. Det gjaldt nemlig om at få yderligere indrømmelser
af pavestolen, og da man engang havde indladt sig på svig,
var det sikkert det klogeste til den ende at skjule det sidste
og komme frem med ældre dokumenter, måske endog i
forfalsket skikkelse. Havde der derimod existeret et brev af
Johannes XV som det foregivne, da kan det vistnok
forudsættes som givet, at det var bleven fremlagt for Klemens,
siden hans blev ligelydende med det, medens det afveg
betydelig fra de ældre; og selv om man vilde tænke sig det
tabte af Benediktus som et ligelydende mellemled, måtte en
henvisning til det upåtvivlelig være gået over fra dette til det
nærmest følgende, siden man overalt søgte at føre enhver
adkomst sålangt tilbage som muligt. Det er heller ikke
enestående, at man på denne måde har søgt at antedatere et
privilegium, tvertimod har netop Adalbert strax efter leveret
os et håndgribeligt bevis derpå. De to buller af Anastasius
III og Johannes X (912 og 920) er nemlig som forhen
bemærket lavede efter den ægte af Viktor II (1054), hvad der
utvivlsomt fremgår af en sammenligning (dr. K. s. 531).
Adalbert har ved disse falsknerier tilsigtet at give de ny
indrømmelser, han afnødte paverne, et skær af fortidens
ærværdighed og avtoritet, og hvad han har gjort efter 1054 kan
man selvfølgelig uden at træde ham for nær forudsætte om
ham efter 1047 Det er her uden videre forudsat som det sandsynligste, at Adalbert selv har
foranlediget disse falsknerier; det er imidlertid en selvfølge, at dersom der skulde
tilvejebringes overvejende sandsynlighed for, at de nævnte buller bør henføres til en
senere tid (hvad der dog neppe er rimeligt), vilde der ikke være det mindste i vejen
for at lade Johannes XV's følge med. Det er, efterat ovenstående var nedskrevet,
bleven drøftet i „Jahrbücher f. d. Landeskunde der Herzogthümer Schl. Holst. L.“ X
3. hefte, af W. Schröder og K. Koppmann, til hvilket tidspunkt de forskellige
forfalskninger rettest bør henføres; den sidste holder især på Limars, den første dels på
Adalberts, men for de fleste bullers vedkommende på en langt senere tid; her er det
dog af underordnet betydning at komme til et sikkert resultat i den henseende, selv
om det overhoved er muligt, thi det synes i intet tilfælde at kunne få nogen
indflydelse på opfattelsen af den nordiske kirkes stilling.. Vi ser således, at det store bedrageri, der
fører til udstedelsen af Innocens II's afgørelse 1133, har sit
mindre forspil i Adalberts velmagtsdage, kun med den forskel,
at det her er de ægte buller, der er forbilled for de uægte,
medens det omvendte senere bliver tilfældet. Der står da kun
tilbage med få ord at omtale den af Benediktus udstedte, af
Klemens og Leo påberåbte bulle. Den er nu tabt og det lader
sig ikke med sikkerhed afgøre, hvem der har udstedt den eller
hvad den indeholdt. Det er dog sandsynligt, at det enten var
Benediktus VIII eller IX, siden den Johannes tilskrevne bulle
kun påberåber sig Nikolaus og Agapitus, medens den sikkert
vilde have taget Benediktus med, dersom denne ikke havde
været fra en senere tid. Af disse to paver er det måske igen
det rimeligste at tænke på den første, der var samtidig med
den virksomme erkebiskop Unvan, medens der dog også kunde
gættes på den sidste, der overlevede Adalberts udvælgelse et
år. Om denne bulles indhold kan der selvfølgelig intet sikkert
siges, men det vil dog formentlig af den samtidige historie
fremgå som sandsynligt, at den i alt væsenligt gik ud på det
samme som det Agapitus tilstod Adeldag: at indvi bisper for
de nordiske folk i pavens navn.

Således står vi overfor det hundredår (936-1043), som
Adam behandler i sin histories anden bog; det omfatter
kristendommens fuldstændige grundfæstelse i Danmark (og Norge).
Til vejledning ved fastsættelsen af forholdet mellem den
nationale kirke i Norden og erkebispedømmet i denne periode er
vi altså henviste til slutninger ud af den forfalskede bulle efter
Adams referat og de historiske forhold i det hele taget.

Agapitus's bulle er dateret d. 2. Jan. 948, og det er
rimeligt nok, at den ægte var fra samme tid, da det måtte
ligge i forfalskerens interesse at sikre sig mod vitterlige fejl i
henseende til pavens opholdssted, skriver osv. Det rimeligste
er vel også at antage, at der aldrig har existeret nogen falsk
original, men at det kun er afskriveren der har rettet lidt på
den, da den skulde sammenstilles med de andre, mod hvilke
den stak alt for meget af; nogen praktisk brug har man neppe
nogensinde havt for den. Der tør derfor også nok tilskrives
en anden mærkeligked ved den nogen vægt. Medens nemlig
både de ældre og nyere ægte buller omtaler Venderne ved
siden af Nordboerne, nævnes de slet ikke her. Gregorius og
Nikolaus gør Ansgar til legat „in omnibus gentibus Sueonum
siue Danorum nec non etiam Slavorum vel in ceteris
ubicumque illis in partibus constitutis -; Klemens underlægger
erkebispen bisperne „in omnibus gentibus S. seu D., nec non
etiam in illis partibus, quæ sunt a meridionali Albia usque ad
fluvium Pene et ad fluvium Egidore -“. Disse to perioder
svarer åbenbart til hinanden, den sidste er en underfundig
fortolkning af den første. Thi medens hine paver bekræfter det
af kejseren oprettede erkebispedømme indenfor rigets grænser
og dertil for erkebispens person føjer den ret at prædike
evangeliet for alle de omkringboende hedenske folk, både
Nordboer og Vender, - så vil den sidste forklare begge dele som
rettede til erkebispedømmet i Hamborg, og den indskrænker
derfor Venderne til dem i stiftet (som imidlertid er bleven
udvidet til Pene, hvorom mere senere hen), for at kunne
insinuere, at Svenske og Danske på samme måde ligger og altid
har ligget indenfor stiftet. Men mellem begge disse buller står
nu den af Agapitus udstedte og nævner slet ikke Venderne.
Dette er vistnok mere end et tilfælde eller en forglemmelse af
afskriveren, det er sikkert begrundet i tidens forhold. Netop
i hine år oprettedes de vendiske bispedømmer i Havelberg og
Brandenborg (946 og 49) af kong Otto I, og alt landet op til
Pene blev lagt under det første af dem. Dermed faldt den
ubetingede ret til mission blandt disse folk bort af sig selv
for Hamborgs vedkommende: det blev nu de ny indsatte bispers
sag at fremme den hver i sit stift [Senere Tilføjelse:] Otto, der var en ven af Adeldag, indsnævrede dog hans
område meget, idet han stadig tænkte på at samle hele Vendland under Magdeburg;
dette lykkes tilsidst 968, da dette erkesæde oprettes og sættes ved siden af Køln,
Trier og Maintz. Hamborg derimod henvises nu til sin nordiske mission. Otto tænker
altså uden tvivl alt bestemt på, at dette forhold til Norden skulde have en lang
fremtid. Heller ikke i Danmark kan der dengang have været nogen som helst tendens til
en emancipation, spørgsmålet var aldeles kirkeligt for den tidsalder, Harald var i den
henseende en hengiven ven af Otto som af Adeldag.. For de Venders
vedkommende derimod, som boede nord for Pene og Elde, var det
aldeles unødvendigt at give en sådan ret, da den var
selvskreven tilligemed erkebispedømmets oprettelse i Hamborg og
dets grænsers fastsættelse. At Agapitus altså ikke omtaler
nogen mission blandt Venderne er et bevis mere på den
opfattelse af de nordiske landes forhold til Hamborg, der her
gøres gældende, det viser at paven (såvel som selvfølgelig
erkebispen) var fuldstændig på det rene med forskellen mellem
de lande, der hørte til stiftet, og dem, der kun stod i forhold
til erkebispens person i sin egenskab af pavelig legat.
Adalbert derimod lod Venderne igen komme frem i pavebrevet i
den svigagtige hensigt at danne en parallel mellem dem og
Nordboerne.

Til den i Agapitus's bulle udtalte opfattelse svarer da
også på det nøjeste to andre træk fra samme tidsrum, der er
overleverede os fra to meget forskellige sider. Det ene er det
sagn hos Saxe, eller rettere den tradition i deri danske kirke,
at en konge Frode, efter først at være bleven døbt på et
Englandstog, sendte bud til pave Agapitus for at bede ham
om lærere i den kristne tro. Denne tradition er nemlig i
enhver henseende såre let forklarlig. Ansgars virksomhed glemtes
selvfølgelig i Danmark; hvad han havde udrettet var ikke af
den betydning og af det omfang, at der kunde vedligeholde
sig en tradition derom, uafhængig af de skriftlige
mindesmærker. Kristendommen hentedes hjem over havet, Thorkil
fik den i Tyskland, Frode i England, det måtte blive folkets
ældste erindring. Først derefter udgår der bud til Rom for at
få ordenlige lærere i hjemmet og bisper til at forestå kirkerne,
og dermed begynder da kirkens grundlæggelse. Traditionen
har her glemt mellemleddet i Hamborg, det er uden væsenlig
betydning, den holder sig til paven som den unge vordende
kirkes naturlige formynder, og det er da i alle tilfælde
mærkeligt, at den har fastholdt det rette navn Agapitus. Hvad
iøvrigt Frode angår, da synes han at være født af en
misforståelse af et oldengelsk digt, men selv om der aldrig har været
nogen regerende konge af dette navn i det 10. århundrede,
så er det dog ret vel muligt, at et gammelt kvad kan have
overleveret dette navn på en dansk høvding eller kongefrænde,
der har henvendt sig direkte til Rom og derved måske endog
foranlediget den kraftigere udvikling af missionen, der spores
fra Unnis tid (sml. Helveg s. 89).

Det andet mærkelige vidnesbyrd fra denne tid er kejser
Ottos brev af 26. Juni 965, hvorved han ifølge den myndighed,
der er given ham ved kejserdømmet (quum imperatoriæ
dignitatis officium esse constat, ut erga divini cultum officii
pervigili cura insistant etc. Lappenberg nr. 41), tillægger
bispedømmerne i Danmark den frihed for afgifter af deres jord
og personer, der var tilstået kirkens mænd overalt i
kristenheden. Der forlyder heri intet om den hamborgske eller nogen
anden tysk kirkes ret, ligesom det er en sag der ikke
vedkommer Otto som tysk konge; han beråber sig kun på
Adeldags opfordring og sit kejserdømmes værdighed (interventu
dilecti archiepiscopi nostri Adaldagi, ac pro statu et
incolumitate imperii nostri). Ligeoverfor dette brev står de kongebreve,
ved hvilke Otto opretter bispedømmerne i Havelberg og
Brandenborg; her er der kun tale om kongens vilje og hans mænds,
de verdslige såvel som de gejstliges, råd; han fastsætter
bispedømmernes grænse og udnævner bisperne selv, der er slet ikke
tale om pavens stadfæstelse [Senere Tilføjelse:] 965 kom Otto tilbage fra Rom som kejser; han kom til
Saxland og begyndte at grundlægge den ny æra; således må også hint brev forklares
(Giesebrecht I 449 f. 459). Harald havde netop dengang vist riget en tjeneste ved ikke
at understøtte Vigmand i Ottos fraværelse. - At Otto ikke har gjort tog til Danmark
for kirkens skyld, ses ikke blot af Widukinds tavshed, men ligger også i hans venskab
med Adeldag: denne stod jo i det bedste forhold til Harald Blåtand..

Adam af Bremen misforstår, og måtte efter de anskuelser,
der herskede i Bremen på hans tid, misforstå, dette forhold,
idet han påstår, at man af „kong“ Ottos brev kan se, at han
i den grad har været herre over Danmark, at han endog har
givet dets bispedømmer gaver. Der er nemlig intet i dette
brev der ligner de gaver, som ellers af landets herre blev
givne til ny bispestole, nemlig indtægterne af jordegods eller
lignende, der er kun tale om det gods, de allerede måtte have,
og de afgifter, der kunde kræves deraf. Tilmed er det ikke
kongen der udsteder dette brev, men kejseren, og der kan
ingen tvivl være om, at der fra først af er lagt en bestemt
betydning heri, skønt Otto III senere stadfæster brevet som
konge. Det var jo netop det man stadig vilde lægge i
kejserdømmet, at det skulde stå over jordens konger, ved siden af
pavedømmet, for at hævde kirkens verdslige interesser.
Ligesom derfor paven uhindret rådede over de danske biskopper,
således kunde kejseren udstede breve om bispestolenes
verdslige forhold; hvorvidt de vilde blive tagne tilfølge, dersom de
kom i modstrid med landets egne love, var selvfølgelig et
andet spørgsmål, som efter hele det mørke, der hviler over hin
tid, nu umuligt kan besvares. Men at Otto III efter Adeldags
udtrykkelige ønske stadfæster dette brev og udvider det til
også at gælde Odense, skønt han kun er konge, vil ikke sige
synderligt, da det kun viser, hvor vaklende begrebet ofte kunde
holdes, der hvor det egenlig kun var formen om at gøre; var
Otto end ikke kejser, så var dog ingen nærmere til at blive
det end han, erkebispen var en gammel mand, der ikke kunde
vente længe med at få den stadfæstelse, han ønskede før sin
død (der indtraf kort efter); blev Otto så engang kejser vilde
han neppe gå fra det, han som konge havde lovet. - Iøvrigt
skal her endnu kun i forbigående bemærkes angående Adam,
at hans opfattelse af hvad der skete ved indvielsen af de
første danske biskopper i Slesvig, Ribe og Aarhus (ved 948),
at nemlig Jylland dengang blev lagt under erkebispedømmet i
Hamborg (eo tempore - Judland - Hammaburgensi
episcopatui subiecta est, II 3), skønt den er falsk, på det bestemteste
viser, at han endnu ikke kendte den senere påstand, at
allerede Ansgar og Rimbert havde været. Nordens erkebisper ;
han daterer Jyllands optagelse i stiftet fra Adeldags, øernes
altså fra en endnu senere tid; videre gik man altså endnu

[Senere Tilføjelse:] De til år 1133 forfalskede 6 buller er altså senere end
1072. - Adam gør tydelig forskel mellem Norden og Hamborg stift, IV 13: „unde (a
Slia lacu) incipiunt fines Hamb. parrochiæ qui . . . porriguntur usque ad Panim flumen.“
ikke i Adalberts dage, og hertil er den moderne tyske
videnskab da også med dr. Koppmann kommen tilbage.

Imidlertid udbredtes kristendommen her i riget i Harald
Blåtands og Adeldags tid; Jellingestenen med sit billed af den
korsfæstede er et enkelt monumentalt, de skriftlige kilder,
Vidukind og sagaerne, et fyldigere vidnesbyrd derom (sml. Helveg
s. 101 og 118). Derefter kom de store erobringers tid; Sven
Tveskæg og Knud den store henvendte al deres opmærksomhed
på England og det stolte rige måtte bøje sig under deres spir.
Heraf fulgte der da atter en rig Vexelvirkning, og ligesom
i det 9. århundredes sidste menneskealder fortrængtes den
tyske indflydelse af Vestevropas, dennegang vistnok udelukkende
Englands. Det var ligesom to forskellige strømninger der
skiftedes til at sende deres bølger ind over vort fædreland, og
der kan ingen tvivl være om, at jo denne forskellighed bidrog
meget til, at læren kunde blive selvstændig tilegnet og dybt
optaget i folkets bevidsthed. Hvad derfor missionen i
Adeldags tid havde levnet, det fuldendtes af engelske og
engelsk-danske klerke i Svens mange fredelige år og under Knuds,
ved sin evropæiske glans bedårende regeringstid. Det var i
denne periode det kom til det første os bekendte sammenstød
mellem erkebispen i Hamborg og en nordisk konge. Vi
kender desværre kun de herhenhørende begivenheder af Adams
fremstilling, der både er fjernet alt for langt fra dem i tiden
og selvfølgelig ser dem fra et bestemt partistandpunkt; men
på den anden side lader hans gode vilje og redelige fortælling
af det, han har hørt, det dog skinne igennem, hvad det var
striden drejede sig om og hvorledes den blev bilagt. Knud
lod ikke blot præster komme her til landet fra England, han
lod også biskopper indvi derovre for at give dem bispedømmer
i Danmark. Unvan, der dengang var erkebiskop i Hamborg
(1013-29), var mand for at træde op herimod, han var ikke
blot en myndig karakter, men tillige beregnende og snild,
stadig beredt til at bruge de skatte, kirken i tidens løb havde
samlet, til sine hensigters opnåelse. Det synes at fremgå af
Adams ord, at ikke så få biskopper efterhånden blev sendte
hjem fra England, uden at erkebiskoppen lod sig forlyde med
noget. Rimeligvis har han først søgt pavens fornyelse af det
apostoliske kald, der neppe udtrykkelig var overført på
Adeldags efterfølgere. Til denne tid må da vistnok netop den
tabte bulle af Benediktus henføres, således at det var med den
i hånden Unvan endelig vovede at bryde overtvert og uden
videre anholde en af Knuds engelske biskopper. Det var
Gerbrand, som var bestemt til Roskilde, det gik ud over. Han
var indviet af Edelnod, erkebiskop i Canterbury (1020-38),
og hertil vilde det svare meget vel, om man kunde antage, at
den falske bulle, der tillægges Benediktus VIII, med hensyn til
udstedelsestiden svarede til den tabte ægte; den er nemlig
dateret 1022, to år før pavens død. Ved denne tid må det i
alle tilfælde rimeligvis have været at Unvan troede sig stærk
nok til at trodse Nordens mægtige konge. Gerbrand, siger
Adam, blev snart vunden af den indsmigrende erkebiskop, han
gik endog i spidsen for de mænd, denne sendte til kongen i
England for at lykønske ham til de store sejrvindinger og tale
Hamborgkirkens sag for ham. Adam fortæller et andet sted,
at Unvan vidste at bruge kirkens skatte i rette tid og på rette
måde til at vinde lunkne venner og formilde sine fjender:
Nordens vilde konger kunde ikke modstå hans gavmildhed og
de engelske biskopper bøjede sig for hans guld (II 47. 48).
På den måde kom det til et forlig; Knud anerkendte den
pavelige legation og lod bisperne, som han havde valgt,
fremstille sig i Bremen for at modtage indvielsen eller, om de var
viede i England, vedkende sig det forhold, der af kirkens
overhoved var oprettet mellem dem; Unvan så på sin side gennem
fingrene med den selvrådige konge og anerkendte de bisper,
han sendte til ham, „og som han fandt skikkede til embedet“,
tilføjer Adam forsigtig (alios vero in Anglia ordinatos, pro
amicitia regum, cum satisfacerent, ad aedificandam dimisit
ecclesiam, II 47). Det behøver vel neppe at tilføjes, at det
stadig var kongen der valgte bisperne og gav dem embedet;
der kunde ikke opstå tvivl om hans ret dertil, kun han var
konge i Danmark, og han var anerkendt som kristelig konge
af kirken; men kirkevæsenet var på den anden side så lidet
ordnet, at ingen anden kunde have nogen af ham uafhængig
ret i den henseende.

Før vi slutter omtalen af denne periode af den danske
kirkes udvikling i forhold til Hamborg, er der endnu et punkt
der i al korthed skal fremdrages, nemlig den især af Helveg
på flere steder opstillede modsætning mellem Jyllands og øernes
bispedømmer, således at den engelske indflydelse og dermed
den rent nordiske karakter skulde været større her, den tyske
hist. Denne anskuelse er kun en affødning af Tyskernes
theori om en ældgammel modsætning mellem halvøens og
øernes beboere, en theori der blomstrede i Dahlmanns
tvedeling af det gamle danske rige og satte frugt i Fr. Hammerichs
tredeling efter de gamle landskabslove. Ligeoverfor denne
theori må det bestandig holdes fast, at en social forskellighed
ikke begrunder en politisk adskillelse eller modsætning, ligeså
lidt som en lighed hist begrunder en lighed her. Danmark
har ikke blot, tiltrods for sundene og de forskelligheder der
holdt sig til den nyere tid i lovgivning og sprog, været et
samlet rige, sålangt historien går tilbage, men det har også
delt politisk og kirkelig udvikling fra de ældste tider. Adam
synes rigtignok at opfatte det anderledes, hvad der jo er
forklarligt nok, da han hørte hjemme i et rige, hvor stammernes
forskellighed og indbyrdes fjendskab spillede en så stor rolle,
men han har kun ringe held med sig i de vidnesbyrd, han
tror at finde for sin anskuelse. Når han således blandt de
bispesæder, Knud besatte med Engelskmænd, særlig nævner
Skåne, Sælland og Fyn, da synes der herved ganske vist at
foresvæve ham hvad han før har sagt om, at Jylland blev
underlagt Hamborg; men mere end en løs antydning er det
heller ikke, thi han siger selv, at dette kun er exempler, men
at der kom „mange“, altså vel også til jydske stole. På den
anden side siger han udtrykkelig, at de først indviede jydske
bisper tillige fik øerne under sig, og vi ser da også Otto III
tage sig af Odense bispestol med samme kongelige velvilje
som af de andre. At den geografiske nærhed iøvrigt
selvfølgelig altid har nogen betydning i slige forhold skal ikke på
nogen måde bestrides; ligesom den første kirke blev bygget i
Slesvig og den næste i Ribe, således bidrog vistnok mange
ydre forhold til at grundfæste kristendommen tidligere i landets
sydlige egne end i de nordlige og østlige; men at den ofte,
ja måske i reglen, i politisk henseende har den modsatte
virkning, så den gør modsætningerne skarpere og bevidstheden om
dem klarere, afgiver ikke blot vore dage et slående bevis på,
men det fremgår alt af mange træk i tidligere tiders historie.

Hermed er da vistnok rækken af de kendsgerninger, der
kan give oplysning om den danske kirkes forhold i det store
og udadtil, for dette tidsrum udtømt. Det synes utvivlsomt at
fremgå af dem, at der i de første 200 år ikke var tale om
nogen afhængighed af erkebispedømmet i Hamborg, men at
den nordiske kirke retslig lå umiddelbart under paven, som en
„stridende“ kirke, der endnu ikke havde kunnet organisere sig
ud af sig selv og altså måtte ty til den apostoliske
myndigheds bærer i Vesterlandenes trossamfund, siden den politiske
selvstændighed, de nordiske folk levede under, udelukkede
enhver anden form. Erkebispen af Hamborg havde i det sidste
hundredår været bærer for denne myndighed ved pavens
udtrykkelige beskikkelse; han havde indviet de nordiske biskopper,
skaffet dem kejserlige privilegier(!) og ladet sig selv indvi af
dem som sine lydbisper. Og det må da også siges til ære
for disse erkebiskopper, at der fra deres side heller ikke endnu
foreligger noget forsøg på at lægge andet eller mere ind i det,
der var overdraget dem: man synes tvertimod fra alle sider
at have været enig om hovedsagen. Det var imidlertid neppe
af overdreven samvittighedsfuldhed, man hidtil havde undladt
at fremme sin sag ved underfundige midler - thi alt før 1012
antager dr. K. at bullerne vedkommende klostrene i Turholt
og Ramesloh er bleven forfalskede -, men fordi fristelsen
endnu ikke var kommen. Med Knud viste faren sig for første
gang i en truende skikkelse - og havde han været så djærv
en konge for Danmark som han var for England, så havde
han sikkert ladet den voxe Bremerklerkene over hovedet -,
den danske kirke begyndte at organisere sig, bispernes
nidkærhed havde ingen hedninger flere at vende sig imod, den
begyndte at rette sig mod det forældede missionsforhold til
Hamborg. Intet var da heller naturligere under de givne
forhold end at dette ophørte af sig selv. Enhver ny pave kunde
undlade at overdrage sin myndighed over den nordiske kirke
til en tysk erkebiskop, eller ved enhver erkebisps død kunde
paven undlade at overdrage den til hans efterfølger, og
samtidig kunde den overdrages til en dansk biskop; ingen vilde
kunne modsætte sig denne udvikling, der i enhver henseende
var naturlig og billig, idet den både stemmede med de
retslige forhold og med den ny kirkes naturlige krav. Der kan
da heller ikke være tvivl om, at dette har fores vævet danske
mænd allerede i Knuds tid og at det har været denne tanke,
der har gjort Unvan så villig til at tåle kongens egenmægtige
indgreb i hans myndighed, af frygt for at en større modstand
skulde føre til et brud. Således blev det undgået dengang;
den tyske erkebiskop kunde håbe på gunstigere tider, da
Danekongens vælde var mindre, hans egen eller hans efterfølgeres
større, - de danske bisper tog mod Unvans gaver, brød sig
lidet om hans højhed og trøstede sig vel ligeledes med at
fremtiden vilde 'klare forholdene af sig selv. Dengang fik
imidlertid Hamborgerne ret, i Adalbert fik erkebispedømmet en
repræsentant, imod hvem selv Sven Estridsøn og biskop
Vilhelm intet formåede, og den danske kirkes organisation truede
med at fuldbyrdes på en for rigets og folkets selvstændighed
såre uheldig måde.

Adalbert besteg erkebispestolen i året 1043, omtrent
samtidigt med at Sven Estridsøn begyndte kampen for at vinde
Danmark tilbage fra den norske Magnus. Det var den mest
fremragende karakter i hele rækken, en selsom blanding af
verdslige og kirkelige evner og fejl [Senere Tilføjelse:] Til Adalberts historie mærk brevet til Fulco i Korbie om
Ansgars relikvier og broderskab i mindet om ham (Mabillon, Acta s. Bened. ord. IV,
2, 125); han nævner her: Friser, Danske, Vender, Normænd og Svenske „og andre“
som omvendte af Ansgar!. Han og hans hele livs
gerning har fundet en, man kunde fristes til at sige hensynsløs
forsvarer i dr. C. Grünhagen, hvis skrift om ham foran er
nævnt i forbindelse med dr. Koppmanns afhandling. Dr. G.
gør det til sin opgave at lægge den bedste mening i alt hvad
Adalbert har foretaget sig, at se hans liv i en stor ides
belysning og undskylde hans fejl som menneskelige
skrøbeligheder. Dette kan nu i og for sig være godt nok, men i
historien er det et fejlgreb, thi her gælder det ikke om at
være skånsom, men retfærdig, da det er umuligt at hæve en
enkelt, selv der hvor han står i skygge, uden tillige at
nedsætte andre på en uretfærdig måde. Dr. G. går imidlertid ud
fra, at alle samtidige har været uretfærdige mod Adalbert, selv
Adam af Bremen, der dog ser op til ham som en åbenbaring
af noget stort og sjældent, og som kendte ham af daglig
omgang. Heri går han dog øjensynligt for vidt; er der
nogensteds hvor Adam viser virkelig evne til historisk skildring, da
er det tilvisse netop i den tredje bog, der alene omhandler
Adalbert; han taler her som den der er vel underrettet og den
der har forstået, hvad der var det væsenlige i tidens
omvæltninger i den kreds, han havde sat sig for at skildre; Adalbert,
der i mange henseender var disse begivenheders midpunkt,
opfattede han uden fordom, og hans fremstilling af ham er
hverken en lovtale eller et angreb, men noget af begge dele,
altsom mandens forskellige sider syntes at udkræve det.
Således opfattes den også af W. Giesebrecht i hans „Geschichte
der deutschen Kaiserzeit“ (hvor dog også de første to bøger
af hans historie, der er af ulige mindre værd, roses på
sædvanlig måde). Giesebrecht siger nemlig i sin „Übersicht der
Quellen und Hülfsmittel“ til 3. del, s. 1054: - „für die
hier behandelte Periode ist es (Adams Werk) besonders wegen
der vortrefflichen Schilderung Erzbischofs Adalberts wichtig.
Adalbert hat keinen Biographen gefunden, doch sind wir durch
Adam besser über ihn unterrichtet als über irgend einen seiner
Zeitgenossen. An Adams Urtheil über Adalbert muss man sich
halten; denn es beruht auf genauer Kenntniss und ist in einer
Weise ausgesprochen, welche der Pietät und Wahrheitsliebe
des Autors gleiche Ehre macht.“

Adalberts karakter er ikke så vanskelig at forstå som dr.
G. synes at antage. Han er en af disse mænd som især
fødselsaristokratiet ikke sjælden frembringer, ligesom
forudbestemt til enten at henrive og fastholde, eller frastøde og
oprøre folk som de er flest. Smuk, rig og gavmild, veltalende
og vittig, et klart hoved, beåndet af det ideelle, der griber ham
mægtigt hvor det træder ham imøde: som kongelig storhed
ikke mindre end som ydmyg selvfornegtelse, synes han skabt
til at gå foran i tidens kampe og vise vej i dens gådefulde
bestræbelser. Men uden mådehold og selvbeherskelse, uden
syn for sine egne brøst, men bidende og skånselsløs overfor
andres, med en ustyrlig ærgærrighed og en god del
forfængelighed synes han at måtte komme i kollision med alle og at
måtte blive hadet af de mange, han sårede på sin vej. Deraf
kommer det stærke spil af held og uheld i hans liv; går det
godt, da hjælper ligesom alt til at bære ham frem; forlader
lykken ham et øjeblik, da viser det sig, at hans venner var
skjulte fjender, og at hans fjender hadede ham som døden, og
alt bryder på en gang løs over ham, medens han selv synker
sammen i fortvivlelse, - indtil lykken atter smiler, og den
næsten opgivne skude sætter det ene sejl til efter det andet
og hejser alle sine flag.

Neppe var Adalbert i en ung alder bleven erkebiskop, før
han vidste at indynde sig således hos kong Henrik III, at han
blev hans næsten uadskillelige ledsager og medarbejder i alle
rigets indre og ydre anliggender. Han fulgte denne sjældne
fyrste på det mærkelige tog til Rom 1046 og var vidne til,
at tre paver blev afsatte og en fjerde, hans ungdomsven og
fælle Klemens II, besteg det hellige sæde efter hans anbefaling.
I denne stilling var Adalbert tilfreds og lykkelig; alt gik vel
for ham derhjemme i stiftet, hvor en ny ånd snart begyndte
at gøre sig gældende, og kejserdømmets store ide, at danne
en fast verdslig magt, hævet over de smålige hensyn, der gjorde
sig gældende blandt hertuger og grever, greb ham med hele
det trylleri, som kærligheden til og stoltheden over fædrelandet
og dets hæder, tilligemed hengivenheden for kirken og de store
tanker, den satte i bevægelse, kunde udgyde over den. Det
Henrik vilde var at rense kirken for det verdslige og netop
derigennem knytte den til kejserdømmet som udtrykket for
den højeste jordiske vælde, retfærdighedens håndhæver, det
kirkelige livs ydre værn og støtte. Han døde uden at opnå
varige resultater; hans søn og efterfølger var et sexårigt barn,
og inden han havde nået den voxne alder var opgavens
løsning umuliggjort: thi imidlertid havde den store Gregorius som
almægtig kardinal lagt alting tilrette for gennemførelsen af sin
opfattelse af kirkens og statsmagtens reformation: for ham stod
kirken som det ypperste, også i verdslig henseende, kun den
var istand til at afgive en varig grundvold for freden og
retfærdigheden, al verdslig magt måtte derfor i sidste instans
gøres afhængig af den.

Da Leo IX, den sidste pave der var valgt og regerede
uden Hildebrands indflydelse, og for hvem kirkens reformation
var hovedsagen, og kejser Henrik var døde (1054 og 1056),
siger Adam, forlod lykken og besindigheden Adalbert. Vel
lykkedes det ham at erhverve en plads i den unge kong
Henrik IV's formynderskab, men hans indflydelse på drengen
dadles, og det viste sig, at han ikke forstod alene at stå i
spidsen for et stort riges indviklede anliggender. Hvor
arbejdsom, snild og opfindsom han end havde været ved siden af
Henrik III, det nyttede ham kun lidt nu, da det gjaldt om at
hævde en fremragende plads, der var afhængig af manges gode
vilje; hvor fortrinlig han end havde været som den anden
mand i riget, kun afhængig af den første, så lidt egnede han
sig til selvanden at være den første. Erkebispedømmet
forfaldt i denne tid, de saxiske fyrsters fjendskab voxede fra dag
til dag, og da det lykkedes Adalbert at få Anno af Køln, med
hvem han delte den højeste magt, fjernet og den 15årige
Henrik erklæret for myndig, forbedrede det så lidt hans
stilling, at han endog blev fuldstændig fjernet fra hoffet og måtte
tåle de største ydmygelser i sit eget hjem (1066). Vel lykkedes
det ham atter nogle år efter at komme tilbage til sin gamle
plads ved kejserens side, men hans livskraft var udtømt, og
han døde, opfyldt af planer om hævn og om kongemagtens
forøgelse (1072).

Det må indrømmes dr. Grünhagen, at dette liv vel var
en omhyggelig undersøgelse værd; selv om slige karakterer
vel neppe er så sjældne, som han forudsætter (han
sammenligner ham med Alkibiades, s. 50 f.), så er det dog sjældent,
at de sættes i forhold, der i den grad egner sig til at udfolde
og lade dem komme frem i alle deres konsekvenser. Dr. G.
har dog neppe løst sin opgave på en tilfredsstillende måde,
selv om han har samlet ikke så lidt stof og utvivlsomt har
behandlet sin opgave med stor interesse. Han har ikke
tilstrækkelig klart gennemskuet Adalberts handlinger i det enkelte,
og han har grebet fejl i den ide, han tror at skimte gennem
dem som helhed. Dette var, som skriftets titel antyder, efter
hans mening ideen om et nordisk patriarkat.

Dr. G. er ikke den første, der lægger en ganske særdeles
vægt på denne ide. Uden dermed at ville påstå, at den ikke
alt tidligere er kommen frem, skal her kun henvises til
Lappenbergs udtalelse i fortalen til det hamborgske diplomatarium,
hvor han forsvarer den plan han har fulgt, at optage en række
oldbreve angående erkebispedømmets ældre forhold, netop ved
at henvise til dets store bestemmelse: „So möge man es denn
billigen, siger han (s. XVI), wenn wir dem Gedanken des
grossen Karls folgend, welcher die eigenthümliche Lage
Hamburgs zur Förderung des Christenthums und fränkischer
Bildung erkennend, diese Stadt so hoch stellte, dass, wenn von
den schwachen Nachfolgern unterstützt, sie neben Rom und
Byzanz den Sitz eines neuen Papstthumes hätte werden müssen,
welches die Entwickelung des Nordens fördernd, zugleich den
Kaisern in ihren Kämpfen mit dem Bischofe von Rom die
festeste Stütze dargeboten und durch das nordisch-germanische
Geisteslicht eine reinere Kirche erbauet hatte, so möge man
es wenigstens entschuldigen, wenn der Geschichtsforscher jeden
Strahl jenes Gedanken auffangend, jedes Steinchen des nur
begonnenen Riesenbaues sammelnd, denselben bis zu seinem
letzten Erlöschen verfolgt“. Her findes igrunden udtalt alt det,
dr. G. kommer frem med i sin udførligere udvikling, kun at
han (efter Rettbergs kritik, se s. 5 anm.) holder sig fri for
den middelalderlige tilbøjelighed at henføre alle store ideer til
Karl. Han ser alt i erkebispedømmets oprettelse ved en
„forening“ af Hamborg og Bremen et varsel om dets store
betydning: på den ene side at være et midpunkt for en tysk, på
den anden for en international virksomhed. Men varslet er
her som det der varsles om: Hamborg og Bremen blev aldrig
„forenede“, og Hamborg blev aldrig sædet for nogen
verdenskultur, hverken ved sit erkebispesæde eller, som Lappenberg
også antyder, ved sin handel. I den almindelighed, hvormed
Lappenberg fremsætter planen, uden egenlig at knytte den til
nogen bestemt tid (han synes at gå ud fra, at den foresvævede
hele den ældre middelalder), er der imidlertid noget bestikkende
ved den; ikke fordi der er noget i selve hin tid, den lader sig
knytte til, men fordi noget lignende blev fuldbyrdet ved Luthers
reformation. Det er da også åbenbart kun tanken om denne,
der har vakt ideen om et nordisk-tysk patriarkat. Havde
Henrik III blot levet noget længere, mener G., da vilde det
være bleven oprettet, omfattende de nordiske riger, det saxiske
land og Vendland (indtil Pene); kejseren vilde samtidig have
flyttet rigets tyngdepunkt fra Sydtyskland og Italien til
Nordtysklands slette - (han byggede sig et slot i Goslar) -, og
patriarkatet vilde derved have opnået en overlegen stilling over
de andre tyske bispedømmer og måske, ved hjælp af de danske
fordringer på England, tillige over dette rige! Det ligner de
tyske lærde at udruge en sådan ide 7-800 år efterat den
skulde være trådt i live. Hamborg stillet ved siden af
Konstantinopel og Rom! Den mindste erkebiskop i Tyskland stillet
i spidsen for en udvikling, til hvilken der ikke fandtes og
ikke kunde findes de mindste spirer på en tid, da det netop
var de sydlige gammelkristne lande, der lå i opposition mod
pavedømmet, medens de nordlige, nylig omvendte, støttede det
og så op til det! Tanken vilde, om den var bleven undfanget
i hin tidsalder, ikke have været ophøjet, men tåbelig og
urimelig.

Der er da i virkeligheden heller intet der taler for, at den
har været næret af nogen; Adam kender den ikke, og selv i
det han omtaler: et patriarkat, omfattende de to tyske stifter
Hamborg og Ferden og de 3 nordiske riger, kalder han den
en frugt af Adalberts hovmod og tåbelige drømme. Det
erkebispen tænkte på var at oprette en egen kirkelig værdighed,
der skulde stå i samme forhold til erkebispedømmet, som dette
står til bispedømmet; han selv vilde dele sit stift (efterat have
tilegnet sig Ferden) i 12 små bispedømmer, Danmark skulde
have en egen erkebiskop, Sverig og Norge rimeligvis også i
tidens løb. Han vilde da have en vis overhøjhed over dem,
have ret til at holde synoder o. l.; pavens magt skulde
udøves gennem ham, ligesom den udøves gennem erkebiskoppen
overfor bisperne; det var kort sagt et nyt mellemled i
hierarkiets store organisme, hvis hoved paven var og skulde
blive Sml. Adam III 70: (A.) gloriatus, se duos tantum habere dominos, hoc est
papam et regem, quorum dominio jure subjaceant omnes seculi el ecclesiæ
potestates..

Således tænker Adam sig dette patriarkat, og der er ikke
mindste grund til at tro, at Adalbert har havt nogen anden
forestilling om det, en højere ide kunde ikke passe dertil.
Adalbert var overhoved ikke den mand, der egnede sig til at
være bærer for en ide, ligesålidt som han selv var båren af
det ideelle. Med sin høje dannelse og sin rigt udstyrede
personlighed greb han ind i begivenhedernes gang, dreven af
ærgærrighed og lyst til at handle, beåndet af tidens ideer, men
uden at have hengivet sig til nogen af dem med den
inderlighed, der ene er istand til at adle et sådant menneskeliv.
Hvor skånsomt man end vil bedømme ham, vil det være
umuligt at komme bort fra den erkendelse, at det er
kejserhoffets glans og kejservældens magtfylde, der bedårer ham og
lænker ham til de to Henriker. Han havde sans for andet
end dette, det skal villigt indrømmes; han toede de fattige
pilgrimmes fødder og han var nær ved at gå til Norge og
Island som ordets forkynder; men det viser kun, hvor let
bevægeligt hans sind var, hvor ustadig tankerne søgte omkring
efter det usædvanlige, opad, nedad og udad. Der er noget
glimrende i hans løbebane, men man søger forgæves noget
stort eller endog blot noget fuldbårent og helt. Og allermindst
kan tanken om at oprette et patriarkat gøres til dens mål,
endog i den grad, at han efter dr. G.'s mening skulde have
afslået pavestolen for at sætte den iværk. Det er nok muligt,
at han i sine senere år har ytret, at han selv kunde være
bleven pave, dersom han havde villet, som Adam fortæller,
men efter alt hvad vi ved om ham må denne lejlighed enten
aldrig i virkeligheden have været budt ham, eller den er under
de givne forhold forekommen ham som et ringere vilkår end
at følge kejseren og hans lykke.

Dermed må vi da opgive ikke blot dr. Grünhagens
opfattelse af Adalbert, men også Lappenbergs opfattelse af
erkebispedømmet. Skulde den have nogen sandhed, måtte det da
være netop nu, i Adalberts plan om patriarkatet. Det er ikke
blot en løs og urimelig Hypothes, at Karl den store har tænkt
på en tysk-nordisk kirke, men der er heller ikke mindste spor
deraf i den følgende tid, indtil Adalbert. Og efter hans dage
kan de endnu mindre søges; thi fra den tid af gjaldt det kun
om ved alle midler at fastholde den usandhed, at de nordiske
riger hørte til erkebispedømmet, uden at et glimt af nogen ide,
højere end den der endnu den dag idag sender Hamborgs
sønner omkring til alle Nordens lande, oplyser hine klerkes
færd; det er som en skæbnens ironi, at Lappenberg selv skulde
komme til at sammenstille disse to ytringer af Hamborgs
„mission“ i Norden.

Vi må da begynde undersøgelsen af Adalberts forhold til
erkebispesagen og patriarkattanken forfra på et nyt grundlag.
Dette grundlag er pavebullerne, således som de nu efter det
foregående må opfattes. Den første af disse buller er, som
oftere omtalt, udstedt af Klemens II, d. 24. April 1047, kort
før Adalbert i følge med kejser Henrik forlod Italien, efterat
have fulgt sin ven, den nyvalgte pave, gennem Syditaliens
blomstrende egne. Der kan da ikke være tvivl om, at den er
bleven således som han ønskede det, ikke blot i
overensstemmelse med de buller af Nikolaus, Agapitus og Benediktus,
som den påberåber sig, men således som de to venner
dengang og vistnok alt tidligere havde tænkt sig forholdene
ordnede. Klemens II - hans tidligere navn var Svidger -
var alt 1032 kommen til Bremen tilligemed Adalbert, begge
i følge med den til erkebiskop valgte provst Herman i
Halberstadt. Efter hans død vendte de rimeligvis begge tilbage hertil,
og senere blev da Svidger biskop i Bamberg (1043-46) for
derfra at bestige pavestolen, medens Adalbert efterat have
været provst i Halberstadt blev valgt til erkebiskop i
Hamborg. Hvad der nu kom til udførelse i pavebullen var da
Bremerkirkens kæreste tanke og dristigste håb. Det gjaldt om
at bevare forbindelsen med de nordiske riger, og det ikke blot
således, at den forlængedes for enkeltmands levetid, men
således at den kunde holde for bestandig. Til den ende var det
nødvendigt at indlemme dem i det hamborgske erkebispedømme,
at gøre de nordiske bisper til lydbisper af erkebiskoppen af
Hamborg som sådan. Var dette først sket, da kunde man
påkalde de kirkelige love til gunst for et stifts udelelighed
uden biskoppens indvilligelse. Adam fremfører denne tanke
som almenbekendt, den må da vistnok have været gængs
blandt klerkene i Bremen. I de anmærkninger, Lappenberg
har skrevet til Adam (dels under textudgaven, dels og især i
afhandlingen om hans kilder i Archiv für ältere d.
Geschichtskunde VI 803), henviser han til det afrikanske koncil af
397, der besluttede, at der ikke indenfor et bispedømmes
område kunde oprettes et andet uden biskoppens samtykke.
Hvorvidt imidlertid denne bestemmelse kunde få anvendelse på
erkebispedømmet i Hamborg, når man dertil regnede de
nordiske lande, måtte vistnok komme til at bero på pavernes
fortolkning; skal man tro Adam (III 32), var den gunstig for
Bremen.

Klemens II's bulle bekræfter alt hvad de tidligere paver
Nikolaus, Agapitus og Benediktus har indrømmet
erkebispedømmet: „også dem, der nu ved Guds nåde er omvendte til
kristendommen, nemlig bisperne blandt alle de Svenskes og
Dan skes stammer såvel som i de egne, der ligger øst for Elbe
indtil floderne Pene og Ejderen, således at de skal blive
under eder og eders efterfølgeres, de hamborgske erkebispers
højhed, og alt hvad I ved Guds nådige hjælp og ved egen
anstrængelse kan udrive af vantroens vildfarelse og vinde for
kirken, det skal evigt og urokkeligt blive eder underlagt,
både folk og lande“ (- ita ut sub vestra vestrorumque
successorum, Ammaburgensis ecclesiæ archiepiscoporum maneant
potestate, - - vobis vestrisque successoribus perpetualiter
tenendum, inviolabiliter tenere censemus). For at give denne
afgørelse noget af alderens ærværdige støv, lavedes derpå den
falske bulle af Johannes XV, med selvsamme indhold, som
forhen er eftervist. - Men Adalbert kom snart ud over dette
standpunkt; Sven Estridsøn fremsatte åbent sin fordring om
at få et eget erkebispedømme oprettet, og det var i sig selv
så billigt et ønske, at Adalbert måtte indse det vanskelige, ja
umulige i at modsætte sig dets opfyldelse. Hans urolige og
stolte sjæl udkastede da planen til at skabe et patriarkat i
Hamborg: der skulde bevares et overordnet forhold af det
tysk-vendiske over de nordiske erkebispedømmer. Hans
forhold til Leo IX, der besteg pavestolen 1049, var særdeles
godt; på den store almindelige synode ved Maintz, hvor paven
søgte at formå Tysklands gejstlighed til at antage hans
reformatoriske grundsætninger, vandt han ham fuldstændig ved sin
skarpe dømmekraft og brændende iver for kirkens anliggender.
Leo bekræftede da også d. 6. Jan. 1053 det hamborgske
erkesædes privilegier efter de samme tre pavers forbilled som
Klemens II. Det ligger nær at antage, at en eller flere af de
gamle buller ved den lejlighed blev forelagte paven i en
forfalsket skikkelse, uden at der dog kan tænkes på nogen af
dem, vi nu har, da de er fra en endnu senere tid [Senere Tilføjelse:] Neppe! man kunde kun gøre paven opmærksom på de
forandrede politiske forhold i Norden.. Leo
gentager ikke blot hvad Klemens har indrømmet, men føjer til de
Danske og Svenske også „Normændene[Senere Tilføjelse:] Tidligere har man åbenbart tænkt sig Normænd blandt
de Danske., Island, Skridfinland,
Grønland og alle de andre nordiske folkefærd“. Dertil gøres
Adalbert til pavens legat blandt disse folk, og det tilstås ham
og hans efterfølgere at indvi biskopper, såmange og hvilke han
vil, til hedningenes omvendelse og til hine kirkeprovinser.
Desuden får han tilladelse til at smykke sig med mitra, sidde
tilhest ved visse højtidelige lejligheder og lade et kors bære
foran sig, ligesom retten til at bruge palliet udvides. Det
samme gentog Viktor II kort efter sin udvælgelse, d. 29. Okt.
1054 (Leo døde d. 19. April 54), og Adalbert sørgede for også
at få disse privilegier antedaterede ved to falske buller fra
912 og 920 Skønt dette vistnok er det sandsynligste forhold, skal det dog bemærkes, at
Adams ord om Adalbert (potentiam archiepiscopalem longe lateque in exteras
protendebat nationes, III c. 70) tilsyneladende taler for, at forfalskningerne er af senere
datum. Adam tænker imidlertid sikkert ikke på privilegierne, som han i reglen
gengiver temmelig vilkårligt, og som han senere omtaler særligt for Adalberts
vedkommende, men på den faktiske tilvæxt i myndighedsområde som erkebispen fik, især ved
bispevielserne til øerne i Nordhavet..

Men dermed var da også hans virksomhed i denne
retning tilende; efter Henriks død blev han altid mere dragen
ind i de politiske forviklinger, og om han end af og til med
iver vendte sig til sin gerning i hjemmet og i Danmark, så
formåede han dog intet mere at udrette til sine planers fremme;
tanken om et patriarkat blev Opgiven. Vi skal nu se,
hvorledes man fra dansk side stillede sig til den skete forandring
i retsforholdet mellem den nationale kirke og erkebispedømmet.

Sven Estridsøn fuldendte som bekendt rigets kirkelige
organisation; til de 2 bispedømmer på halvøen (Slesvig og
Ribe, Århus havde længe været nedlagt) føjede han 3 andre
(Århus, Viborg og Børglum), til de 2 på øerne (Odense og
Roskilde) ligeledes 2 i Skåne (Lund og Dalby). Alle disse
bisper modtog indvielsen i Bremen, ligesåvel som de samtidige
svenske og den første islandske biskop Islejf (1056); Adam
siger, at Adalbert i det hele indviede 20. Dette var
erkebispens gamle ret, ligefra Agapitus's tid af, og kun den norske
konge Harald Hårdråde synes at have sat sig ud over det,
ved ligesom fordum Knud den store at tage sine bisper fra
England. Men videre var man heller ikke tilsinds at gå i
Danmark; da Adalbert vilde holde en stor kirkedag i Slesvig
- (han vovede dog ikke at stævne Nordens biskopper til
Hamborg) -, udeblev de fleste af de tilsagte, og det lykkedes
ham ikke at få Ejlbert i Odense til at møde for sin domstol:
de andre danske biskopper billigede hans vægring. Kong Sven
og Adalbert mødtes ofte for at tale om kirkelige sager, men
stadig ved Ejderen, der hvor også danske og tyske udsendinge
og fyrster kom sammen. Det viser opfattelsen af erkebispens
rent udvortes stilling til kirken, han var kun rådgivende
overfor dens herre, kongen Adam III 20. III 11: Adalbert vil banlyse Sven for ægteskabet med hans
frænke; derpå svarer Sven med trusel om at hærge stiftet. Da paven imidlertid
skriver, føjer han sig, ham anser han for kirkens herre. Senere søgte Adalbert at
forsone Sven, han føler, at han er gået ham for nær (III 17).. Det er ret betegnende at lægge
mærke til de udtryk, der i denne tid bruges af og om
Adalbert i henseende til hans forhold til Norden. Selv kaldte han
sig ikke som hans forgængere „erkebiskop i Hamborg“, men
„det hellige romerske og apostoliske sædes udsending (legatus)
og alle nordiske folks erkebiskop, ligesom også den hamborgske
kirkes uværdige forstander“ (1059 o. fl., Lappenberg nr. 80
o. fl.). Til Harald Hårdråde skriver pave Alexander II, at
han ikke må lade sine bisper vi i Frankrig og England, men
af Adalbert i Bremen; paven er nemlig kirkens hoved og
styrer, men på grund af den store afstand har han indsat hin
erkebisp til sin stedfortræder og udsending (vicarius et legatus,
vice nostra fungens). De danske biskopper tiltaler han
således: „Alexander osv. - hilsen og apostolisk velsignelse til
alle bisper, der er ansatte i Danernes rige, og som er
undergivne det apostoliske sæde og vor stedfortræder“ (Adam, schol.
70 og III c. 70). Det er tydeligt nok, at det gamle forhold
her overalt blandes med noget nyt; retten til at indvi
biskopper skal udvides til at øve kirkens disciplin og en
almindelig tilsynsret, ligesom også til at føre forsædet der hvor
rigernes kirkelige anliggender forhandles. Dette mødte imidlertid
en bestemt modstand; hvad enten man gennemskuede den svig,
der var øvet med pavebrevene, eller ikke, så var man på det
rene med sig selv om, at forholdet måtte forandres og ethvert
bånd, der knyttede den nationale kirke til Hamborg, brydes.

Til den ende måtte man, som forhen påvist, først og
fremmest holde på rigets retslige stilling i kirkelig henseende,
som en kun paven underordnet selvstændig kirkeprovins. At
dette skete ved at tilbagevise Adalberts overgreb fremgår af
det foregående, men at der også gjordes positive skridt har
vi et utvivlsomt vidnesbyrd om i Gregors breve til Sven
Estridsøn. Af dem ses det nemlig, at Sven har underhandlet
med Alexander og til samme tid med Gregor som diakonus,
at han har tilbudt at træde i det nøjeste forhold til pavestolen
og betale en regelmæssig afgift til den mod at fritages for
enhver forbindelse med Bremen. Også tidligere konger, Knud
den store og hans søn, havde efter engelsk skik betalt
Pederspenge, men det var under form af en frivillig gave de ofrede
på alteret, og den sendtes paven i ny og næ; nu skulde det
være en regelmæssig skat der opkrævedes bestemt. Der varD. Jørgensen: Afhandl. I. 9
heller ikke noget særegent i at Sven tilbød at tage riget til
len af st. Peders stol, for at bruge et middelalderligt udtryk,
det var noget man havde set gentagne gange på forskellige
steder i Evropa, og Gregorius VII gjorde fordring på en
politisk-kirkelig højhed over Spanien, Ungarn, Neapel, Kroatien o.
s. v. Pave Alexander satte da også større pris på Adalberts
venskab end på Sven Estridsøns tilbud, og som vi har set
støttede han idetmindste tildels Bremens fordringer. At Sven
imidlertid ikke, som Dahlmann antager, har villet finde en
allieret i paven mod den danske bondestand (Gesch. v. D. I
185 f.), men netop har villet hævde pavens kirkelige højhed
overfor enhver anden, vil formentlig fremgå utvetydigt af det
foregående, ligesom det ligger i Gregors brev, skrevet efterat
han var bleven pave og forholdene efter Adalberts død førte
det med sig, at de danske ønsker fik forøget vægt; heri
omtales nemlig udtrykkelig det, Sven “forlangte og lovede af
hensyn til rigets værdighed, - om erkesædet o. a.“ (quæ pro
honorificentia regni tui tum de metropolitana sede, tum de
quibusdam aliis rebus et postulasti et invicem promisisti, -
sml. Helveg s. 179), og omordningen af de kirkelige forhold
stilles i nær udsigt. Det er da sikkert også urigtigt, når
Dahlmann, og efter ham Helveg, antager, at den tanke, der her så
tydeligt kommer frem, blev Opgiven enten af Gregor eller Sven,
tvertimod den trådte ufortøvet i live. Ikke i form af et
nordisk erkebispedømmes oprettelse, men ved en frigørelse fra
forbindelsen med Bremen og en umiddelbar udøvelse af den
pavelige højhed [Senere Tilføjelse:] Det er først de mange bispedømmers oprettelse i Norden
i Adalberts tid, der bringer tanken om et erkebispedømme frem. Bispedømmet er
kirkens grundvold, erkebispedømmet er nyt, først henved 800 får det fuld gyldighed
i Tyskland; for Norden havde det ingen betydning, sålænge de fleste bisper havde så
stort område og aldeles ikke stod i forhold til erkebispen efter indvielsen. Da
Adalbert vil skabe et sådant forhold og efter tingenes natur må skabe det, får sagen et
andet udseende, tanken om et eget erkebispedømme melder sig strax. Adalberts tid
(1043-72) er derfor en af de interessanteste perioder i Nordens kirkehistorie, den er
i egenligste forstand epokegørende.. Da Adalbert døde 1072 ophørte de hamborgske
erkebispers primat over den nordiske kirke, hvis man vil kalde
det forhold, hvori de stod til den siden Agapitus's tid, således.
Vel haves der en bulle af Alexander II til Limar med en
stadfæstelse af hans værdighed, men den er uægte tilligemed
de to enslydende, der henføres til de to Benedikter og til årene
1022 og 1044. Og to år efter blev han af Gregorius
suspenderet fra sin myndighed og sit kirkelige embede, fordi han
havde modsat sig pavens befalinger og negtet at møde for det
apostoliske sæde og stå til ansvar (sml. Helveg s. 178 f.).
Ved denne tid optog da Gregorius underhandlingerne med Sven,
og skønt denne ikke kunde yde alt det paven ønskede, især
med hensyn til Normannernes underkuelse i Neapel, så var
dog [den holdning, han viste overfor den tyske konge, af så
stor betydning, at der ikke er grund til at antage, at jo den
bedste forståelse har vedligeholdt sig mellem dem.

Adam af Bremen, der afsluttede sin historie lige efter
Adalberts død, står ved vendepunktet, uden at ane hvor
alvorlig den fare var der truede erkebispedømmet. Hele hans
skrift hviler i den forudsætning, at det har sin rigtighed med
Hamborgs fordringer, og der er ikke mindste grund til at tro,
at han har skrevet for at begrunde denne ret eller blot give
et indlæg i striden. Han var selv en Sydtysker, der kun i få
år havde færdedes i Bremen som lærer i kapitlet, og det der
havde tiltrukket sig hans opmærksomhed, det der havde hans
udelte interesse var den nordiske mission og kirkens fremvæxt
i tidens løb nord for Ejderen. At han tildels så denne fra et
tysk stade kan ikke undre os, snarere kunde det vække
forundring, at han er så koldblodig overfor de forsøg, der gøres
fra dansk side for at løse forbindelsen med Hamborg. Er han
derfor partisk og ensidig i sine tidligere fortællinger, da må
det tilskrives hans hjemmelsmænd og den mangel på grundig
undersøgelse og overvejelse, der er et særkende for ham. Vi
kan altså ikke hos Adam vente at finde nogen oplysning om
de kirkelige forhold efter Adalberts død; ligesom tidligere må
vi søge den i tilfældige træk og pavebreve. Det ses da af
Gregorius's udtalelser, at han har sat sig i umiddelbar
forbindelse med den nordiske kirke; Sven opfordrer han gentagne
gange til at sende betroede mænd til Rom, ligesom han selv
sender breve og bud til Danmark; til Harald Svensøn (Hen)
skriver han uforbeholdent om hans faders dyder og laster og
tilskynder ham til at vedligeholde en stadig forbindelse med
Rom; både Harald i Danmark, Olaf (Kyrre) i Norge og Inge
og Halsten i Sverig opfordres til at sende folk, der kan
underrette paven om disse nationers sæder og skikke og bringe
hans befalinger tilbage eller opdrages til at tjene kirkens
interesser; ja han retter endog sine opmuntrende og advarende
ord til „de Danskes konge, bisper, høvdinger, klerke og almue“
(Lappenberg nr. 106-13). Et andet meget talende faktum
er det, at Islands anden biskop Gissur, Islejfs søn, efterat have
været hos Gregorius VII i Rom blev viet af erkebispen i
Magdeborg 1082 og ikke i Bremen. Endvidere var det sikkert en
følge af at Danmark nu helt unddrog sig fra forbindelsen med
Bremen, at Limar vilde sætte kong Erik Ejegod i ban, thi
ellers ses det ikke hvad der kunde være grund til det, i Saxes
tid havde man glemt den. Erik henvendte sig imidlertid til
paven og fik medhold hos ham. Denne konge foretog endog
1098 en rejse til Rom og udvirkede her det andet skridt, der
skulde fuldende det første, løsrivelsen fra Hamborg, nemlig
overdragelsen af den pavelige myndighed til en dansk biskop.
Således fuldendtes da den nordiske kirkes organisation, en
menneskealder efterat den højeste myndighed over den havde
ophørt at være overdragen nogen fremmed prælat af det
apostoliske sæde, og da Islændingene skulde have deres tredje
biskop Jon Øgmundsøn viet, sendte de ham til Asger i Lund,
1106. Men i det skatteforhold, hvori Danmark gennem hele
middelalderen stod til pavestolen (Helveg II 35 f.), har vi
udentvivl et minde fra overgangstiden.

De forsøg, der senere gjordes fra erkebispernes side på at
generhverve primatet, er andensteds bleven fremstillede i
sammenhæng. Her skal der endnu kun bemærkes i den anledning,
at det meget vel er tænkeligt, at den store bullesvig, der gik
forud for Innocens II's afgørelse 1133, strax efter er bleven
opdaget og eftervist af det danske erkebispedømmes ivrige og
heldige forsvarer, Herman fra Køln. Det er end ikke utroligt,
at det gamle fjendskab mellem Køln og Bremen, der atter var
luet op i Adalberts tid, har spillet sin rolle i den henseende
og altså bidraget sit til, at det uhjemlede og uretfærdige i
Hamborgs fordringer blev lagt for dagen og tilbagevist der,
hvor den sidste afgørelse i alle kirkelige stridigheder hvilede.
Og lad Tysklands lærde da længe nok med vemod se tilbage
til den stolte tanke om et saxisk-nordisk patriarkat, - vi vil
med Saxe glæde os over, at vi blev udfriede fra den saxiske
højhed og opnåede „frihedens ret“!

For at ikke hovedpunkterne i denne undersøgelse skal
stå fare for at tabe sig i de mange enkeltheder, der har måttet
fremdrages, skal de her til slutning sammenstilles:

I det 9. århundred tildeles der først Ebo, erkebiskop
i Rheims, og efter ham Gautbert; senere Ansgar, erkebiskop
i Hamborg, og efter ham Rimbert: ret til at prædike
evangeliet for de nordiske folk. Der er ikke tale om nogen kirke
i disse lande, ej heller om noget forhold til fremmede kirker;
paven træder derimod en enkelt gang som kirkens hoved i
umiddelbar forbindelse med en nordisk konge.

Agapitus II giver (948?) Adeldag ret til på pavens
vegne at indvi bisper for de nordiske folk. Denne ret går
(som det synes stiltiende) i arv til Adeldags nærmeste
efterfølgere og fornyes udtrykkelig af en pave Benediktus, som det
synes for Unvan. De danske konger udøver, efter selv at
være bleven kristne, uhindret retten til at vælge bisperne, der
da (i reglen) vies i Hamborg. Denne tilstand vedvarer i et
hundredår, i den sidste menneskealder dog ikke uden indsigelse
fra dansk og anvendelsen af konstige midler (overdreven
gavmildhed) fra tysk side.

Med Adalbert og Sven Estridsøn begynder først en
alvorlig modsætning at gøre sig gældende. Adalbert vil forandre
det foreløbige missionsforhold til et varigt primat og opnår til
den ende under heldige ydre forhold pavebreve af Klemens og
hans nærmeste efterfølgere, der uden vedkommende kirkes
samtykke forandrer hele dens retsforhold. Sven vil derimod
udvikle den danske kirke i konsekvens med hele dens tidligere
fri og sikre fremvæxt, og søger til den ende gennem paven
som bærer for den højeste kirkelige myndighed over Norden
som mellemled at løse enhver forbindelse med en erkebisp,
der ikke tilhørte det danske folk. Den nordiske kirke
anerkender imidlertid vedvarende (dog ikke uden indsigelse, især
fra norsk side) den Adalbert af paven overdragne ret til
bispevielse, men modsætter sig bestemt og med held ethvert
forsøg på en udøvelse af nogen højhedsret i andre henseender.

Efter Adalberts død overtager pave Gregorius VII selv
den øverste ledelse af den nordiske kirke, medens han synes
at have ladet bispevielsen foretage af andre erkebiskopper, og
Paskalis II sender en legat til Danmark for at overdrage den
højeste myndighed over den nordiske kirke tilligemed
bispevielsen til den danske biskop Asger i Lund.

Pavebullerne angående den nordiske legation, som de
er overleverede os eller påberåbes, er følgende. Ægte er
disse:

Paskalis I og Evgenius II, stilede henholdsvis til Ebo og
Halitgar, og Ebo og Ansgar.

Gregorius IV og Nikolaus I, begge stilede til Ansgar,
(den første dog også vedkommende Ebo); de haves også i en
forfalsket form.

Agapitus II til Adeldag, i en forfalsket afskrift; den ægte
form kendes dog af Adams referat.

Benediktus, ventelig VIII og stilet til Unvan, er tabt, men
var sikkert i alt væsenligt lig den foregående.

Klemens II, Leo IX og Viktor II til Adalbert, de to første
bevarede i original, den sidste i afskrift.

(Innocens II til Adelbero, i afskrift.)

Falske er følgende:

Johannes XV til Liavizo, lavet efter Klemens II.
Anastasius III og Johannes X, lavede efter Leo IX og
Viktor II og begge bevarede i original.

Alexander II til Limar, og efter den igen Benediktus VIII
og IX, de sidste bevarede i original.

Agapitus II, forfalsket af en afskriver, som det synes
uden praktisk hensigt.

Gregorius IV, Sergius, Leo IV, Benediktus (III, tabt),
Nikolaus I og Hadrianus II, stilede til Ansgar og Rimbert,
lavede eller forfalskede for at fremkalde Innocens II's
restitutionsbulle.




II.

Kristendommens grundfæstelse i det hamborgske
erkebispedømmes vendiske lande.

Laspeyres: Die Bekehrung Nord-Albingiens und die Gründung des Wagrischen 
Bisthums Aldenburg-Lübeck. Bremen 1864. 219 s.

H. Reich: Knud Laward, Herzog von Schleswig. (Jahrb. f. d. Landeskunde der
Herzogth. Schl. Holst. L. X. H. I, II Kiel 1869, s. 203-54.)
Dr. F. Wigger: Berno, der erste Bischof von Schwerin, und Meklenburg zu dessen
Zeit. (Jahrb. des Vereins f. mekl. Gesch. u. Alterthumskunde XXVIII. Schwerin
1863. s. 3-278.)

O. Fock: Rügensch-Pommersche Geschichten. I. Rügen 1168. Leipzig 1861. 155 s.

Dersom der ikke var nogen anden og dybere forbindelse
mellem kristendommens indførelse og grundfæstelse i disse
landstrækninger og vort fædrelands udvikling, end den der
fremkommer ved Hamborg som mellemled, da var det
uberettiget at drage den ind under den danske historie, thi som
det i det foregående er nærmere eftervist, stod de nordiske
riger aldrig i noget umiddelbart forhold til erkebispedømmet,
men kun til erkebispen i Hamborg. Men der er da også et
langt nærmere forhold tilstede end dette; Danmark og det
danske folk har selv lod og del i kristendommens udbredelse
blandt vore genboer over havet, og Vendertogenes tid danner
et ikke ubetydeligt afsnit i vor middelalders historie. Som et
ydre minde om denne delagtighed i missionen blandt Venderne
hørte Femern og Ryø (Rügen) indtil reformationen til de danske
østifter, Odense og Roskilde, og endnu den dag idag vidner
enkelthederne i den gammelkirkelige bygningsstil både der og
på fastlandet om den indflydelse, som til sin tid udgik fra
Danmark til det nysomvendte land, der længe stod i
lensforhold til den danske krone.

Vendernes omvendelse ved de Danskes og Tyskernes
forenede bestræbelser er et af de punkter i middelalderens historie,
vi kan dvæle ved med den mest udelte tilfredshed og glæde.
Medens det set fra en side var en billig og vel fortjent
gengældelse af de anstrængelser, Hamborgs erkebisper havde ofret
på den kristne læres udbredelse her i landet, blev det ikke
mindre til held og velsignelse for den danske kirke selv ved
at inderliggøre evangeliet gennem forkyndelsen. Thi det gælder
ikke blot om kundskaberne hvad et gammelt ord siger, at
„man lærer ved at lære fra sig“, at det klarer ens egen
opfattelse og forståelse at overvinde andres Ukyndighed; det
gælder også hele livsanskuelsen og folkekulturen, både hos den
enkelte og i hele samfundet.

Der er en bestemt modsætning mellem kristendommens
udbredelse og grundfæstelse hos os og hos Venderne og
Saxerne; medens den her skred frem ved sin egen styrke,
langsomt men sikkert, gennem flere slægtled, også i det ydre
fremtrædende med den frihed, der er dens læres særkende,
blev den påtvungen vore sydlige naboer med våbenmagt:
Saxerne måtte bøje sig for Karl den stores, Venderne for
Henrik Løves og Albrecht Bjørns, Kong Valdemars og
Absalons sværd. Det er derfor væsenlig en række af blodige kampe
der betegner dens vej, og alt som våbenlykken skifter, udbredes
og indskrænkes kirken blandt de halvvilde stammer; det var
fremmede der nedrev deres templer, fældede de hellige lunde
og nedhug de udskårne guder. En sådan kamp kan dog ikke
egenlig beklages, end sige fordømmes, når ikke de højere ideer
tabes af syne i den; den kan være nødvendig som en
naturrevolution, thi der gives kræfter der er så vilde og ideforladte,
at de ikke kan bøjes og vendes, men må brydes og knuses.
Og for vore fædre var kampen da også i mange henseender
et selvforsvar, ja en kamp på liv og død, der en tid syntes
at være nær ved at ende med deres undergang og rigets
opløsning.

Hvorledes det er lykkedes at stanse Venderne på deres
første fremtrængen langs Østersøens sydkyst indtil den „danske
skov“ og Femern, derom haves der aldeles ingen efterretninger 1 [Senere Tilføjelse:] Sml. Pallmann, Gesch. d. Völkerwanderung II 89, hvor det
vises, at de talrige volde i det østlige Tyskland er opførte i det 3. århundrede af
Tyskerne mod Venderne.,
de øde strækninger på begge sider af Ejderen og virket foran
Slesvig har vel været nok til at bringe den vilde folkebølge
til at lægge sig, idetmindste for en stund. Af Karl den stores
historie ses det endog, at de danske konger stod i et
venskabeligt forhold til nogle af Venderstammerne, således at de
sluttede forbund mod den fælles fjende. Men medens
fjendskabet mellem Tyskere og Vender forblev uforandret i tidens
løb - (hine trængte nemlig til atter at komme ud til havet,
som disse havde afskåret dem fra på en strækning af over
hundrede mil) -, skiftede de Danske parti, samtidigt med at
overgangen til kristendommen lod dem træde ind i det
evropæiske statssamfund og opgive vikingetogene. Dermed var
Vendernes undergang given, med mindre de igen kunde få
forbundsfæller på de danske øer. Men dette var kun muligt i
et af to tilfælde; enten kunde de selv bryde op og ved en
folkevandring oversvømme dem, grundlægge et stort vendisk
rige og med den tapperhed, de havde vist i deres gamle hjem,
fortsætte kampen her, indtil det var lykkedes dem at tiltvinge
sig en uafhængig stilling midt imellem de germaniske
folkestammer, - eller de kunde væbne sig med den
almenevropæiske kultur ved at modtage den fra Danmark alene, uden
at opgive deres selvstændighed[Senere Tilføjelse:] Sml. de Svenskes indflydelse på de østlige Vender (ved
Dnepr), hvor en ejendommelig slavisk kultur udfoldede sig og det modtagne kraftige
nordiske element blev slaviseret, hvorved der opstod et nyt selvstændigt og kraftigt
folk. Måske kunde det samme være sket i Pommern og Meklenborg, dersom indflydelsen
var kommen før., for da ved forsynlige forbund
med deres frænder mod øst og de i mange henseender
ligestillede naboer mod nord at bevare deres nationalitet og
selvstændighed mod de erobringssyge Tyskere, der således aldrig
vilde være trængte frem til Østersøen, som således kunde
blevet et nordisk-vendisk indhav.

Begge disse veje prøvedes i det tidsrum, der blev afgørende
for Vendernes skæbne; der går en ofte afbrudt, men idelig
genoptagen kulturstrømning over Østersøen fra de danske lande,
og det udtales enkelte gange bestemt nok, at der var en frelse
mulig ad denne vej for det hårdt betrængte folk. Men lige
utvetydige er de forsøg, der fra vendisk side gøres på at få
fast fod hinsides havet, underkue og udrydde de splidagtige
Nordboer og skabe sig et nyt hjem på deres frugtbare øer.
Begge dele måtte dog mislykkes således som forholdene havde
udviklet sig, men ved Vendernes egen skyld; de havde siddet
tidens kald overhørige og det hævnede sig bittert. Rimeligvis
af en naturlig forkærlighed for det overleverede og hjemlige
havde disse adsplittede stammer, bestandig ængstelige for at
miste deres selvstændighed ligesom Saxerne, der var bukkede
under efter en række kampe, omhyggelig undgået enhver
påvirkning fra Tyskernes side; den store forskel i sprog gjorde
forbindelsen endnu vanskeligere. Den ene gang efter den
anden blev kristendommen budt dem af mænd, der satte det
guddommelige over de verdslige hensyn, Venderne var ikke
uimodtagelige; men neppe var det stadige arbejde med dem
ophørt, neppe var lidenskaberne komne i røre ved politiske
kampe, der idelig fremkaldtes fra Saxernes side, før
kristendommen gik med i løbet og det neppe tændte lys atter blev
udslukket. Men for hver gang blev disse folk vildere,
uforsonligere og derved atter mere forhadte for de kristne; man
sammenlignede dem med Filisterne og de andre hedenske folk,
der boede omkring Jødeland, og man anså dem snart kun for
at være istand til at udrede skatter.

Imidlertid gik kulturen sin stadige gang blandt
nabofolkene; kirkens indflydelse, også på de verdslige forhold,
voxede og de religiøse ideer blev mere og mere ledende i
samfundet: korstogene var den blomst, den tidligere middelalders
udvikling skulde udfolde. Samtidig havde samfundene
omordnet en hel række af verdslige forhold efter tidens krav,
fyrstemagten voxede, almuen underordnede sig bærerne for de
mere ideelle idrætter, krigsførelsen tillands og tilvands
udvikledes jævnlig. Alt dette synes Venderne at have ladet gå
sporløst forbi deres enemærker; de blev ved at leve i
uvirksomhed, uden sammenhold, uden enighed, uden sans for det
ny og uden alvorlig vilje til at hævde det gamle med
nogenlunde fyldestgørende midler. Deres modstand og vilde energi
hviler derfor på et forunderlig skuffende grundlag, deres
historie er fuld af de bratteste overgange fra trods til modløshed,
fra kamp på liv og død til overgivelse på nåde og unåde.
Hvad der kommer frem som glimt af en dybere forståelse af
folkets skæbne og de muligheder, der kunde være til frelse,
er adspredt og som ensomme røster, der synes at have lydt
forgæves, både til venner og fjender.

Et hensyn må der dog tages netop i den henseende, og
det er mangelen på enhver efterretning fra Venderne selv.
Det er muligt, ja det er vistnok sandsynligt, at de forskellige
synspunkter for en større samlet modstands betydning og
øjemed har havt deres talsmænd blandt Venderne; det berettes
jo jævnlig, at de holdt thing og at de havde større
sammenkomster ved de store helligdomme i Arkon og Rethra, ligesom
der ofte spores en helhed i angrebene, der må være mere end
tilfældig; havde de havt en historieskriver, der tilfulde forstod
deres folkelige ejendommelighed og kendte det, der var
foregået blandt deres ledende mænd, da vilde vi sikkert få et
større indtryk af disse spredte og fortvivlede fejder, som det
nu volder os vanskelighed blot at fastholde og adskille
tilbørligt. Og så har vi endda det sjældne held, at to af
middelalderens største historieskrivere har sat sig til opgave netop
at skildre disse kampe, den ene fra dansk, den anden fra tysk
side; uden Saxe og Helmold vilde vi fare fuldstændig i blinde
med hensyn til et helt folks undertvingelse og deraf følgende
undergang som folk.

Efter N. M. Petersens grundige afhandling om „de Danskes
toge til Venden“ (i Annaler f. nord. oldkyndighed 1837-38)
er der ikke fremkommen noget egenlig nyt fra dansk side til
belysning af de herhenhørende spørgsmål, med undtagelse af
Schierns værdifulde undersøgelse af de „vendiske stedsnavne
på de danske øer“ og de bemærkninger om tidsregningen, der
findes i Velschows „notæ uberiores“ til Saxe. Derimod har
Tyskerne, eller rettere efterkommerne af de gamle Vender,
siden den tid med iver kastet sig over studiet af hint folks
oldtid, og der er i løbet af den sidste menneskealder kommen
meget for lyset, der hidtil lå upåagtet, både af historiske
aktstykker og af oplysninger om stedsforhold, folkeskikke o. s. v.,
hvad der da atter har lettet forståelsen af de tidligere bekendte
kilder. Udbyttet af disse granskninger er især nedlagt i de
omfattende tidsskrifter „Baltische Studien“ (fra 1832) og
„Jahrbücher f. meklenburgische Gesch. und Alterthumskunde“ (fra
1836), i L. Giesebrechts „Wendische Geschichten“ o. s. v.,
samt i de meklenborgske og pommerske diplomatarier med
deres rigdom af anmærkninger og kommentarer. Hvad således
N. M. Petersen giver af geografiske oplysninger, om Vendernes
mythologi, sæder og skikke, templer o. s. v. vilde vistnok nu
kunne fremstilles i et ikke lidet klarere lys, nu da
sprogvidenskabens forøgede område og de talrige sagns og sanges
optegnelse i alle de slaviske lande synes at have givet et nyt
grundlag for studiet af de undergåede stammers åndelige liv
og dets rørelser (se f. ex. „Bausteine zur slavischen
Mythologie“ i „Jahrbücher f. sl. Literat., Kunst und Wissenschaft“
1843 ff.). Men ligeså meget nyt vil man træffe på med hensyn
til den pragmatiske historie, selv om den langt overvejende
del af de i hine skrifter givne undersøgelser i den henseende
selvfølgelig henhører til senere tider, forhold og begivenheder,
end der her tænkes på. Det er især de meklenborgske landes
historie, der på mange punkter får nyt lys, og jo mere den
oplyses, des tydeligere bliver det, at vi ikke kan få nogen
fuld forståelse af de Danskes tog til Vendland, uden tillige at
henvende opmærksomheden på de samtidige og foregående
begivenheder ved Elbe og Elde.

Det skal da forsøges her i korte træk, dels i henhold,
dels i modsætning til de ovenfor nævnte bidrag, at samle
billedet af Vestvendernes omvendelse til kristendommen.

I den forhen omtalte afhandling af dr. Koppmann om det
hamborgske erkebispedømmes ældste diplomer underkastes også
forholdet til det vendiske land en længere undersøgelse; her
vil det dog være det nemmeste uden hensyn til den at
opstille de resultater, man uden al tvivl må komme til ved en
fordomsfri betragtning af de faktiske forhold ved
erkebispedømmet. Meningen med Gregor IV's ord om missionen, der
sættes ved siden af erkebispedømmets bekræftelse, er da, at
Ansgar i pavens navn skal prædike for alle de nordiske og
vendiske folk, såvidt han formår, medens de Vender, der ligger
under det tyske rige, ligesom tilhører erkebispedømmet og
officielt anses for omvendte og lagte under kirken. Såsnart der
kunde være tale om bestemte grænser for riget på denne kant,
sattes de langs Østersøen til Penefloden (mellem Usedom og
fastlandet) og derfra tilbage langs Pene og Elde til Elbe,
omfattende altså det senere Lauenborg, det meste af Meklenborg
og svensk Pommern, foruden de holstenske lande. Dette
område deltes igen dengang Ansgar blev biskop af Bremen, og
da han så anden gang blev erkebiskop af Hamborg, beholdt
Ferden Obotriternes land, mellem Østersøen, Pene, Elde, Elbe,
Bille og Trave, medens Stormarn og Vagrien sammen med
det tidligere bispedømme Bremen, undtagen den mindre del
der faldt til Ferden, også af landet syd for Elbe, dannede det
ny erkebispedømme Hamborg. At en sådan deling er indtrådt
synes bestemt at fremgå af Ferdens stiftelsesbrev, der vel er
falsk i den form det nu fremtræder (udstedt af kejser Karl i
året 786, se Lappenberg nr. 1), men dog synes at tilhøre en
temmelig tidlig tid og at opgive den tids grænser rigtigt.
Dette forklarer da også, hvorfor pave Nikolaus i sit
stadfæstelsesbrev for erkebispedømmet ikke gentager Gregorius's
omtale af erkebispens indvielse ved lydbisper: der vilde nu
nemlig ikke let kunne blive tale om sådanne; erkebispedømmets
område var lige stort nok til at danne et anseligt stift, der
ifølge sin biskops kald vel skulde være uafhængigt af alle
andre, men netop derfor heller ikke skulde søge sin storhed i
verdslig magt og indflydelse, men i missionen; valget skulde
derfor heller ikke falde på en verdsligsindet prælat, men på
folk der havde sans for denne.

Om der blev gjort noget for Vendernes omvendelse i det
niende århundrede ved vi ikke; rimeligvis skete der intet i
den almindelige forfaldsperiode under de svage Karolinger. Da
imidlertid de saxiske konger begyndte kampen mod Østens
vilde folkestammer, kom der også liv i missionen mod nord;
efter Unnis rejse til Danmark og Sverig oprettedes de 3
jydske bispedømmer af Adeldag i Hamborg som pavens legat,
samtidig med at kong Otto I grundlagde bispedømmerne i
Havelberg og Brandenborg, øst for Elbe, og Adelvard af Ferden
roses for at have prædiket kristendommen for Venderne. Det
er ikke ret klart, hvorledes Obotriterne efter denne tid igen er
komne tilbage til Hamborg, som de engang havde tilhørt. Da
Havelberg stiftedes (946), sattes dets nordgrænse langs Pene
og Elde, uden at det siges hvilket bispedømme det her
grænsede til; i et bestemt ægte dokument forekommer det først
1047 (i Klemens II's bulle) som del af Hamborg stift. Adam
af Bremen ved ikke at give nogen forklaring herpå; han siger
kun, at Otto, dengang han oprettede erkebispedømmet i
Magdeborg (968), havde tænkt på at forene alle Vender under det,
men at han atter havde opgivet det og henlagt landet nord
for Pene til Hamborg, „fordi det var nærmere“. Rimeligere
er det vistnok at antage, at kejseren, nu da missionen til de
nordiske lande bavde båret så god frugt, så hans biograf og
beundrer Vidukind kunde sige, at de Danske alt længe havde
været kristne, var betænkt på at give Hamborg vederlag for
den afgang i virksomhedsområde, der snart måtte indtræde
tilligemed den nordiske kirkes fuldstændige organisation, og
derfor gav det en ny mark for missionen og det tilmed en
sådan, der kunde blive i varig forbindelse med erkebispedømmet.
Det var da sikkert også først nu at Adeldag oprettede et eget
bispedømme i Aldenborg i Vagrien (det nuværende Oldenborg
ved Femern), medens dette forhen var bleven bestyret af
biskoppen i Slesvig. Således tror nemlig dr. Koppmann, og
vistnok med rette, at måtte forstå Helmolds forvirrede
efterretning at Slesvig en tid havde stået under bispen i
Aldenborg; bispedømmet i Slesvig var så lille i forhold til Ribe og
Århus, at man også af den grund fristes til at tro på en
midlertidig forening af Vagrien med Jylland i kirkelig
henseende: for erkebispen blev da kun de rent tyske lande på
begge sider af Elbe tilbage. Men da nu hele landet til Pene
blev underlagt Hamborg, oprettedes der et bispedømme af alt
hvad der var vendisk; sædet blev i Aldenborg, rimeligvis fordi
der her var en spire der kunde udvikles videre, medens der
længere østerpå neppe var begyndt.

Dette synes at være den simpleste måde at forklare det
vendiske bispedømmes oprindelse på; Laspeyres søger i sit
ovennævnte skrift forgæves at få rede derpå, da han tror at
skulle holde sig strængt til ordene som de falder hos Adam
og Helmold; dr. K. gør sig rigtignok fri herfor, men hildes til
gengæld i oldbrevenes ordlyd, der er næsten lige så vildledende
og tildels ligefrem forfalsket. Når således Klemens II (for at
holde os til den ægte bulle, K. går ud fra Johannes XV) i
henhold til de ældre paver Nikolaus, Agapitus og Benediktus
stadfæster erkebispedømmet i Hamborg tilligemed primatet over
de nordiske bisper og landet indtil Pene, da synes deraf dog
ikke at følge, at nogen pave forhen netop har nævnt denne
grænse, ligesom det er vitterligt, at ingen af dem har nævnt
den række nordiske folk der kommer frem hos Leo IX, der
dog også beråber sig på de samme paver. Pavens stadfæstelse
vedkom da heller ikke såmeget de lande der lå indenfor rigets
grænse som dem der lå udenfor, og det bliver derfor umuligt
herefter at bestemme nogen tid for omordningen af landet nord
for Pene. Et andet holdepunkt synes der at være givet i
kejser Fredriks brev af 18. Marts 1158 (Lappenberg nr. 208),
hvorved grænsen ved Pene stadfæstes i henhold til kejser
Ottos og hans mænds bestemmelser. Vel haves der intet
kejserbrev mere der udtrykkelig bestemmer dette eller noget
lignende for Hamborg, men det er ikke umuligt, at det har
været til, og da rimeligvis har omhandlet bispedømmet
Aldenborgs oprettelse, således som dr. K. og før ham Asmussen
har antaget; men det er også tænkeligt, at Fredrik ved hine
ord kun sigter til det faktum, at Otto satte Magdeborgs grænse
ved Pene og Elde, og at det var almindelig bekendt, at
Hamborg fra samme tid af havde ejet landet på den anden side
af floderne.

Fra Otto I's og Adeldags tid omfattede erkebispedømmet
Hamborg da landet nord for Elbe, Elde og Pene, det samme
der 1214 af kejser Fredrik II blev indrømmet Valdemar II til
evindelig arv og eje. Det faldt i to dele, det tyske der i
forening med det syd for Elbe dannede det egenlige erkestift, og
det vendiske der dannede bispedømmet Aldenborg. Laspeyres
giver i sit ovennævnte skrift en ret klar, men tillige vel
vidtløftig og ordrig fremstilling af dette bispedømmes vilkår. Han
hævder bestemt, at det havde præg af at være et
missionsbispedømme, at det manglede kapitel og de andre institutioner,
der følger med et fast bispesæde, og at de stortlydende
beretninger, Adam har om det efter Sven Estridsøn, efter al
sandsynlighed beror på en fejlagtig tradition, der jo altid er tilbøjelig
til at se den slags ting i forstørrede omrids (s. 88 f.). Ligeså
overdreven er Adams skildring af de ødelæggelser, Vendernes
oprør efter Otto II's død (som han fejlagtig henfører til Otto
III's) anrettede på kirken, særlig i Aldenborg: det var et af
de ikke sjældne hærtog, Venderne gjorde mod Hamborg eller
et andet sæde for den tyske kultur og det tyske tyranni, der
bestandig truede deres selvstændighed, og det vendte sig som
alle de andre både mod kirken og de verdslige, ledsaget af
alskens grusomheder, endende med en almindelig plyndring
(s. 107 ff.).

Der nævnes vel en række biskopper for Aldenborg fra
det 10. og 11. århundrede, men det er ikke rigtig klart,
hvorvidt de har udrettet noget for kirken, eller om det kun er en
række forsøg der udgik fra dem uden at krones med synderligt
held. Adam er den første forfatter der beretter noget om
denne mission, og han taler kun om nutidens elendighed og
ophøret af ethvert forsøg på at vinde de halvvilde stammer
for kirken. Adalbert havde i sit hovmod tænkt på at oprette
12 bispedømmer indenfor sit område; af disse skulde de 8
ligge i erkebispedømmets tyske del, det ene var Ferden der
dog først skulde erhverves, og de tre skulde oprettes blandt
Venderne, i Aldenborg, Ratzeborg og Meklenborg. Dette tyder
ikke på noget meget fremskredet standpunkt for missionen
blandt Venderne, og dog blev denne plan undfanget i den
heldigste tid, da Gotskalk anvendte al sin flid på at vinde det
folk, hvis fyrste han var bleven, for kristendommen. Det er
rimeligt nok, at Adalbert udsendte nogle af de biskopper, han
stadig skal have havt om sig, til Venderne, og at han har
givet dem navn efter de 3 påtænkte bispesæder, men videre
kom det heller neppe med missionen eller med bispedømmernes
indrettelse, og det må bero på en forvexling mellem en virkelig
folkeomvendelse og den rent ydre officielle ramme, når Adam
efter Sven Estridsøn påstår, at af Vestvendernes 18 stammer
var de 15 vundne for kirken. Det skulde snart vise sig, hvor
løst alting sad; i et eneste stormløb blev Gotskalk dræbt, de
kristne fordrevne eller tvungne til frafald, og alle stammer
drog jublende til Rethra for atter at dyrke deres gamle
folkeguder med blodige ofre. Det var 1066, samme år England
blev erobret af Normannerne; medens de vestlige lande
således undergik den ene omvæltning efter den anden for at
tilegne sig en altid højere kultur, en stedse flersidigere udvikling,
kastede disse halvvilde folk den ene kulturbølge tilbage efter
den anden som det bratte fjeld, der ikke vil befrugtes, men
kaster søen tilbage, indtil den får undergravet dets faste fod
og styrter dets tinde i dybet.

Ved siden af den tyske indflydelse går fra første færd en
dansk, med væsenlig samme karakter, som den bevarer til det
sidste, ligesom den tyske stadig er sig selv lig. Snart
optræder vore fædre afgjort fjendlige, for at afværge den overlast,
Venderne tilføjede dem; snart er deres indflydelse venskabelig,
som fra et folk der bedre forstod disse hårdsindede naturbørn
end deres nærmeste naboer, der først og fremst søgte at
tilegne sig udbyttet af deres sved og berøve dem blomsten af
deres frihed. Således er forbindelsen mellem bispedømmet
Slesvig og Vagrien vistnok det første missionsforsøg fra
Danmark sydpå, og Gotskalks iver for kristendommen var af dansk
oprindelse. I sin første ungdom var han nemlig kommen til
Danmark, hvis kongehus alt dengang havde optaget vendisk
blod i sig, og havde tjent i Knud den stores hird i England.
Senere ægtede han Sven Estridsøns datter Sigrid, der fødte
ham sønnen Henrik. Gotskalk vendte senere tilbage til sit
fædreland og blev fyrste over Obotriterne, som han selv søgte
at vinde for kristendommen og rimeligvis for hele den kultur,
der ene var istand til at frelse dem for opløsning og
underkuelse. Han viste sit slægtskab med de Danske i modsætning
til Tyskerne ved at optræde som tolk for præsterne, som ingen
forstod i det fremmede mål; kong Sven hævdede på samme
måde overfor Adalbert nødvendigheden af at både bisper og
præster talte dansk med danske folk, og fik ham til at afstå
fra sin eventyrlige plan selv at drage ud for at prædike
evangeliet for Normænd og Islændinge, der forlængst havde antaget
troen, da det kom an på at forstås, ikke at vise sig i optog.
Med Gotskalks fald udslukkedes forkyndelsen blandt Venderne
for lang tid, for henved to slægtled; bispedømmet i Aldenborg
var nedlagt i 84 år. Denne tid kan man sige afgjorde folkets
skæbne; nu stod det ikke mere til at redde. Hvad kunde der
ikke være kommen ud af det, dersom man havde fortsat ad
den med Gotskalk begyndte vej! dersom hine flåder fra
Vendland, der snart skulde bedække Østersøen, havde båret
fredelige købmænd istedenfor vikinger mod nord, dersom Venderne
selv havde lagt Arkon og Rethra i aske og selv havde
grundlagt de byer, der engang i tiden skulde beherske Nordens
handel: Lybek, Rostok, Vismar og Stralsund! Kunde det ikke
være lykkedes deres fyrster, støttede af Danmarks Valdemarer,
at bryde de tyske kejseres og hertugers vælde og grundlægge
et vesterlandsk slavisk rige, der i forening med Polen, Ungarn
og Bømen kunde have holdt Tyskerne stangen i Mellemevropa,
Russerne i Østevropa? - Venderne kunde ikke bære en sådan
udvikling; de slog Gotskalk ihjel, og da hans søn Henrik kom
tilbage fra Danmark mange år efter og fik herredømmet over
dem, måtte han bøje sig for deres hedenskab og være glad
ved selv at kunne holde sig til den lille kristne menighed,
der blev tålt i Lybek for de tilstedeværende købmænds skyld.

Efter Henriks død gik herredømmet over Obotriterne efter
en kort mellemtid, i hvilken hans sønner optrådte og faldt,
over til den danske kongesøn Knud Lavard, jarl i
Sønderjylland. Denne mærkelige mand er fornylig bleven gjort til
genstand for en lille historisk skitse af H. Reich, efter den
ny kilde der som bekendt i den senere tid er fremkommen.
Det er dog hverken lykkedes forfatteren at komme med nyt
stof eller ny synspunkter for Knuds korte heltebane, der
dannede udgangspunktet for et kraftigt forsvar af vor sydgrænse.
Ved siden af en omhyggelig sammenstilling af „Knuds levned“
med andre danske kildeskrifter fra Valdemarernes tid Denne sammenstilling har iøvrigt en påfaldende lighed med S. B. Smiths
indledning til „Ludus de st. Kanuto duce“, som forf. dog ikke nævner.,
indeholder afhandlingen dog enkelte punkter, der ikke er uden
interesse. Han kommer således vistnok med rette til det
resultat, at Henrik virkelig, som Saxe siger, har bestemt Knud
til sin efterfølger, skønt denne bestemmelse ikke strax blev
udført, ventelig fordi sønnerne ikke godvillig vilde opgive deres
arveret. Men R. fejler dog sikkert i sin formodning om grunden
til denne Henriks afgørelse, når han tildels udleder den af en
af Knud øvet tvang; han antager nemlig, at Knud, dengang
det lykkedes ham at få Henrik i sin magt, sluttede et forlig,
der gjorde ham til hans efterfølger, medens han til gengæld
skaffede Henrik sin mødrenearv i Danmark, der hidtil var
bleven holdt tilbage af kong Nils. Det er vistnok langt
rimeligere at antage, at Henrik har havt nogen forståelse af sit
folks natur og har ønsket at føre det tilbage til den vej, hans
fader havde betrådt [Senere Tilføjelse:] Saxe siger udtrykkelig (p. 635 nederst), at Vagrien især
hærges af Tyske, og at Knud vilde blive en djærv forkæmper mod dem; det var
fælles dansk-vendisk had til Tyskerne; derfor har Helmold intet herom., men at han har indset umuligheden af
at få sine unge og vilde sønner til at blive i dette spor og
derfor har foretrukket Knud, der var bekendt som en
viljestærk, retfærdig og kristelig fyrste, ikke uden det mådehold
og den klogskab, der var nødvendig overfor de nidkære og
mistroiske Vender. Der syntes da også virkelig at skulle lyde
et nyt og om muligt endnu mere indtrængende kald til
Obotriter og Vagrer ved den fornyede danske indflydelse. Året
før Henriks død kom munken Vicelin til ham i Lybek for at
få tilladelse til i hans land at prædike evangeliet, og Henrik
gik med glæde ind derpå. Senere fandt Vicelin selvfølgelig
en endnu varmere ven i Knud Lavard, der lod ham fæste bo
ved Segeberg, hvis top han begyndte at befæste; men
Holstenernes hensynsløse ustyrlighed overfor alt hvad der kunde synes
at true deres herredømme over Vagrerne, eller vel endog deres
egen sikkerhed, forhindrede en fyldigere udvikling af Knuds neppe
begyndte værk, og det danske kongehuses egne medlemmer
sveg den danske kongesøn i Haraldstedskov, ligesom de kristne
Holstenere sveg kristendommens forkæmper ved Segeberg[Seriere Tilføjelse:] Fra nu af gør Knuds efterfølgere øjensynligt fordring på
Vagrien i det mindste; Femern bliver virkelig i deres besiddelse som levning deraf.
Heraf forklares, at Adolf hylder kong Knud (Helmold I 67), at Sven gør tog herover,
at Adolf hylder Valdemar (Saxe), og måske også at Kristoffer gør tog netop hertil..


Det andet sted, hvor danske mænd allerede ved denne
tid søgte at grundlægge kristendommen og udrydde
hedenskabet, var Ryø. Erik Ejegod gjorde vistnok de første tog
hertil i den bestemte hensigt at kristne den; udbyttet af de
vilde kampe var, at man for en forms skyld indlemmede den
i den danske kirke og regnede den blandt de danske
skattelande. Dette blev også senere anerkendt af den berømte
hedningeapostel Otto af Bamberg, der 1128 gjorde sin anden
rejse til Pommern og, da han vilde gæste Ryø, først blev
henvist til erkebiskop Asger i Lund for at få tilladelse af ham til
at prædike der på øen. Asger gav ikke strax den attråede
tilladelse, skønt han modtog sendebudene med stor venlighed
og sendte dem tilbage med gaver; han påstod nemlig, at kongen
og rigets høvdinger burde afgøre denne sag, der vedkom staten
ligesåmeget som kirken. Praktisk betydning fik dette skridt
imidlertid ikke, og kristendommen blev først prædiket for
Ryboerne igen, da Erik Emune gjorde sit sejrrige tog derover,
erobrede Arkon og døbte alle, der blev grebne. Men det var
af kort varighed som alt, hvad der udrettedes blandt Venderne
i hin tid, dåbens vand tørredes snart på hedningenes isse, der
blev ikke prædiket for dem længere end de selv vilde, og
„uden ordet er vandet blot vand alene“ siger selv Luther.
Dette var da alt hvad Erik Ejegod og hans to sønner, Knud
Lavard og Erik Emune, virkede til Vendernes omvendelse;
han forlod sit fædreland og døde på vejen til den hellige grav,
midt i sine bedste manddomsår, disse faldt for morderhånd i
fædrelandet, Erik Lam var ikke mand for at fortsætte deres
idrætter, - og så kom de ulykkelige borgerkrige.

Imidlertid optog Tyskerne missionen og kampen, eller
rettere kampen og missionen, og det blev begyndelsen på enden.
Vicelin fik 1136 klosteret Nymønster af erkebispen Adelbero
af Hamborg som udgangspunkt for missionen blandt Venderne
indtil Pene, og samme år stiftede kejser Lothar klosteret ved
Segeberg og overdrog det til den samme nidkære klerk
(Lappenberg nr. 152-53). Den holstenske adel begyndte at trænge
ind i Vagrien under grev Adolfs energiske ledelse, ligesom den
nogle hundredår senere trængte ind i Sønderjylland. Over
Vagrerne og Polaberne (i det nuværende Lauenborg) herskede
dengang Henriks frænde Pribislav, medens Niklot havde samlet
Obotriterne under sig; begge var de ivrige hedninger, men
ikke desmindre indbyrdes fjendske, Niklot stod endog stadig i
forbund med grev Adolf. Polabernes land blev overdraget den
tyske greve Henrik (af Bodvide), og snart trængte tyske og
flamske nybyggere frem langs Trave og anlagde det ny Lybek,
Germaniseringens fremtidige udgangspunkt mod nord og øst.

Den fornyede kamp mod Venderne fik ligesom en
højtidelig indvielse ved at gøres til et korstog med forjættelsen
om syndsforladelse. Den hellige Bernhard af Clairvaux
prædikede korset, efterat Edessa 1145 var falden i de vantros
hænder, han opflammede den tyske konge Konrad til deltagelse,
og Nordtysklands fyrster og prælater kunde kun slippe for
også at gribe til sværdet for det fjerne land ved at love et
tog mod Venderne. Bernhard greb denne tanke med
begærlighed, han opfordrede alle til at deltage i dette fromme værk
og fik pave Evgenius til i et brev af 11. April 1147 at love
syndsforladelse til alle som deltog; biskop Anselmus af
Havelberg skulde have den øverste ledelse. Også til Danmark kom
kaldet[Senere Tilføjelse:] Af Hamsforts referat af et brev, som han (usikkert: forte)
henfører til 1146, vedkommende Odense Knuds kloster, hvis oldhreve han har havt
adgang til, ses, at kardinal Hubaldus var i riget dengang „for at drive kong Erik til
Korstog“. Ser. I 274. og fandt idetmindste nogle villige øren. De to
modkonger, Knud Magnussøn i Jylland og Sven Eriksøn på øerne,
sluttede forlig og stak i søen med rigets forenede flåde. Det
er ikke udtrykkelig afhjemlet, hvorledes dette forlig blev bragt
tilveje, men det må vistnok kaldes mere end sandsynligt, at
det var det den hellige Ketel fra Viborg fik bragt istand.
Mærkeligt nok er det dog hverken faldet hans biograf, J. F.
Fenger, eller den danske kirkehistories forfatter ind, skønt der
neppe kan være tale om, at den fra al politisk færd bortvendte
domprovst skulde kunne befatte sig med kongernes strid uden
netop for at få en fred sluttet til at fremme det hellige
foretagendeSml. Kirkeh. saml. III 529 f. Helvegs kirkeh. til reform. I 371, 373.. Herpå tyder også hans beslutning et par år efter
at gå til Vendland som hedningeapostel, hvad han fik tilladelse
til af paven, men ikke kom til at udføre, da han døde forinden
(27. Sept 1150).

Korstoget i sommeren 1147Man antog tidligere 114S, forledet af den urigtige henførelse af Erik Lams
død til 1147; den indtraf året før., ved hvilket de to danske
konger mødtes med den 18årige Henrik Løve, der nu for første
gang satte sin fod på vendisk grund, og erkebiskop Adelbero,
løb af uden egenlige følger. Niklot, som havde fået nys om
hvad der forestod ham, begyndte selv kampen med et blodigt
overfald på Lybek og Segeberg, skibene blev brændte,
Holstenerne og de fremmede nybyggere dræbte, de vendiske ryttere
drog hærgende gennem landet og kom tilbage med rigt bytte.
Forgæves belejrede de Danske og Saxerne i forening Dobin,
der lå ved Sverinsøens nordøstlige bred (ikke, som N. M.
Petersen går ud fra, et stykke længere inde i landet mod
sydøst), ikke langt fra Vismarhavn, hvor den danske flåde lå; der
var megen lunkenhed og utilfredshed i begge hærene, gensidig
mistillid svækkede angrebene, og da dertil kom et rygte om,
at Ryboerne havde indfundet sig med deres flåde foran havnen
og bibragt Skåningerne et føleligt nederlag, medens Jyderne
havde set på det uden at komme dem tilhjælp, opløstes al
orden, man ilede tilbage til skibene, opsøgte den ny fjende
for at hævne nederlaget og opgav den frugtesløse kamp, der
ved udfald fra fæstningen havde kostet mange menneskeliv og
mere syntes at føres for Saxernes verdslige interesse end for
korsets ære. Også disse sidste brød kort efter op og nøjedes
med at få det løfte af Niklot, at han vilde udlevere de danske
fanger og antage kristendommen: en formel indrømmelse, der
ingen anden virkning havde end at de ikke arbejdsføre blandt
fangerne blev frigivne, medens de andre som sædvanlig holdtes
tilbage som trælle. To andre tog, der foretoges af andre fyrster
og bisper mod Demmin ved Pene og mod Stetin, endte
ligeledes uden videre følger: i disse egne havde kristendommen
alt i det væsenlige sejret.

Bernhard af Glairvaux havde i sin kirkelige nidkærhed
udslynget et ord, der gik forfærdeligt i opfyldelse på Venderne:
„enten, sagde han, skal de omvendes eller udryddes!“ Det var
det samme ord der i oldtiden havde lydt til Jøderne; men
alle forhold var her anderledes, Venderne var afmægtige
overfor de kristne folk, der omgav dem fra alle sider, ligesom
hedningene omgav Jøderne. Hertug Henrik var opfyldt af had
til dem som alle Saxere, han higede efter at udrydde dem
mere end at vinde dem for den højere kultur, han selv var i
besiddelse af. „På de forskellige tog, siger Helmold (I 68),
som han gjorde mod dem i sin ungdom, var der ikke tale om
kristendom, men kun om penge.“ Grev Adolf for frem i
samme ånd, altid mere indsnævredes Vagrernes område, Niklot
var tilfreds, når han blot kunde hævde Obotriternes uafhængighed
fra år til år; han var, som de fleste uciviliserede
folkehøvdinger, uden forsynlighed for fremtiden; han gav efter Helmolds
ord hertug Henrik alt hvad han forlangte for livet og
fædrelandet, han ofrede endog sine stammefrænder.

Da biskop Gerold af Aldenborg nogle år senere (1156)
kom til Lybek og talte til de forsamlede Vender for at bringe
dem til at tro på Kristus og lade sig døbe, sagde Pribislav,
medens de andre syntes at samtykke: „dine ord, ærværdige
ypperstepræst, er Guds ord og tjener os til held. Men
hvorledes skulde vi betræde denne vej, vi der trues af så megen
ulykke? For at kunne forstå vore lidelser så hør tålmodigt på
mine ord; thi det folk, du skuer for dig, er dit, og det er
billigt, at vi forelægger dig vor nød, siden det blev din ret at
lide med os. De høvdinger, vi har, farer frem mod os med en
utålelig hårdhed, så det for alle de skatter og al den trældom
kunde være bedre for os at dø end at friste livet. Se, i dette
år har vi beboere af denne lille landstrækning svaret 1000
mark sølv til hertugen, mange hundrede til greven, og endda
er det ikke nok, men daglig pines og presses vi indtil
ødelæggelse. Hvad skulde vi da vel have tilovers for denne ny
gudsdyrkelse, at vi skulde bygge kirker og modtage dåben,
vi der dagligen trues med at fordrives? Dersom der kun var
et sted, vi kunde ty hen! Men går vi over Trave, da er
tilstanden der som her; selv ved Pene er det ikke bedre. Hvad
skal vi da gøre andet end at forlade landet og drage ud på
søen og fæste bo over dybene? Eller er det at regne for en
forbrydelse, når vi fordrevne fra fædrelandet foruroliger havene
og hærger de Danske og kræmmerne, der farer hen over søen?
Er det ikke tvertimod de høvdingers skyld, der gjorde os
fredløse?“ (Helmold I 83.) Forgæves søgte bispen at forsvare sine
landsmænd med den tale, at der gjaldt en ret for de kristne,
en anden for hedningene; Pribislav tog ham på ordet og lovede
i folkets navn at modtage troen mod i et og alt at behandles
som Saxerne; men der forlyder intet om, at tilbudet blev modtaget.

Disse Pribislavs ord indeholder en dyb sandhed og lader
os gøre et godt indblik i tidens forhold; det er så sjældent vi
får et sligt umiddelbart indlæg fra Vendernes side, at vi må
lægge megen vægt på det, især da det er opbevaret af en
forfatter, der ellers deler sine landsmænds opfattelse af
Venderne og kun kan have gemt disse ord, fordi de gjorde et
stærkt indtryk på ham og hans ledsagere, da de blev udtalte
af den gamle stammehøvding. Gennem dem ledes vi da også
til en rigtigere forståelse af det, der nu foregik på Østersøens
bredder, end både Helmold selv og Saxe kan give os den.
Det er ikke sandt, når tyske forfattere endnu den dag idag
efter Helmold fremstiller forholdet således, at Venderne hærgede
de danske kyster blot fordi de havde lyst til røveri, og at det
ene var Tyskerne med Henrik Løve i spidsen der omsider
gjorde ende på dette uvæsen. Forholdet er snarere det
modsatte; det var Tyskernes ublu fremfærd der jog Venderne ud
på søen og satte Danmark i den allerstørste fare. Efterhånden
som Germaniseringen skred frem ved midten af århundredet,
samledes de mest energiske elementer af det hedenske folk
ved kysterne, mellem moser og søer, og på de øer, der endnu
ydede dem et tilholdssted. Men herfra dreves de ud på havet,
og fra havet lokkedes de atter til de rige danske kyster. Vel
var vikingelivet noget gammelt og kendt, også blandt Venderne,
de danske Jomsvikinger havde vel endog vist dem vej over
havet, men aldrig havde man tilforn kendt noget, der kunde
lignes ved de forfærdelige tog, der nu hjemsøgte de danske
strande. Det var ikke mere strandhug, men ligefremme
erobringstog. Alt hvad der er ejendommeligt for vore fædres
færd i England, henimod den tid da den danske vælde
begyndte at rette sine hovedslag mod Angelsaxernes trone, det
genfinder vi nu i vort fædreland selv. Hele strækninger af
landet lå øde, Jyllands østkyst og øerne, rigets blomst og
styrke, blev mere og mere folketomme og udyrkede. Og hvad
der var værre, Venderne blev her vinteren over, ja bosatte sig
og blandedes med den indfødte befolkning. Derved opstod der
mistillid og fjendskab mellem de forskellige landsdele;
Sællænderne hadede Falstringerne, og disse forrådte hines
foretagender til rigets avindsmænd. Lålikkerne var ikke bedre,
snart betaltes der en vanærende skat til de fremmede, snart
opreves den danske befolkning yderligere i småkampe uden
held; vendiske bynavne og betegnelser af farvandene minder
den dag idag om en af Danmarks dybeste forfaldsperioder,
ligesom de danske navne i Frankrig og England indeholder en
erindring om vore fædres idrætter i hine lande. Og ikke blot
disse øer var udsatte; Femern var alt tidligere bleven vendisk,
Als blev senere sågodt som helt blottet for danske indbyggere,
Fyn var ikke langt fra at dele samme skæbne. Forgæves
opfordrede de danske konger Tysklands herrer, kejseren og hertug
Henrik, til at hindre de utålelige plyndringer, de betalte mere
end engang store summer, men ligemeget hjalp det. Kong
Sven gik da en anden vej og sendte et sølvbæger til Svantevit
på Arkon, hvor det senere fandtes tilligemed andre kristne
fyrsters gaver - det var en dansk „Vendegæld“ i modsætning
til den engelske „Danegæld“ -, og da han 1157 kom tilbage
til riget, var det ifølge med Venderne. Kun Vedemand og de
tapre brødre fra Roskilde holdt endnu liv i Sællands modstand;
de tog også danske skibe, hvor man fandt dem, til kamp mod
vikingerne: sålidt kunde man gøre regning på sine landsmænds
gode vilje.

Hvorledes skulde dette ende? Der kan vel neppe være tvivl
om at det var endt med øernes tab, dersom ikke det danske
folk havde opmandet sig til djærv og samlet modstand; for
Venderne var det den naturligste ting af verden at foretage
denne folkevandring. Og fra hvem skulde frelsen komme for
den nordiske folkegren? Efter hårdnakkede kampe var Sven
bleven enehersker, men han formåede intet, det fortvivlede i
den idelig gentagne kamp trættede ham og han opgav forsøget.
Da han blev fordreven af samkongerne Knud og Valdemar,
var det heller ikke hensynet til rigets store velfærdssag der
afgjorde striden mellem dem, tvertimod, i de to år, de stod i
spidsen for styrelsen, hører vi intetsomhelst til nogen kamp
med Venderne. Hvad kunde man da håbe af Valdemars
enevælde? - Da optrådte i den elvte time en mand, der var
forholdene voxen, en mand der var stærk nok til at vende
den truende strøm og frelse land og rige for en så forsmædelig
undergang. Fra det øjeblik af, da Absalon som bisp i
Roskilde var kommen i spidsen for Sællands adel og almue, fik
modstanden mod Vendernes oversvømmelser det præg af
viljekraft og alvor, af ufortrøden udholdenhed og sejghed, der ene
var i stand til at skaffe os sejren i hænde.

Det er ikke meningen at genoptage fortællingen om de
mangfoldige tog, der måtte gøres, før man fik fred og det
hårdnakkede folk opgav ånden; det er kun de afgørende synspunkter
for en rigtig vurdering af hin tids forvirrede kampe der her
skal hævdes. Det er ikke nok i den henseende at blive stående
ved Saxes og Helmolds opfattelse, ligesom man ved
granskningen af de nordiske vikingers hærtog ikke bliver stående ved
de engelske og franske krønikers forbandelser. Og ligesålidt
må man blive stående ved de nyere tyske forfatteres opfattelse,
der i et og alt kun er en videre udførelse af Helmolds: at de
Danske var prisgivne dette rå folks overfald indtil Henrik med
sin stærke arm udfriede dem - (således som det f. ex.
fremsættes med hele en Tyskers hovmodige veltalenhed af R.
Usinger i de første kapitler af hans „Deutsch-dänische
Geschichte 1189-1227“) -; de historiske kendsgerninger, der
overalt kan skimtes gennem hin tids fortællinger, taler derimod.
Det må holdes fast, at Danmarks stilling fra først af var meget
forskellig fra Tysklands, det er kun mod slutningen at de ved
forholdenes udvikling kommer til at gå sammen.

Sven Estridsøn angreb i sin fortælling til Adam hårdt
Saxernes måde at behandle Venderne på: de søgte deres guld,
frugten af deres arbejde, kristendommen og dens kultur
beholdt de for sig selv. De forsøg, der gjordes på ved forbindelsen
med Danmark at drage dem ind i Vesterlandenes kultur,
mislykkedes imidlertid ved det gamles modstand, og gentagne
gange stansede det begyndte værk. Da var det at Tyskernes
tryk, opildnet af lysten til landvinding og bytte, godkendt af
kirkens fanatisme, lod de spredte vikingetog svulme op til
vilde hærtog, hvis halv ubevidste mål det blev at finde ny
bopæle hinsides havet. Og først efterat denne bevægelse var
vidt fremskreden, vågnede modstanden fra dansk side, i
begyndelsen vaklende og halv modfalden, snart dristigere og
endelig sejrkronet. - Men den anden tanke, der går gennem
de Danskes forhold til Venderne, blev derfor ikke udslukket.
Saxe har en fortælling om, hvorledes det engang lykkedes
Absalons tolk Gotskalk at få Venderne til at falde fra hertug
Henrik, der er meget betegnende i den henseende. Gotskalk
drog nemlig over til Pommern og fremstillede sig som Slavernes
gamle ven, der var hidkommen for at advare dem for den
blindhed, som lod dem slutte fred med deres dødsfjender Saxerne.
De måtte dog kunne indse, sagde han, at disse tragtede efter
at berøve dem deres fædreland; ikke tilfredse med hæder og
bytte opslog de deres bo midt imellem dem; Niklot havde de
skilt ved livet, hans søn Pribislav havde de fordrevet, truende
borge rejste sig rundt omkring. De Danske derimod mente
det godt med dem; de forlangte kun ro og fred i deres eget
land, det fremmede brød de sig ikke om. Hvad var derfor
rimeligere end at slutte forbund med dem og kaste sig over
Saxerne, de Danskes gamle uforsonlige fjender Saxo p. 814-15.. Saxe påstår,
at denne tale kun var et krigspuds, som Absalon ikke fandt
på, men kun tilstedte uden at ville binde sig til Gotskalks
ord. Fuldt så let var dog vel Vendernes forbund med
Tyskerne ikke at bryde - og det kom virkeligt til et alvorligt
brud dengang -, snarere må man antage, at den gamle plan
at styrke det vendiske folk til modstand mod Tyskerne, medens
de godvillig modtog den kristne kultur, heller ikke var fremmed
for Absalon, og at der var øjeblikke i hans statsmandsliv, da
han lod den komme frem, med hvor meget håb om at den
kunde lykkes ved vi ikke. I alle tilfælde viser den
beredvillighed, Gotskalk fandt, at tanken om et forbund med de
Danske mod Saxerne heller ikke var fremmed for Venderne
ved denne tid, om den end ikke mere kunde få magt over
den udvikling, der nu havde slået så dybe rødder i det
forvildede folks vaner og karakter. Også det faktum at Niklots
søn Prislav, der gik over til kristendommen, ikke vendte sig
til Tyskland, da han måtte forlade sit hjem for troens skyld,
men ligesom Gotskalk og Henrik forhen gik til Danmark, hvor
han modtog len og blev kong Valdemars svoger, peger i samme
retning.

Med hensyn til enkelthederne i Vendernes omvendelse til
kristendommen, eller rettere i kirkens grundlæggelse og
befæstelse, tilligemed den voldsomme fortyskning, der nu overgik
dem, giver de ovennævnte skrifter af Laspeyres og især det
af dr. Wigger en række værdifulde oplysninger og
sammenstillinger. Den første forfatter holder sig til Vagrerne og deres
bispedømme i Aldenborg, senere i Lybek, den anden fremstiller
især bispedømmet i Meklenborg, senere Sverin, som det
udviklede sig indtil Bernos død (1190); det tredje af de vendiske
bispedømmer, det i Ratzeborg, omtales selvfølgelig i begge,
forsåvidt som det i det hele deler skæbne med dem, iøvrigt
har det heller neppe nogen interesse for os.

Det første punkt, der her må fængsle vor opmærksomhed,
er de tre vendiske bispedømmers endelige oprettelse og de
stridigheder mellem de kirkelige og verdslige stormænd, der
knyttede sig hertil. Med Gotskalks fald 1066 blev
missionsbispedømmet i Aldenborg, der strakte sig fra Kilfjorden til
Pene, nedlagt for bestandig; Adalbert havde efterladt den tanke
at dele det i tre stifter med faste bispesæder i Aldenborg,
Ratzeborg og Meklenborg i arv til sine efterfølgere på den
erkebiskoppelige stol. Det var dog først den femte af disse
efterfølgere, grev Hartvig af Stade, der tænkte på at løfte
arven. Neppe var da heller Hartvig kommen til magten, før
han åbent fremtrådte med sine planer at forny
erkebispedømmet fra Adalberts dage; i de danske borgerkrige intrigerede
han for at få det tidligere forhold til den nordiske kirke
genoprettet; i Vendland brugte han strax sine forgængeres
myndighed til at indvi bisper og oprette bispesæder. Det var i
Oktober 1149 at Hartvig indviede den hellige Vicelin og en
vis Emmehard i Harsefeld eller Rossefeld, den første var
bestemt til Aldenborg, den sidste til Meklenborg; denne fik dog
ingen videre betydning, da landet endnu var i Niklots hænder;
til Ratzeborg gjordes der end intet forsøg på at sende nogen [Senere Tilføjelse:] Annales Hamburgenses 1149 har den originale efterretning,
at der ved kirken i Hamborg var et privilegium af hertug Henrik, hvorved han
tildelte den højhed over de tre bispedømmer: „quia negotium conversionis illius regionis
tam a papa quam a Romano principe tenuit“ (Quellensamml. Schl. H. L IV 414)..
Neppe var Vicelin imidlertid indtrådt i den ny værdighed, før
det gode forhold, hvori han hidtil havde stået til Saxernes
fyrster, veg plads for kulde og ligefremt fjendskab, både hertug
Henrik og grev Adolf unddrog ham deres understøttelse og
den tiende, han hidtil havde nydt. Hertugen vilde ikke lade
sig den ret fratage at oprette bispedømmer i sit land; alligevel
vilde han bøje sig for Vicelins ærværdige personlighed og
anerkende hvad der var sket, mod at bispen modtog
investituren af hans hånd. Således blev dette skridt til at fremme
kristendommens sag atter et led i den række af rivninger, der
i århundreder sysselsatte de hamborgske erkebisper og Saxernes
verdslige fyrster. Begge synes i dette tilfælde at være gået
ud fra, at Vendland lå udenfor rigets grænse; Hartvig påstod
derfor at have ret til at ordne dets kirkevæsen i henhold til
pavernes forlening, Henrik ifølge erobringens ret, thi efter
konkordatet i Worms tilkom den verdslige investitur fyrsterne.
Fredrik I afgjorde imidlertid striden på sin måde, idet han gik
ud fra, at Vendland var en del af riget; investituren tilkom
altså retslig ham og ingen anden; nu overdrog han den af
kejserlig myndighed til hertug Henrik og hans efterfølgere, og
det i den udstrækning, at han skulde kunne oprette ny
bispedømmer blandt hedningene. Men længe før denne afgørelse
på rigsdagen i Goslar 1154 havde Vicelin bøjet sig for den
verdslige magt og modtaget bispedømmet af hertugens hånd;
og umiddelbart efter den lod hertugen 3 ny bisper indvi,
Evermod fra Magdeborg til Ratzeborg, Berno fra Amelungsborn til
Meklenborg, og Gerold fra Brunsvig, efter Vicelins død (12.
Dec. 1154), til Aldenborg. Også paven føjede sig, for de
tjenesters skyld, Henrik Løve gjorde den hellige stol, i kejserens
afgørelse, og for Hartvig stod der da intet andet tilbage end
ligeledes at anerkende den ny orden. Et øjeblik syntes det
endog, at denne indskrænkning i magtområde i riget skulde
belønnes med generhvervelsen af Hamborgs højhed over den
nordiske kirke, idet Fredrik 1158 bekræftede den i samme
omfang som fordum Innocens II; men dette håb udslukkedes
snart, og 1160 udstedte Hartvig et brev, hvorved han som
pavelig legat stadfæstede erkebispedømmet Hamborg de tre
lydbisper og landet indtil Pene samt udtalte den beslutning
idetmindste engang årlig at holde et provinsmøde med dem.
Dermed var det hamborgske erkebispedømme trådt i række
med alle andre i den romerske kristenhed, det havde sit
bestemte enkelte område og stod i samme forhold til den
verdslige magt som alle andre; det var over 300 år efter den første
stiftelse at det således kom på det rene med sig selv.

Bispedømmet i Aldenborg indbefattede Vagrien indtil en
linje fra Kilfjord omtrent lige mod syd, vest om Bornhøved,
Segeberg og Oldeslo, syd for hvilken by dets grænse drejede
af mod nordøst, i retning med Trave, lidt sønden for denne
flod indtil dens munding. Ratzeborg strakte sig langs
Østersøen fra Traves munding til (og med) Vismar; dets østgrænse
bøjede sig i en bue vest om søen ved Sverin ned til Eldes
udløb i Elbe; i syd fulgte det denne flod op til Bille, der
dannede grænsen mod erkestiftet Se kortet over erkebispedømmet Hamborg i Lappenbergs Hamb.
Urkundenbuch I.. I hint fremmede som
forhen bemærket Adolf af Holsten, i dette Henrik af Bodvide
fortyskningen på det kraftigste. Ikke blot Saxerne deltog i
kolonisationen, også indkaldte Frisér, Vestfalere, Flamlændere
og Hollændere. Venderne trængtes tilbage til egnen af
Altenborg og Lytkenborg, omkring ved Pløn lå alt øde som et
bredt grænseskel mellem hedninger og kristne. Gerold gik
videre; ifølge med sine klerke (blandt hvilke Helmold) drog
han op til Aldenborg, hvor der atter byggedes en St. Hans
kirke, i Eutin indrettede han sig selv en bolig, og i Segeberg
fik han atter oprettet et kloster for at få uddannet de
nødvendige præster og for at omgive bispestolen med nogen glans.
Således var da hele bispedømmet indordnet under kirkens
bestyrelse, overalt bestod der idetmindste en officiel gudsdyrkelse
og en offenlig landefred. Gerold tænkte da på at få et
værdigt bispesæde, thi i Aldenborg, der lå afsides, som på en ø,
og ikke kunde hævde sin tidligere overlegenhed, mente han
ikke at burde indrette det. Valget var snart gjort, det faldt
selvfølgelig på Lybek. Da denne opblomstrende handelstad i
1158 var kommen under hertug Henrik og derved var skilt
fra grevskaberne Stormarn og Holsten, varede det ikke længe
før overgangen skete, fremmet vistnok ligesåmeget af hertugens
lyst til at hæve byen som af bispens lyst til selv at komme
den store verden nærmere. I Lybek var der desuden vistnok
alt dengang en spire til det domkapitel, som det vagriske
bispedømme rigtignok hidtil havde undværet, men dog ikke
ret vel længere kunde være foruden. Bispedømmet kaldes vel
endnu i flere år efter Aldenborg, efterat residensen var flyttet
til Lybek - (og det var jo bleven kaldt således i århundreder
uden i virkeligheden at have været der, uden vistnok rent
undtagelsesvis [Senere Tilføjelse:] Om bispedømmers opkaldelse efter steder, hvor de ikke
mere er, se Munch II 424 (sml. erkebispedømmet Hamborg, der er i Bremen). -, men snart benævnes det dog efter den by,
der nu uimodsagt i et og alt var dets hovedstad. Snart
blomstrede det da også op, fik sin hovedkirke, sit kapitel og sine
jordejendomme, grundstammen til det bekendte bispedømme
Lybek (Eutin), der først sekulariseredes 1803, og dets bærer
blev i den følgende tid, under Lybeks tiltagende storhed, en
af de nordalbingiske egnes mest betydende mænd. Som den
bestemte dag, der fuldendte dets indretning og afsluttede dets
gennem århundreder fortsatte indstiftelse, sætter Laspeyres d. 12.
Juli 1164, da hertug Henrik, få dage efter grev Adolfs død,
stadfæstede sine gaver og løfter med erkebispens og alle hans
lydbispers samtykke og bekræftelse.

Før vi forlader det vagriske bispedømme, må her endnu
omtales et nyt indlæg i den gamle strid om Femerns ældre
forhold, af dr. Ravit (i Jahrb. f. d. Landeskunde der Herz.
Sch. H. L. IX). Forfatteren hævder her atter overfor
Velschows gentagne gange fremsatte opfattelse (Universitetsprogram
for 1854), at der intet foreligger som kunde bevise denne øs
erobring af de Danske før Valdemar Sejrs tid (så langt vil
han altså dog lægge den tilbage efter jordebogens udtrykkelige
vidnesbyrd). Alt beror i denne henseende på opfattelsen af
Adams ord. Denne forfatter nævner nemlig som bekendt øen
to gange: først mellem de 7 smålande der hører under Fyn
(IV 16) - her kaldes den Imber -, senere som den første
af de tre store vendiske øer (IV 18) - her hedder den
Fembre [Senere Tilføjelse:] Navnet „Imber“ er lig „Immer“ (sml. lamb. osv.); måske
har man sagt „Immer ø“, skønt Parallelen „Falster“ ikke tyder derpå (også det
forekommer jo oftere i „Falsterbode“). Hvad „Fembre“ angår turde dets vendiske
oprindelse være tvivl underkastet; man kan også dele: Femb-re (som fimbul, fimmel,
femb), det vilde da pege tilbage til en meget gammel tid, da det angelsaxiske fif, fifel
var til i Østersølandene som „femb“, så betydningen blev som Lesø, havjættens land
(det er jo bevaret i det upersonlige „fimbul“). Men også ordet Imber synes som
Fember at kunne tyde på jætten Imr (Ymir); ønavne dannes jo på blot r (Falster,
Mostr, Lister osv.). Da begge betydninger her falder sammen, er det vel det
rimeligste.. At der nu virkelig ved begge disse navne er tænkt
på den samme ø, kan der tiltrods for dr. Ravits benegtelse
ikke være tvivl om, begge bruges jævnlig i middelalderen om
den, og siden det ene, Femern, er af vendisk oprindelse, er
vel det andet af germansk. Derimod turde Velschows
forklaring af den dobbelte efterretning være temmelig vilkårlig og
usandsynlig, når han antager, at den første omtale går på et
nutidsforhold, den sidste på noget forbigangent, at øen altså i
hans tid var dansk og kristnet, men forhen havde været et
vikingebøl ligesom Ryø. Man må sikkert gå ud fra begge
efterretningers samtidighed indbyrdes og med fortælleren. Adam
kunde godt i Danmark høre Imbre nævnt mellem den fynske
bispestols underliggende øer, og til samme tid enten i
Danmark eller i Holsten høre Femern omtalt som et røverhul.
Dette sidste var nemlig øens faktiske tilstand, den lignede
Ryø, om end mindre i omfang og betydning, men bispen i
Odense regnede den ligesåfuldt med til sine øer, som Asger
kaldte Ryø en del af sit stift. Det er da en tilfældighed, at
ingen gjorde Adam opmærksom på den løjerlige modsigelse,
han gjorde sig skyldig i uden nærmere forklaring; men det er
hverken den eneste hos ham, ej heller kan det vække vor
forundring, at adskillige mindre vigtige ting undslap hans
hukommelse eller undgik hans videbegærlighed, da det dog især
gjaldt om at fastholde de store og afgørende, der kunde have
interesse for samtiden og dem, han skrev for. Dette viser sig
da også her, idet han rentud glemmer to af de 7 fynske øer
(rimeligvis Als og Ærø; han nævner Møn, Imbre, Falster,
Låland og Langeland); han huskede tallet, men kunde vel ikke
komme på navnene, da han nedskrev det. Af Adams ytringer
kan da sikkert kun sluttes det ovenfor fremsatte: at de fynske
bisper, ubekendt af hvilken grund, regnede den med til deres
stift, medens den i virkeligheden endnu var utilgængelig for
kirkens påvirkning. Helmold gentager i sin almindelige
indledning om de vendiske folk Adams ord om Femern (I c. 2),
uden at tilføje noget nyt og uden at henføre den almindelige
karakteristik særlig på den eller øerne i det hele. Senere
nævner han den slet ikke, heller ikke ved den temmelig
detaillerede opregning af de vagriske landskaber og deres
gradvise omvendelse til kristendommen. Heraf får man utvivlsomt
det indtryk, at øen ikke dengang mere hørte til det øvrige
Vagrien, ligesom den sikkert aldrig kan have hørt til
bispedømmet i Aldenborg efter dets fornyelse, siden der
intetsomhelst er opbevaret om nogen senere overgang til det fynske
stift. Også Saxes fuldstændige tavshed om Femerns erobring
eller om kampe med dens vilde indbyggere må vække den
bestemte forestilling, at øen, sålangt han mindedes, var indtagen
af de Danske og lagt til riget. Til hvilket tidspunkt dette da
rettest skal henføres, er ikke til at afgøre; man kommer nærmest
til at tænke på Knud Lavards tid, da de danske strømme
rensedes for ufredsmænd og jarlen satte sin broder Erik (Emune)
til herre over „øerne“, nærmest vistnok netop de fynske
smålande. Som sikkert må det i alle tilfælde anses, at
Femersund ligesom Ejderen dannede det hamborgske erkebispedømmes
nordgrænse fra det øjeblik af, da de vendiske lydbispedømmer
indrettedes af Hartvig.

Til biskop i Meklenborg viedes efter Emmehards død
1155 Berno, en fattig klerk, hvis levned det er dr. Wiggers
fortjeneste at have fået rede på. Han er i grunden den første
biskop i disse egne, thi den af Adalbert indviede Johannes og
den af Hartvig sendte Emmehard udrettede så vidt vi ved
intet. Berno var efter senere, men som det synes troværdige
kilder først munk i Cistercienserklosteret Amelungsborn, der
ved året 1125 var bleven oprettet i Weseregnen, da denne
munkeorden under den hellige Bernhards ledelse var på sit
højeste. Henrik Løve kårede ham til biskop i Obotriternes
land, til en tid da det for ham gjaldt om at hævde sin ret til
bispevalget, og han blev ligesom Gerold indviet af pave
Ha-drianus i Rom (1155), da Hartvig ikke havde villet bøje sig
for hertugens magtbud. Foreløbig var der dog neppe noget
at udrette for ham i de transalbingiske lande, thi Niklot hadede
al kristendom ligeså dybt som alt tysk. Alligevel gør dr. W.
det ved en sindrig sammenstilling af forskellige data
sandsynligt, at Berno alt 1158 opnåede ret lidelige vilkår.
Helmold har på et senere sted opbevaret et brev, som den ene
af Niklots sønner skrev til sin broder og hvori han minder
ham om, at de engang udfriede deres fader af fangenskabet i
Lyneborg ved at angribe og ødelægge de tyske borge (II 2).
Dette fangenskab kan ikke ret vel henføres til noget andet år
end 1158, da Pøhlder annalerne taler om et tog, Henrik gjorde
mod Obotriterne. Men da nu hertugen samme år i Lyneborg
udstedte et vigtigt gavebrev til bispedømmet i Ratzeborg, der
her blev endelig funderet, medens kirkens vilkår hos Venderne
i det hele synes at være bleven drøftede af de forsamlede
kirkelige og verdslige stormænd, og da Berno og Gerold netop
her første gang kaldes biskopper af Sverin og Lybek
istedenfor Meklenborg og Aldenborg, slutter dr. W. heraf, at Niklot,
selv om sønnernes hærtog kan have været medbestemmende
for hertugen, ikke er sluppet ud af fængslet uden væsenlige
indrømmelser, og deriblandt også til kirken. Bispedømmet
Ratzeborg får således anvist jordejendomme i Niklots land, og
det efter Meklenborg opkaldte stadfæstes første gang. Det er
nemlig klart, at man ved den første oprettelse af de vendiske
bispedømmer har givet dem navn efter vedkommende landes
hovedbyer uden dermed at ville have udtalt andet eller mere
end en rent foreløbig bestemmelse om det biskoppelige sæde.
Dettes endelige fastsættelse måtte i tidens løb blive afhængig
af forholdene, som de nu kunde udvikle sig; det var tid nok
at tage bestemmelse derom, når man kunde overse alle de
hensyn, der i den henseende måtte tages. På samme måde
var jo det erkebiskoppelige sæde flyttet fra Hamborg til Bremen,
og man holdt kun fast ved hint navn, fordi og sålænge som
de gamle privilegier lød på det; noget sligt var der ikke
engang grund til her. Da nu den nævnte forfatter fører et, som
det synes, fyldestgørende bevis for det Ratzeborgske gavebrevs
ægthed, må det altså antages, at Niklot har givet sit minde
til et bispedømmes oprettelse i Sverin, der af hertugen var
udset til udgangspunkt for fortyskningen, og at denne da
samtidigt har taget bestemmelse om det vagriske bispedømmes
stedfæstelse i Lybek.

To år senere kunde det næste afgørende skridt gøres til
Obotriterlandets underkastelse. Henrik Løve og kong Valdemar
kæmpede for første gang i forening med Niklot, og lykken var
dem så huld, at denne kristendommens svorne fjende faldt i
kampen. For de Danske havde dette vel ingen umiddelbar
følge, men hertugen udførte nu uopholdelig sin plan, idet han
byggede en borg på den lille ø Sverin i søen og lagde en
tysk høvding Guncelin von der Hagen i den med
tilstrækkeligt mandskab; foran borgen byggede han en stad, der blev
befolket af tyske nybyggere og fik særlige privilegier: det
skulde være et nyt Lybek blandt Obotriterne. Navnet Sverin
betyder på vendisk en „dyrehave“; uden al tvivl var der da
en hellig lund på øen med det til gudens brug bestemte
hellige stod. Som det kunde ventes har der alt dengang været
en lille by på søens nære bred; thi nogen tid efter tales der
allerede om en „gammel kirkegård“, altså en hedensk
begravelsesplads. Nu blev øen forbunden med byen ved en
dæmning og der rejste sig en borg med saxisk besætning;
staden førte senere hertug Henriks billed i sit segl, som den
der havde skabt den fra ny af (sml. Saxo p. 796 f. -
præfectumque oppidi Sverini, Guncellinum, quod nuper a Saxonibus
in potestatem redactum jus et formam civitatis acceperat -).
De mænd, hertugen satte i spidsen for den ny koloni, synes at
have egnet sig fortrinlig dertil. Berno var en from og nidkær
ordets tjener, men tillige stadig betænkt på at vinde land og
folk for sin verdslige herre og ven Henrik Løve, der ikke
yndede kirken uden der hvor den vilde gå hans ærender.
Guncelins oprindelse er det ikke lykkedes de tyske lærde at
komme efter; han har altså rimeligvis ligesom Berno alene
havt hertugens gunst og sin personlige dygtighed at takke for
den stilling, han kom til at indtage; hans navn findes alt
blandt de i Lyneborg forsamlede mænd, der 1158 afgjorde den
vendiske kirkes sager. Friherre v. Hammerstein har i en
omfattende og lærd afhandling („Die Besitzungen der Grafen
von Schwerin am linken Elbufer und der Ursprung dieser
Grafen“ i Zeitschrift d. hist. Vereins f. Niedersachsen 1857)
underkastet de forhold, hvorunder Guncelin virkede, en samlet
undersøgelse. Der er herefter sandsynlighed for, at en række
ejendomme, greverne af Schwerin senere havde vest for Elbe,
især i fyrstendømmet Lyneborg, men også i bispedømmerne
Ferden, Bremen og Magdeborg, i Altmark og endnu andre
steder, alt fra først af har været forenede med det
meklenborgske grevskab, og at grunden hertil må søges i den
omstændighed, at tyskheden fra først af kun meget betingelsesvis
har kunnet få fast fod i Obotriternes land. Helmolds ord, at
hertugen „lagde en vis adelsmand ved navn Guncelin, en
kampdjærv mand, tilligemed krigsmandskab“ (cum militia, I
87) i den ny borg, forklares da også i henhold hertil om de
lensmænd, der fra nu af blev knyttede til landet øst for Elbe
og dets vordende greve, medens deres ejendomme lå på den
anden, den saxiske, side af floden: det var noget de verdslige
fyrster kunde lære af kirken, der jo stadig forsynede (og
forsyner) sine missionærer med midler hjemmefra og overlod det
til fremtiden, om de ligesom kunde fæste rod i det ny land
og hente deres næring af det.

Det varede ikke længe før Obotriterlandets hovedborge kom
i Saxernes hænder. Medens Guncelin selv beholdt Sverin og
det vigtige Ilov (n. o. for Vismar), satte hertugen Henrik af
Skaten på den gamle Meklenborg; denne førte en mængde
Flamlændere med sig og dannede en nybygd midt imellem
Venderne; Ludolf af Peine blev sat over Malchow, en borg i
nærheden af Müritzersee, Ludolf af Brunsvig endelig fik borgen
Cuscin, som dr. W. søger i samme egn, lidt længere mod vest.
Niklots sønner, Pribislav og Vertislav (den tredje, Prislav, var
i Danmark), sad derimod i Verle, i Kissinernes land, syd for
Rostok; deres herredømme strakte sig herfra mod øst henimod
Pommern, men de anerkendte, idetmindste formelt, hertugens
overhøjhed (Helmold I 87). Det gik dem nu altså som det
forhen var gået Vagrerne under deres Pribislav, de fik valget
mellem inden føje tid ikke blot at bøje sig for kristendommen
og den tyske kultur, men tillige selv at blive Tyskere, eller
at vælge ny kampe og gå tilgrunde i dem. Det er jo bekendt
nok, også fra vor tid, hvor hensynsløse og hjerteløse Tyskerne
er i den henseende, især overfor de slaviske folk, overalt hvor
de har magten; den samme udvikling gentages jo den dag idag
i Posen, efterat umådelige strækninger i tidens løb er
fortyskede. Skønt det er en tysk forfatter der skildrer os
Obotriternes undertvingelse, genlyder dog hver side i hans bog af
det hendøende folks bitre klager over det overmod og den
råhed, der gjorde sejrherrerne så utålelige, af den sorg og
harme, der hvilede over Venderne, medens den ene af deres
stormænd efter den anden nedsank i fattigdom og forglemmelse
eller søgte sig et nyt hjem der, hvor Tyskerne endnu ikke var
nåede hen, hvis han ikke foretrak det fredløse liv på havet i
en fortvivlet kamp for tilværelsen. Og samtidigt bredte den
ene Tysker sig ved siden af den anden på de forladte gårde,
i hvis ejere almuen hidtil havde set sine førere og venner; nu
mødte de indfødte kun foragt og hån over deres sprog, skikke
og fædrenetro hos de store, og der hvor de før havde fundet
en støtte lignedes de nu ved hunde og urene dyr. Det kom
derfor også til fortvivlede forsøg på at generhverve den tabte
frihed. I året 1164 angreb Pribislav i forening med Kasimir
og Bogislav af Pommern de tyske nybygder; Meklenborg blev
erobret og jævnet med jorden, henved 100 Flamlændere dræbte,
kvinder og børn slæbte bort i trældom; de østlige borge
Malchow og Cuscin måtte overgive sig mod mandskabets fri
bortgang, overalt hærgedes hvad der var tysk. Da samledes
selvfølgelig de tyske fyrster for at hævne nederlaget; ved Verchen,
ved den nordlige spids af Kummerow sø på grænsen af det
nuværende Meklenborg og Pommern, kom det til en afgørende
kamp; grev Adolf af Holsten faldt, men Venderne led et
fuldstændigt nederlag ved Guncelins tapperhed; 2500 stridsmænd
fandt døden, resten adspredtes. Henrik og kong Valdemar,
der til samme tid løb ind ad Penes munding, begyndte at
forfølge sejren; men pludselig opgav hertugen det igen og hver
gik til sit. Kampen fortsattes derpå i det små i Obotriternes
land og endte med Vendernes udryddelse som folk; kun
levninger blev tilbage i det ødelagte land og blandedes med de
fremmede; mangfoldige forlod det for at søge tilflugt hos deres
frænder mod øst - men her blev de grebne og solgte som
trælle - eller på havet og de fremmede kyster, hvor en ny
kamp på liv og død ventede dem.

Det varede dog ikke længe før de altid vaklende forhold
bragte hertugen til at attrå et forlig med sine naboer; han
indrømmede Pribislav alle sin fader Niklots lande, undtagen
grevskabet Sverin, der indskrænkedes til den sydlige del af
det nuværende Meklenborg; Kasimir og Bogislav anerkendte
derimod ligeledes hans lenshøjhed, og lod deres land nord for
Pene optage i bispedømmet Sverin, som det senere i
stiftelsesbrevet hedder „bevægede ved den fromme Bernos prædiken“.
Dermed var da hele det område, der fra først af var bestemt
for erkebispedømmet i Hamborg, med alle vedkommendes
samtykke lagt ind under kirken og den saxiske lenshøjhed. Der
var kun en undtagelse: Ryø, med sin Svantevit og sin gamle
kongeslægt, der nu ikke blot repræsenterede den lille øs
stridbare indbyggere, men hele Vendlands underkuede almue og
alt det vilde hedenske mod, der endnu ulmede under asken af
de afbrændte lunde og borge. Et blik på kortet viser, hvilken
betydning denne ø måtte få netop nu; ligesom Als, der er
bleven kaldet nøglen til Sønderjyllands fastland, ligger den
langs et smalt sund som en stadig trusel, som et tilflugtssted
for de forfulgte og et mødested for de misfornøjede. Det var
derfor intet under, at hertugen først og fremmest ønskede at
få hedenskabet knækket på denne ø, og at han til den ende
befalede sine lensmænd på enhver måde at hjælpe de Danske
til dens indtagelse.

Således stod sagerne, da kong Valdemar og Absalon
foretog det berømte tog mod Arkon og Karens, Ryøs tvende
våbenpladser, et tog der står i den danske historie med en ganske
ejendommelig glans, og også i Vendlands er en af de mest
epokegørende og dramatiske begivenheder. Om enkelthederne
kan der her ikke tvistes, da Saxe er den eneste og
fyldestgørende kilde; derimod kan det almindelige synspunkt for
denne erobring, ligesåvel som tidspunktet da den fandt sted,
endnu ikke siges at være klaret ved de seneste tyske indlæg.

Otto Fock har i sit ovenfor nævnte skrift givet et ret
værdifuldt bidrag til Ryøs historie i den hedenske tid, ligesom
han giver ikke få geografiske oplysninger, ledsagede af tvende
oplysende kort, et over hele øen, et andet i farvetryk over
Arkons volde. Det standpunkt derimod, hvorfra han bedømmer
begivenhederne, betegnes lettest ved den oplysning, at han var
en af de fanatiske naturer der i 1848 forlod universitetet i
Kiel for at deltage i oprørskrigen mod Danmark; han lader
altså ingen lejlighed slippe forbi til at omtale de danske
tilstandes usselhed og den tyske kulturs alt overvindende magt.
I den henseende danner han en modsætning til dr. Wigger,
der vel undervurderer det nordiske øfolks betydning i de
vendiske begivenheder - som også vore forfattere i reglen har
undervurderet betydningen af Saxernes bedrifter -, men dog
stadig omtaler det med velvilje og agtelse. Medens nu de
Danske, og det med fuld føje, stadig har betragtet Arkons
fald med ublandet glæde - hvorom f. ex. Haderslevs gamle
stadsret bærer vidne, idet den fastsætter, „at helgd ikke brydes
med nogen hånds gerning uden den dag[Senere Tilføjelse:] Engi man må bryte h.; sml. Jydsk lov 2, 82: man ma æi
h. brytæ osv., d. e. manden bryder ikke h. på sin husfrue uden ved at osv., da kongen vandt
Ryø“ -, så Saxerne på deres held med onde øjne, og glæden
over hedenskabets udryddelse i sit gamle hovedsæde var stærkt
blandet med ærgrelsen over, at dette store resultat skulde være
forbeholdt øfolket. Denne stemning har efterladt sig et dobbelt
minde i skriftlige vidnesbyrd fra samtiden, der hver for sig
betegner en meget karakteristisk opfattelse. Det første er
kejser Fredriks brev, hvorved bispedømmet Sverin stadfæstes
på det højtideligste. Her fremstilles Ryøs erobring og
Svantevits ødelæggelse ganske naivt som biskop Bernos værk,
ligesom øen tages til indtægt for det hellige romerske rige. e
Danske omtales ikke med et ord, og det er som en gåde, at
kun den del af øen, der tilhører hertugen af Saxland, lægges
under bispedømmet i Sverin, brevet antyder end ikke, hvad for
en mystisk magt det er der ejer det andet. Det var dette
standpunkt, hertugen agtede at indtage i sagen; der var sluttet
et forlig, som vi dog kun kender af Helmolds beretning, og
hvorved der skal være bleven bestemt, at Saxerne og de
Danske skulde dele alle fremtidige erobringer og alt bytte; i
henhold dertil forlangte Henrik halvdelen af tempelskatten og
af den erobrede ø. Det må være os tilladt at tvivle om
Helmolds ord, om der end ingen grund er til at tvivle om hans
sandhedskærlighed; ligesom Saxe var han hildet i sit folks og
sit partis synspunkter, og at bruge den ene af dem som et
apostelskrift og den anden som en fjendes mistænkelige tale
røber en national bornerthed, der ikke hører hjemme i
videnskaben. Er der 1167, som Helmold påstår, bestemt noget
om deling af land og bytte (H. siger „tributa“), må det have
gældet det tog, man stod i begreb med at gøre og som også
kom til udførelse; om der dengang er bleven tilstået de Danske
en del af byttet ved vi ikke, at de intet fik af det erobrede
land er afgjort. Meningen har da sikkert heller kun været,
at hærene skulde underholdes af den brandskat, der blev
pålagt de egne, der førtes krig med, og som altså skulde deles
mellem begge; en varig deling af højheden vilde hertugen
vistnok være den sidste til at indlade sig på. Nu derimod da
Ryø var taget, skulde hint forlig gælde i videste omfang; de
pommerske fyrster deltog i belejringen af Arkon, men forlod
øen, da de så at Valdemar sluttede fred med dens konge
Tetzlav, som foretrak underkastelse under Danmark for
fortsatte nederlag eller forbindelse med de fortyskede lande: de
havde ventet at få den i forlening, siger Saxe. Noget lignende
havde sikkert Henrik også gjort regning på, det vilde faktisk
have overleveret Ryø i hans hånd, selv om højhedsretten
formelt var bleven ved den danske konge eller ved dem begge i
forening. Det første skridt, han derfor gør, er at få kejserens
brev på halvdelen af øen som en del af hertugdømmet og
dets bispedømme i Sverin; det følgende blev en ordre til alle
Vender at hærge de danske kyster det bedste de havde lært.
Helmold svømmer i krokodilletårer ved den jammer, det voldte
os; på en dag, har han hørt, skal der have været 700 Danske
falbudte på trællemarkedet i Meklenborg! Saxe ved intet om
disse forfærdelige ulykker, og det er sandt at sige kun lidet
sandsynligt, at dette var muligt strax efter en så afgørende
sejr, efterat de danske kyster var ble ven befæstede og flåden
idetmindste tildels holdt søen en stor del af året. Virkningen
var imidlertid, efter Helmold, at Valdemar ved en
sammenkomst ved Ejderen delte tempelskatten, gislerne og tributen
med Henrik, en beretning der, efter alt hvad der ellers vides
om forholdene i de år, vistnok beror på en misforståelse og
overdrivelse af hertugens venner. Da der ved dette møde blev
stiftet et parti mellem de fyrstelige børn, er det rimeligt nok,
at kongen har givet hertugen en del af tempelskatten, der jo
på en måde var hele Vendlands fælles eje, ligesom han kan
have indrømmet ham en delagtighed i højhedsretten ved at
give ham en del af gislerne; men det er et spørgsmål, om der
ikke hertil har knyttet sig indrømmelser fra hertugens side
med hensyn til det nærmeste fastland, der senere træder i
bestemt afhængighedsforhold til øen [Senere Tilføjelse:] Se Alexanders brev (1169) om Ryø: ut circumjacentem
regionem sibi efficeret censualem (Thorkelin, Dipl., I 252). og netop ved denne tid
var bleven genstand for et sejrrigt tog, ligesom både Pommern
og Vagrien var bleven hærgede samtidig med den dorskhedstid,
Helmold udmaler. Et fingerpeg i samme retning er det da
vel også, at der netop nu går danske munke ikke blot til øen,
men også til fastlandet, så de alt nu anlægger klostrene i
Dargun og Belbog (Codex dipl. Pom. nr. 29 og 34), medens
Kasimir tillader danske nybyggere at nedsætte sig ved siden
af de tyske og vendiske under Darguns højhed (nr. 36, fra
1174).

Et andet punkt, der her må optages til fornyet overvejelse,
hvor trættende det end kan synes, er året for Ryøs erobring.
O. Fock kaster sig over det med en lidenskabelighed, der er
en bedre sag værdig, han synes deri at se et spørgsmål, der
vedrører den danske og tyske historieskrivnings ære, ligesom
det for ham har den „praktiske betydning“ at blive afgørende
for jubelfesten! Denne fest er jo nu imidlertid fejret i 1868,
og hvad den gensidige ære angår, da kan vi sikkert lade den
helt ude af betragtning.

Spørgsmålet er selvfølgelig indviklet og kræver nogen
tålmodighed. Der er især to veje man kan gå for at få det
besvaret, man kan holde sig til de ligefremme angivelser af
samtidige, og man kan drage slutninger af begivenhedernes
gang i forhold til de utvivlsomt fastsatte holdepunkter; begge
veje benytter Fock, men som det synes utilstrækkeligt og med
en forudfattet mening. Der er nu to opgivelser fra tysk side:
Helmold, der ellers så godt som aldrig nævner tal, siger det
skete 1168, årbøgerne fra Magdeborg og to andre, af dem
afledte krøniker har derimod 1169; Fock kasserer imidlertid
strax dette sidste vidnesbyrd, da vi ikke kender forfatteren(!),
skønt andre tyske lærde dog mener at kunne udtale, at han
netop er vel underrettet og selvstændig om de pågældende år
(Wattenbach: D. Geschichtsquellen) [Senere Tilføjelse:] Vendiske årbøger: annales Colbazienses, der for den ældre
tid følger de danske, har Ryøs indtagelse til 1170; de er ellers særdeles pålidelige.. Fra dansk side haves
der efter Fock kun modsigende efterretninger; men havde han
kendt vore årbøger noget nøjere, vilde han have set, at de så
godt som alle henfører Ryøs indtagelse til 1169; dette år
ligger nemlig i deres opgivelse af 1170, thi på samme måde
skydes flere andre begivenheder fra omtrent samme tid et år
frem. Herfra afviger kun en dansk kilde med 1169, og
Lundårbøgerne, der ved en åbenbar fejltagelse har 1167; 1168
findes derimod ingensteds. Dette år kan kun fås ud af en
dansk kilde, nemlig dateringen af den sællandske kirkelov, der
blandt andet regner fra Ryøs indtagelse; men der er den
mislighed herved, at af to gamle håndskrifter det ene regner
1171 for 3, det andet for 2 år efter denne begivenhed, det
må vel altså blive uafgjort, hvad der her er det oprindelige.
Men herefter er det i alle tilfælde klart, at så godt som alle
årbøger, tyske og danske, er enige om året 1169, medens
Helmold står alene med sin opgivelse af 1168.

Den anden vej, der måske kunde føre os til et sikkert
resultat, er begivenhedernes rækkefølge. Også her ser Fock
imidlertid forvirring overalt; han går nemlig ud på at gøre
alle opgivelser indbyrdes modsigende for at beholde Helmold
tilbage som den eneste pålidelige kilde. Det er imidlertid
heller ikke her så galt med forvirringen og modsigelsen, som
han gerne vilde give det udseende af. Vi begynder med de
samtidige aktstykker. Dem glider Fock nu let nok hen over,
ved at minde om at Alexander III's brev, hvorved Ryø lægges
til Roskilde stift, mangler årstal, og efter pavens opholdssted
at dømme ligesågodt kan være fra 1168 som 69.
Følgerækken af begivenhederne peger imidlertid afgjort på det sidste,
til hvilket det også henføres både af dr. Wigger og Codex
diplom. Pomeraniæ (nr. 27). Samtidig er nemlig det brev
udstedt, hvorved Knud Lavard sættes på helgenlisten, og hans
skrinlæggelse fandt efter Saxe sted sommeren efter at
sendebuddene var kommen hjem, men det var, som det fremgår af
alle vidnesbyrd, i 1170. Det samme fremgår desuden af et
andet hensyn. Kejser Fredriks stadfæstelsesbrev for Sverin
er dateret i begyndelsen af Januar 1170; men det svarer
utvivlsomt til den pavelige afgørelse, der netop var 2 måneder
ældre, der er ikke fjerneste grund til at tro, at den iltre hertug
skulde tøvet med sin indsigelse i år og dag. Dette sidste
tages imidlertid ingensteds med i beregningen.

Fock går nu videre; selv om det kunde godtgøres, at
Alexanders brev var fra 1169, så vilde det intet bevise, siden
der intet står i det om, hvor længe før begivenheden fandt
sted. Her kommer han dog i modsigelse med sig selv. Han
fremhæver netop selv, og med fuld føje, det hastværk, kongen
og Absalon viste på Ryø, i løbet af et par dage ordnede de
alle dets anliggender, modtog gisler og hyldningsløfte og begav
sig på hjemvejen. Hvorfor skulde de da pludselig lade sig så
god tid med at få pavens stadfæstelse på den ny erobring?
Og denne havde ingen grund til at betænke sig længe; dels
var Ryø allerede tidligere anerkendt som hørende til den danske
kirke, dels havde kongens bøn en så vægtig talsmand som den
ivrige erkebiskop Eskil, der stod Alexander nær som ven og
tidligere lidelsesfælle. Og udtrykkene i kejserbrevet tyder på
det samme; efterat Svantevits ødelæggelse er omtalt, fortsætter
det nemlig: „efter disse bedrifter begav da hin biskop sig til
vor højhed -“ (igitur post tantos labores idem episcopus
serenitatem nostram adiit -), et udtryk der ligesålidt går ud fra
en længere mellemtid, som denne i og for sig har allermindste
sandsynlighed for sig.

Vi kan da ikke på nogen måde blive stående ved det
rent negative resultat, hvortil Fock kommer efterat have set på
alle disse data; tvertimod de vidner særdeles stærkt, for ikke
at sige afgørende, for året 1169 som det rette. Tilbage står
da kun fortællingens gang hos Saxe, der ved Velschows
undersøgelse er bleven midpunkt i hele afgørelsen. Denne forfatter
går nemlig i sine lærde noter til Saxe ud fra, at vi i hans
krønike finder en nøjagtig tidsregning, der formentlig støtter
sig til samtidige optegnelser af ham selv eller Absalon. Denne
anskuelse er sikkert uholdbar, hvad enten der ses hen til dens
sandsynlighed i og for sig, eller til dens faktiske anvendelse.
Fock har utvivlsomt ret i sin kritik af den skarpsindige note,
der søger at bevise, at Ryøs indtagelse af Saxe sættes 5 år
efter slaget ved Verchen, der fandt sted i 1164; hele denne
bevisførelse må indrømmes at være forfejlet og tendentiøs.
Men når Fock nu vil bruge den til på engang at angribe
Velschows omdømme og Saxes troværdighed, da glemmer han, at
den ene af disse må være given, for at den anden kan rokkes.
Det er da heller kun Velschow der falder for hans slag, Saxe
træffer de ikke; det er jo ikke ham der har påstået annalistisk
nøjagtighed eller ufejlbarhed i andre enkeltheder; tvertimod
han fortæller hvad han ved og som han ved og husker det,
og det må være os nok. At han har taget fejl i flere ting er
forlængst bleven eftervist, og det kan være temmelig ligegyldigt,
om flere eller færre vil slå sig til riddere på ham efter at have
brugt hans uundværlige hjælp. Morsomt nok er det imidlertid,
at den skarpsindige Tysker - (og det skal anerkendes, at
Fock klarer adskillige indviklede spørgsmål med megen
skarpsindighed) - langt om længe kommer til at bevise netop sit
år ud af Saxe, og endnu morsommere er det, at han formelt
har ret. Han har kun begået en væsenlig fejl, idet han
nemlig kun går ud fra et fast udgangspunkt; er der tvivl om
en tidsbestemmelse, er det imidlertid aldeles nødvendigt at have
to, blandt andet for at kunne overbevise sig om der overhoved
kan vides noget bestemt. Og intet er da heller lettere end
netop på dette sted at få to slige holdepunkter: ved siden af
1164 fremstiller sig ligesom af sig selv 1170, da Knud Lavard
blev skrinlagt i Ringsted. Og ved da at gennemgå Saxe med
dette for øje vil man komme til det sørgelige resultat, at han
kun har 5 år mellem de to begivenheder; O. Fock har selv
talt de 4 første, det femte kommer af sig selv, det kan man
ikke tage fejl af. Arkons fald ligger imellem de to punkter,
det er alle enige om, det finder sted i det fjerde år talt
forfra, i det sidste bagfra; altså atter samme uvished, 1168 eller
69! Der er intet andet for: Saxe må have glemt et år; da
man ikke er berettiget til at tvivle om, at han jo har iagttaget
den rette følgerække af begivenhederne, må man antage, at
han ikke har angivet et årskifte med de sædvanlige udtryk,
men at han af sin iver i at fastholde fortællingens tråd har
ladet sig forlede til at sløjfe to år sammen. Det er endda
ikke det værste, der kan hændes en historieskriver; i sagaerne
gives der mangfoldige exempler derpå, Olav Trygvesøn siges
f. ex. enstemmig at have været konge i 5 år, og dog vil sagaen
med al sin omhyggelighed for at betegne årskifterne ikke
rigtig slå til for mere end 4. Ved fastsættelsen af Rytoget
må vi da gå ud fra begge den åbne søs faste bredder så langt
isen hænger sammen og kan bære. Går vi da først tilbage
fra 1170, får vi Arkons fald i 69 og Norgetoget i 68; dette
gav nemlig anledning til hint, da Venderne havde benyttet
kongens fraværelse til fornyede hærtog, og S. udtrykkelig knytter
dem sammen som tilhørende to på hinanden følgende år (p.
821). Længere kan vi imidlertid ikke gå tilbage, da
Norgetoget knyttes til det foregående med et „derefter“ (p. 817:
post haec), der ikke siger noget bestemt; kun er det rimeligt,
at det tidligere tilhører et andet år, siden ellers årstiden plejer
at være angiven („hen på sommeren“, „samme efterår“ e. l.).
Fra 1164 kommer vi til det følgende år for togene p. 800 og
802, som også F. hævder mod V., der vil have det første
norske tog puttet imellem. Derefter følger der atter et nyt
år, men fortællingen strømmer nu en stund med en sådan
fylde, at det ikke bliver muligt mere at kontrollere den
kronologisk; i dette mellemrum, der formelt kun er et år, må vi
da uden al tvivl søge de to savnede 1166-67. Fock siger
rigtignok, at alle er enige om, at de her fortalte begivenheder
tilhører et år, men det er ikke nok; der er noget ligefrem
urimeligt deri. Efterat der nemlig er fortalt om to tog, et på
foråret og et om sommeren, og vi altså er rykket langt frem
på året, kommer begivenhederne med Buris og Normændene
(p. 808) og, efter fortællingen om Absalons borg, en
sammenkomst med Henrik ved Krempe (810), det derefter følgende
fjendskab med ham, og Vendernes hærtog på hans befaling.
Derefter bringer Gotskalk Venderne på vor side, de gør et
angreb på Tyskerne, hvad der atter bringer Henrik til at
forlige sig med kongen, så de begge gør et tog mod Demmin og
Volgast (817). Men at alt dette ikke kan være sket mellem
hundedagene og jul kan der da ingen tvivl være om. Der
skal tid til at blive uvenner som til at blive venner, og der
skal tid til afgørende frontforandringer mellem hele folk, især
når bevægelsen skal udgå fra dem selv. Der bliver kun mening
i denne fortælling, når Gotskalks agitationer, til hvilke der som
før antydet sikkert sluttede sig dybere gående planer, end Saxe
senere mindedes eller ønskede at lade se, henføres til vinteren
mellem 1166 og 67, således at Venderne i foråret brød ind
over Meklenborg, hvorpå forliget kom istand i sommerens løb [Senere Tilføjelse:] 1167 i Avg. døde Gertruds mand, Fredrik; forliget der
bekræftedes ved forlovelse eller løfte om en (senere) forlovelse, må vel altså henføres
til høsten 1167.
og stod sin prøve i toget mod Volgast. Men antages dette
for sandsynligt, da er Saxes fortælling jævnt fremskridende
uden altid at iagttage de ydre mærker for årskiftet, og vi
føres uden spring fra 1164 til 1170, i den naturligste og mest
sandsynlige følgerække af begivenheder der kan tænkes. Men
toget til Ryø falder rigtignok afgjort til året 1169, hvad der
da for enhver, som uden fordom har overvejet de før
fremstillede indicier, kun kan bekræfte denne gangs troværdighed.

For imidlertid ikke at lade noget uomtalt, der kunde
bidrage til at kaste lys over det kronologiske spørgsmål, skal
her endnu gøres opmærksom på et, nemlig de dage Arkons
indtagelse fandt sted på. Det var d. 14. Juni volden blev
tændt i brand, d. 15., St. Vitus, om morgenen, drog de Danske
ind i borgen og ødelagde Svantevits billed, døbte og indviede
en kirke. Om aftenen drog Absalon afsted tilsøs til Karens,
kongen fulgte efter d. 16. om morgenen, og denne by blev
modtaget, kirker og kirkegårde indviede, og d. 17. blev øens
vilkår nærmere aftalte, skatten udleveret og flåden fik hjemlov.
Hvad enten man nu holder sig til 1168 eller 69, så falder en
af disse dage på en søndag, i det første år var det d. 16., i
det sidste d. 15. Juni. Men af fortællingens gang er det
tydeligt, at man langt snarere må antage dette end hint. Kun
således synes det at kunne forklares, at man opsætter at tage
byen i besiddelse strax samme aften, da det ikke var sent
(kampen begyndte medens kongen holdt sig inde i
middagsheden) og man havde den lyse sommernat for sig; sabathaftenen
kunde man derimod betænke sig på at vanhellige ved et så
urent arbejde som at tage fat på afgudens billed. Faldt
søndagen derimod på d. 16., da måtte det synes besynderligt, om
Absalon med Eskils samtykke aftenen før stak i søen,
istedenfor, som Ryboerne havde bedt om, at give dem en dags tid
længere til at betænke sig, hvad der jo ikke kunde vriste
sejren af hans hænder, - om ikke for andet, så for at give
dem et håndgribeligt bevis på, at det hørte med til „den
danske skik“, som de måtte love for fremtiden at følge, at
holde søndagen hellig.

Helmold må altså have taget fejl i sin opgivelse af året
1168, det viser sammenstillingen af alle andre data, der er
tilstede i så rigt mål, at der ikke kan være tale om at
underkende deres betydning. At Fock til slutning udtaler, at dette
er lige så umuligt, som at en historiker i vore dage kunde
tage fejl af 1848, er ligefrem komisk. Vor hele dannelse
fører det med sig, at vi hænger i årstal (hvad der er en
fordel, thi tal er udtryk for noget bestemt og klart), hele
begivenheder og systemer betegnes ved dem. Dengang var
det kun enkelte lærde der syslede med sligt, og overalt mødte
man uklarhed og modsatte systemer: somme holdt sig til
kongernes og bispernes embedsår, der i reglen kom frem i
diplomer, andre daterede ligesom folk på Anholt „efter sidste
Tyrkerfejde“, som almuen jo stadig gør endnu; selv årbøgerne
møder op med de selsomste fejltagelser, - hvad skal man da
vente af Helmold, der så godt som slet ikke befatter sig med
årstal? Det skal heller ikke bebrejdes ham, at han har taget
fejl, men vel hans landsmænd, at de for enhver pris vil give
ham ret.

Hermed tager vi da afsked fra Vendland og dets
omvendelse til kristendommen. Det er bekendt nok, hvorledes de
nationale og politiske forhold senere udviklede sig. Med Ryøs
erobring havde de Danske fået fast fod ved kysten, efter
Henrik Løves fald undertvang Absalon snart fastlandets fyrster,
og landet nord for Pene og Elde kom til at adlyde Knud, de
Danskes og Venders konge. Således opfyldtes en tanke, der
sikkert har været næret langt tilbage i tiden, og det ikke blot
af Danske, men også af Vender, om end ikke i den form.
Men dens opfyldelse kom for sent, der var flydt for meget
tysk blod på Meklenborgs valpladser, og for meget var gået
over i de vendiske årer, den danske indflydelse blev vel stor
nok for en tid, men den var ikke varig, og efterat Henrik „af
Sverin“ havde forrådt Danmarks konge og sammen med Saxernes
fyrster besejret ham ved Bornhøved, brast atter det bånd, der
for en tid knyttede de to genboer sammen, - det brast vel
ikke uden den smerte, enhver stor skuffelse fører med sig,
men sikkert nok til held for folk og rige; thi det var ikke
mere et vendisk, men et tysk land vi var forenede med.


HARALD HÅRDRÅDE I LIMFJORDEN.

(1870.)

[Aarbøger for nordisk Oldkyndighed og Historie 1870, S. 111-19. - Her med Tilføjelser
af Forfatteren.]

Fortællingen om den eventyrlige norske konges flugt
vesterpå ud af Limfjorden er atter bleven fremdragen og
forklaret af etatsråd Steenstrup på en måde, der ikke tidligere er
falden nogen ind. Idet han nemlig går ud fra den
forudsætning, at Limfjorden på den tid var åben mod vest, indskrænker
han Haralds bedrift til at skibene er bleven dragne over
Løgstør grunde, så Normændene derved „slap de Danske af
hænde“ Se Årb. f. n. oldk. 1868, s. 328 ff.. Der må nu ved en undersøgelse af stedet, hvor
denne begivenhed fandt sted, strax skelnes mellem to ting: de
historiske kilders opfattelse og selve begivenheden; begge er
nemlig skilte ad ved et tidsrum af 150-200 år. Det sikreste
er da at begynde med den skriftlige efterretning, der er
overleveret os i Snorres „Harald Hårdrådes saga“, kap. 60. Ordene
falder her ingenlunde så betegnende som etatsråd Steenstrup
forudsætter, og som det da også vilde have været i høj grad
overraskende at træffe det hos en Islænding, der neppe
nogensinde har set Limfjorden eller kunde kende dens indviklede
former af andres nøjagtige beskrivelse, eller, som vi idetmindste
kan, af kort.
Snorre fortæller kun ganske i almindelighed, at Limfjorden
er således dannet, at indløbet er såre smalt, så smalt som et
åløb (mjór áráll, Ungers udgave s. 590), så at kun et skib
kan sejle ind ad gangen; længere inde derimod udvider den
sig til et helt hav, der på det bredeste sted hedder
Lusbredning. Men denne beskrivelse passer langt bedre på Jyllands
Vesterhavsfjorde eller de vendiske floddeltaer end på
Limfjorden; ved indløbet til Stettin, Memel eller Kønigsberg vilde
der kunne være tale om en sådan modsætning, i Limfjorden
er den langtfra så stor, ja bredninger afvexler her så hyppigt
med snævringer, at den der kender fjordens udseende neppe
ved nærmere overvejelse vil anse dens beskrivelse for udtømt
eller endog blot klart antydet ved Snorres ord. Dertil kommer,
at nævnte Lusbredning, der vel må være Lysenbredning og
ikke Livbredning, efter R. H. Kruses oplysning (i Årb. f. n.
oldk. 1869, s. 278), ikkun er navnet på en forholdsvis lille
bredning imellem Mors og Salling, og at Snorre altså også
her er temmelig tarveligt underrettet. Men ved siden af denne
mangelfulde beskrivelse af Limfjorden ses det imidlertid
tydeligt nok, hvad Snorre mener om Haralds flugt. Kongen
hærgede, siger han, på begge bredder, da han fik efterretning om
Svens ankomst til fjorden, og han begav sig nu til det sted,
hvor fjorden er bredest. Derfra er der et smalt ejd ud til
havet, det trak han skibene over i nattens løb. Snorre har
her en dobbelt modsætning: det sted, kongen først hærger på,
og hvor den lille ø lå, modsættes fjordens bredeste sted,
Lusbredning, hvorhen han ror ved efterretningen om Svens
ankomst: þá lagði H. k. skip sin at eyju nökkurri - H. k.
hélt skipum sinum inn i fjörðinn, ok þar er breiðastr er, (er)
heitir Lúsbreið. Dernæst modsættes hele indvigen havet
mod vest, fra hvilket den er skilt ved et smalt ejd: en þar
or vikinni innanverðri er eið mjòtt vestr til hafs, þannug reru
þeir H. k. um kveldit. Hertil svarer det da også, at
Normændene strax efter at være komne over ejdet drager nordpå
hjemefter: héldu på norðr fyrir Jótland. Der synes ikke at
kunne være delte meninger om, at jo Snorre har skrevet dette
ud af den forestilling, at overgangen skete ved Harboøre, der
idetmindste på hans tid (som vi ved af Saxe) skilte Limfjorden
fra Vesterhavet og gjorde den til en fjord. Den selvsamme
forestilling har den omtrent samtidige forfatter af
Knytlingesaga havt, og den kommer her endog frem på et sted, hvor
det er at formode at han har benyttet ældre kilder, nemlig i
hans Knud den helliges saga. Her siges der udtrykkelig, at
Limfjorden mod vest skilles fra havet ved et smalt ejd, der
hedder Haraldsejd, thi her var det kong Harald Sigurdsøn
undslap kong Sven: ordene falder næsten som hos Snorre: úr
norðanverðum Limafirði er mjótt eið vestr til hafs, er heitir
Haraldseið o. s. v. (k. 32). Hvoraf misforståelsen med navnet
er opstået, kan vel neppe siges med sikkerhed; indtil bedre
oplyses, ligger det nærmest at forklare det som en misforståelse
af Harboør (Hartheboøre), der måske kunde forekomme en
eller anden krønikeven i middelalderen som en fordrejelse af
Haraldsør, hvoraf da atter efter den islandske sprogbrug kunde
opstå Haraldsejd (sml. opfattelsen af Oddesund som Ottossund
og dette navns anvendelse på Skagerak, Adam II 3).

Hermed er selvfølgelig ikke bevist, at Harald Hårdråde
virkelig trak sine skibe over landtangen ved Agger; der ligger
en så lang tid mellem denne bedrift og Snorres fortælling -
og Knytlinges alder kan i dette punkt ikke kontrolleres -, at
en flytning af traditionen godt kan tænkes at have fundet sted,
dersom der da ellers er noget der gør den rimelig. Er der
ikke det, da er det på den anden side misligt at forudsætte
den, thi den historiske overlevering er vel underkastet de
samme skrøbeligheder som alt menneskeligt, men den er da
heller ikke vilkårlig i den grad, at den uden grund skulde
bytte sted. Det eneste der synes at have kunnet afstedkomme
nogen forandring i traditionens stedfæstelse, er en forandring
af selve de naturlige forhold ved Limfjorden, og af denne
afhænger da i virkeligheden enhver afgørelse i den henseende.
Var fjorden nemlig lukket, dengang Harald undveg, da må det
have været ved det ejd der lukkede, bedriften udførtes; Sven
vilde selvfølgelig ikke opgive forfølgelsen i et lukket farvand,
fordi det lykkedes fjenden at slippe over nogle grunde. Var
der derimod åbent mod vest - selvfølgelig med dybt vande,
dybere end ved Løgstør, thi ellers var vanskeligheden alligevel
større her end der -, da bliver det rimeligst at henføre det
hele til et østligere sted, og da vistnok nærmest til grundene
ved Løgstør, der til sine tider havde mindre end 3, til andre
over 10 fod vand Der haves i ministeriernes arkivs 2 afdel. en pakke ret interessante sager om
disse grundes udgravning i årene 1758 ff. Det hedder her bl. andet i „trende
Fornuftige og Søe-Vante Mænd af Schiwe deres attest af 10. Mai 1765“, at „en halfsneesz
Miile derfra nemlig ved Haarboe Øer, hvor Landit imellem havit og fiorden er megit
smal, hender det sig ofte med stormende N. Vest Vinde, at havit skyller over i
Liimfiorden“. - 1560 kunde skibe gå ud af Limfjorden mod vest, se Kirkehist. saml. VII
350. Jvf. endvidere sognebeskrivelserne fra 1683..

På dette punkt har hr. C. F. Bricka også stillet
spørgsmålet i de indledende bemærkninger, hvormed han ledsager
etatsråd Steenstrups fortolkning af Snorres beretning, idet han
søger at vise, at Limfjorden på Haralds tid ikke var nogen
fjord, men et åbent sund. Men hvad der i den henseende
fremføres er neppe af så stor vægt, at det kan blive afgørende
for spørgsmålets besvarelse.

Hvad således først Adam af Bremens efterretning om
Nørrejylland og særlig Vendle angår, da viser han sig her
overalt at være temmelig mådelig underrettet. Ikke blot lægger
han de forskellige dele af det i en broget uorden: hans
beskrivelse af landet selv viser, at han kun kendte det af andres
omtale. Men selv afset herfra beviser det intet, at han kalder
Vendle for en ø, thi det samme siger han om Thy, og uden
al tvivl tillige om Skåne. Skal vi tro Adam på ordet, at der
var åbent ved Harboøre, da må der også have været åbent
ved Hanvejle og Bolbjerg, og det er da vanskeligt at forstå,
hvorledes man har kunnet kalde det mellemliggende vand for
en fjord; mellem småøerne kaldes idetmindste under ganske
lignende forhold farvandene for sunde. Men Adam tænker ved
en „ø“ øjensynligt kun på en landstrækning, der ligger „ude
i vandet“, ikke just „omflydt af vand“ Werlauff siger det samme i sine efterretninger om Prokop i Vid. selsk. hist.
og fil. skrifter VII 51. Jvfr. Pavl Varnefrid de gestis Longobard. I 2. Adams 4. bog
er „descriptio insularum aquilonis“ d. e. de nordiske lande. Harald Blåtand kalder
Norge for sin „høgeø“, fordi han får høge i skat af Hakon jarl (Munch I, 1, 851 f.).
Halvøen øst for Nyborg (ved Slipshavn og Knudshoved) hedder Østerø.. Og det gør ikke
blot han, men det gjorde alle i ældre tider, deraf opstod navne
som Hindsholm, Svansø, Medelsholm(herred), Skáney o. l. og
derfor kalder f. ex. Saxe den del af Ryø, som Arkon lå på,
for insula Arconensis, og siger at den var skilt fra det andet
ved et smalt sund, det samme som Adam siger om Vendle
og Thy. Den samme uklarhed i henseende til begrebet af en
ø, som vi med vore bestemte definitioner vel må kalde det,
kommer frem der, hvor Adam siger, at Fyn hænger sammen
med Jylland: Funis insula adhaeret regioni quae Judland dicitur
(IV 4), eller der, hvor han fortæller, at de danske lande øst
for sundet „næsten“ er en ø, da de kun hænger sammen med
Sverig ved en landarm (k. 7), en betegnelse, der efter vore
forestillinger mildest talt er meget dristig. Men endnu
tydeligere bliver det når han senere ligefrem kalder Skåne for en
ø, thi det er øjensynlig kun den han kan sigte til, når han
opregner de store danske øer: Vendle, Mors, Thy, Samsø,
Fyn, Sælland, “den syvende er den der hænger sammen med
hin“ (Sælland): septima quæ illi adhaeret et quarum supra
mentionem fecimus - og Bornholm. Med Lappenberg her at
ville tænke på Sprogø, der kun nævnes i en skolie (107) synes
dog ikke at kunne lade sig gøre, især da der strax efter
opregnes 7 mindre øer, hørende til Fyn. Om Skåne kunde der
derimod siges, at det hængte ved Sælland (ligesom Fyn hængte
ved Jylland), han fortæller nemlig udtrykkelig, at Helsingborg
kunde ses fra Sælland af (k. 7 og 16). Det der er
ejendommeligt for Adam som for alle middelalderens geografer er netop
den skødesløshed, hvormed de betegner forhold, der
forekommer os både at have stor betydning og at være meget
simple at holde rede på; det kan være vanskeligt at finde sig
tilrette hermed; men man overbevises snart om, at der ikke
må ventes mere end noget omtrentligt i den henseende, når
man gør sig bekendt med de første geografiske kort, der dog
tilhører en langt yngre tid end den der her er tale om. Det
kan ikke føre til andet end misforståelser at læse
middelalderens forfattere med vore kort for øje og vore definitioner
på rede hånd.

Det andet argument, der jævnlig er bleven brugt for at
hævde et sunds tilværelse i det 11. århundrede, er fortællingen
om Knud den helliges flådesamling i Limfjorden. I og for sig
skulde man synes, at denne ikke kunde bevise noget, thi
skulde flåden overhoved samles, da måtte det vel være her,
hvad enten der så var en udfart mod vest eller ej. På samme
måde samledes den ved Masned og i Grønsund til
Vendertogene. Andet sigtes der heller ikke til i den eneste
samtidige beretning vi har, nemlig Ælnoths. Han siger nemlig
ingenlunde (som B. oversætter), at flåden samledes i den
vestlige del af Limfjorden, men kun, at den begav sig til den
vestlige havns bredder: Danorum exercitus occidentalis portus
litoribus - advehitur; herved betegnes kun ganske i
almindelighed Limfjorden poetice et eleganter som rigets „vestlige
havn“, ligesom man f. ex. kunde kalde Grønsund for rigets
sydlige havn Ælnoth, der øjensynlig kender denne egn bedre end de andre forfattere,
kalder Vendle for en „regio maritima“. - Knud den store f. ex. lægger altid ind i
Limfjorden, når han fra England kommer til Danmark, en gang for at gå til Helgeå,
en anden gang for at gå til Norge; han samler den danske ledingshær ved Hals..

Men Sven Ågesøn går videre; han siger, at flåden lå i
Humle havn (ligesom Ryårbøgerne påstår at den lå ved
Fiskebæk, nær Viborg), og han føjer hertil den bemærkning, at
Limfjorden dengang var åben mod vest; Saxe siger også netop
på dette sted, at den har været åben, og de tænker da
vistnok på det samme: at det var meningen, at flåden skulde
drage ud til England ad den vej. Spørgsmålet må her blive,
hvorfra Sven og Saxe fik denne underretning, omtrent et
hundred år efter at Knud havde tænkt på sit Englandstog.
Med sikkerhed kan der intet siges herom; men det skader jo
ikke at forudsætte, at de har søgt og fået den bedste
oplysning, der med rimelighed kunde ventes på deres tid og efter
deres forhold. Lad os tænke os, at de har hørt det af
kyndige folk fra Viborg, eller vel endog fra Vestervig, - videre
kan man ikke antage at de er gået. At gå til folk på stedet
for at udfritte dem, med stadigt hensyn til de fejltagelser de
rimeligvis vilde kunne gøre sig skyldige i, sammenligne
forskellige udsagn osv. for at komme til et fuldstændig pålideligt
resultat, det kunde neppe falde en krønikeskriver ind i
anledning af langt vigtigere forhold, ligeoverfor et spørgsmål som
dette kunde der slet ikke være tale om det. Altså en kanik
fra Viborg har 100 år efter Knuds påtænkte tog fortalt som
en almindelig mening blandt folk, der syslede med slige ting
derovre, at det dengang havde været kongens agt at drage
vesterpå til England gennem et åbent sund ved Harboøre eller
hvor det nu skal sættes. Vi må da spørge videre: hvorpå
støttes denne mening? thi andet end en mening kan det jo
ikke være, siden toget gik overstyr. Den må være fremgået
af den erindring, at der lå en stor del skibe i nærheden af
Viborg, altså i Limfjordens vestlige del, i forbindelse med den
tradition, at fjorden engang i tiden har været åben mod vest.
Fortællingen om Knuds plan er et naturligt produkt af disse
to faktorer, men de er, nærmere beset, hver for sig uden
betydning. Når Ælnoth siger, at flåden samledes ved Limfjordens,
rigets vestlige havns bredder, medens Sven fortæller, at den
lå ved Humle havn, Ryårbøgerne ved Fiskebæk, da er
resultatet heraf et og det samme; de sidste har havt forskellige
hjemmelsmænd, der hver gav en bestemt egns tradition, hin
måske Vestervigs, denne Viborgs; thi om et så bestemt
faktum, som at der lå en usædvanlig mængde orlogsskibe, er
lokalberetningen rimeligvis pålidelig. Men ligesålidt som det at
der var samlet en flåde ved Fiskebæk udelukker, at der samtidig
var en samlet ved Humle havn, ligesålidt udelukker begge disse
fakta det tredje, at der lå en måske endnu større ved Ålborg,
en fjerde ved Hals o. s. fr. - eller, som Ælnoth siger, at
hele Danmarks ledingsflåde, vistnok hundreder af skibe, var
samlet ved Limfjordens kyster.

Den anden del af Svens og Saxes fortælling er det
derimod langt vanskeligere at kontrollere, da den synes at være
bragt i forbindelse med denne tradition ved en ren vilkårlighed.
At der engang havde været åbent vand mod vest, er nemlig
en så almindelig og ubestemt efterretning, at der intetsomhelst
kan bygges på den. Ikke blot kan der ingen tidsbestemmelse
hentes af den, men der kan end ikke med sikkerhed af den
sluttes, at der nogensinde har været åbent. Det er måske
ikke andet end en mening, der almindelig udtaltes af folk, sorn
kendte egnen; det var et alt for mærkeligt træf, at Østersøen
her strakte sig helt over mod Vesterhavet, så de kun skiltes
ad ved et smalt ejd, der tilmed af og til overskylledes af
søen, - her måtte der bestemt engang have været en
forbindelse! Det er den slags sagn og formodninger, almuen
stadig er tilbøjelig til; derfor hører man overalt, hvor
naturforholdene nogenlunde kan give anledning dertil, at havet enten
tidligere er gået højere op, eller omvendt, at der har været
bebygget langt ude i søen; det er det, der på en måde giver
en egn sin første historiske interesse og derfor bliver genstand
for de mere fremmeliges spekulationer og formodninger. Men
i vore dage har historien overladt slige spørgsmåls afgørelse
til naturvidenskaben, når den ikke selv kan sige noget
bestemt om dem. I dette tilfælde synes der snarere at være
grund til at antage, at Limfjordens vestlige ejd har været
stærkere i tidligere tider (og også dette er der stedsagn om,
se Årbøgerne 1869, s. 281), og at det er svækket efterhånden,
indtil det i vore dage helt synes at skulle bukke under for
havets magt. At der igen i en forhistorisk tid har været en
periode, da der var åbent der og på mange andre steder,
vedkommer selvfølgelig ikke denne overvejelse.

Men foreligger der således formentlig intet der kunde tyde
på, at Limfjorden var åben mod vest i det elvte århundrede,
da er der heller intet som kunde svække troværdigheden af
Snorres og Knytlingesagas beretning, at Harald Hårdråde lod
sine skibe trække over ejdet ved Harboøre, og hypothesen om
Løgstørs grunde, der jo kun er bleven til under trykket af en
formodet kollision, og som under denne forudsætning, som det
var at vente af den der har fremsat den, udmærker sig ved
den lethed, hvormed den overvinder vanskelighederne, må anses
for overflødig. Fuld sikkerhed kan der neppe opnås, eftersom
kilderne er så meget yngre end begivenhederne; men sagnet
synes dog at have været så bestemt og sikkert i sin sag, at
det ikke bør vrages, før der foreligger aldeles afgørende grunde
derfor.


HARALD HÅRDRÅDE I LIMFJORDEN.
Anmeldelse.

(1876.)

[Det nittende Aarhundrede. 1875, Oktbr. - 1876, Marts, S. 461-71.]

Harald Hårdrådes tog til Limfjorden og Limfjordens tilstand i det XI.
århundrede. En undersøgelse af J. Japetus S. Steenstrup. (Fra
videnskabens verden. 3. r. s. 3-83.) Kbh. 1875.

Den afhandling, som hr. etatsråd Steenstrup har udgivet
under ovenstående titel, har med rette tildraget sig en vis
opmærksomhed, ikke blot fordi den er optagen i en række
småskrifter, hvis hensigt det er i en let tilgængelig form at
meddele alle dannede læsere videnskabens modneste frugter, men
også fordi den helt igennem lægger an på at give en endelig
og udtømmende besvarelse af et spørgsmål, der vel ikke synes
at være af nogen sær fremragende betydning, men dog, som
forfatteren noksom har påvist, må vække såvel historikernes
som geografernes interesse. Når imidlertid forfatteren af
nærværende blade har følt sig opfordret til at tage til genmæle
imod de af hr. etatsråd Steenstrup opstillede hypoteser, så er
det ikke såmeget for selve det omhandlede problems skyld -
thi det har ikke den betydning, at dets besvarelse i en anden
retning ikke skulde kunne opsættes, til der frembød sig en
naturlig lejlighed dertil -, men simpelthen fordi disse hypoteser
hviler på forudsætninger og er støttede ved påstande, der,
lige ud sagt, vilde kompromittere den historiske videnskab,
dersom de fik lov til at stå uimodsagte i et tidsskrift som det,
hvori de har fået en plads.

Hvorledes skal man nemlig i vore dage forstå et
udgangspunkt som dette: - „have folkene i kong Haralds følge
fortalt deres eventyr med slige enkeltheder - hvad jo er ganske
naturligt -, så ere disse sikkert nok også blevne hørte af
Islænderne, og at høre og at opbevare var for dem omtrent
ét„ (s. 48)? Det har nu i flere menneskealdre været
historikernes vanskelige opgave at få rede på sagaernes indbyrdes
modsigende, som oftest i al deres klarhed forvirrede, forblandede
og forvanskede fortællinger, og så skal vi på én gang se
Thormod Torfæus' doktrin om disse kilders inspiration stige
op af den grav, som videnskaben forlængst har kastet! Harald
Hårdrådes eventyr falder i årene 1047-64 og Snorre, der
fortæller om det, skrev ved år 1230; det er altså fem
slægtled, der alle skal have hørt dette eventyr på samme måde
og bevaret det uforandret i sine enkeltheder, således at Snorres
optegnelse for os skal have samme værd som et samtidigt
øjevidnes, i hvilken hvert ord og hver stavelse har sin
betydning! Og dette er grundlaget for bevisførelsen i et skrift, der
nævner „den udmærkede kritiske undersøgelse af Snorres
historieskrivning“ (af G. Storm), som har samlet et helt
arsenal imod hin doktrin og med overvældende sikkerhed eftervist,
hvor aldeles Snorre var sin tids barn, ligeså hensynsløs i sit
literære arbejde som hele det 13. årh. i det øvrige Evropa.

Det vil ikke være uden interesse endnu et øjeblik at
dvæle ved denne grundsætning eller rettere den måde, hvorpå
den fremstilles for en mulig tvivlende læser. Af Harald
Hårdrådes saga ser vi, siger hr. St. (s. 49), „forfatterens åbne
udtalelse af, at han af stoffets rigdom ikke vil holde sig til
andet end det aldeles sikre; af den se vi endvidere, at kong
Haralds historie allerede var af flere Islændere bleven bearbejdet
og forelagt kong Harald selv eller hans sønner“. Dette sidste
ses nu just ikke af Snorre, han siger kun, at „en stor saga
om Harald er sat i kvad, som blev foredragne for kongen
selv eller hans sønner“; men dette er dog vel ikke at
„forelægge en bearbejdelse“. Dernæst er det slet ikke Snorre, der
siger alt dette, men den ældre sagaforfatter, hvis skrift udgør
hovedmassen af Snorres kompilation Sml. Heimskringla s. 574 med Flateyjarbók III 343, der supplerer et
manglende blad i Morkinskinna s. 59 (Fagrskinna s. 126).; thi vi må dog vel
indrømme, at hans Haralds saga ikke fortjener andet navn. Men
fortællingen om bedriften i Limfjorden findes nu hverken i den
ældre saga eller i de kvad, hvorpå en stor del af sagaerne
var bygget, og det bliver da vanskeligt at se, hvor disse
formentlige vidnesbyrd om Snorres kritiske sans bliver af, eller
hvorledes denne fortælling skal komme til at nyde godt
af den.

Ikke desmindre er det jo vist, at Snorre var Islænding,
og hvis dette skulde være nok til at være i besiddelse af en
kvalificeret vederhæftighed, bliver jo lige fuldt denne grund
tilbage til at fredhellige også fortællingen om Limfjorden. Hr.
St. lader det ikke mangle på et sandsynlighedsbevis for at få
os til at sluge denne kamel. „De opbevarede træk, siges der,
gå ikke mere i det enkelte, end vi træffe det i islandske og
andre sagaer, hvis enkeltheder vi have været i stand til at
bekræfte enten ved uafhængige vidnesbyrd fra andre kilder
eller ved den kontrol, som den ene videnskab ofte udøver med
den anden. Det træk, Njalssagaen giver af den
skæbnesvangre kamp ved Clontarf nær Dublin, at den holdtes en
langfredag, bekræftes således af en gammel irsk krønike, men
med sådanne biomstændigheder med hensyn ikke blot til egnens
faste udseende, men selv til dens skiftende udseende efter flod
og ebbe just på en given dag i et bestemt år og indenfor
visse bestemte dagstider. En irsk geolog har, uden at kende
krønikens skildring, givet ved tilbageregmng et sådant billede
af landskabet under floden og i ebben på netop denne dag og
til netop disse klokkesiet, at både dagen og enkelthederne i
krønikens staffage af denne begivenhed måtte erkendes som
rigtige.“ (S. 48 f.)

Dette forholder sig fuldkommen rigtigt, enhver vil kunne
overbevise sig om det ved at efterse selve krøniken, der nu i
henved 10 år har været trykt med engelsk oversættelse og
lærd kommentar (The war of the Gaedhil with the Gaill, by
J. H. Todd, London 1867). Men enhver vil da også kunne
overbevise sig om, at omtrent hele den sidste tredje del af
krøniken, over 30 trykte sider, drejer sig om dette Slag, og
at der ikke er skygge af tvivl om, at det er skildret af en
samtidig; netop den omstændighed, at forfatteren véd besked
med tidevandene på slagdagen, kalder udgiveren med rette „a
faet which . . . proves that our author, if not himself an
eyewitness, must have derived his information from those who
were“ (p. XXVII). Men skulde en forfatter i vore dage ikke
ærlig talt være istand til det samme?

Njalssagaen skulde derimod afgive et bevis på, at denne
nøjagtighed kunde gå i arv gennem slægter på Island. Nu
er vistnok denne sagas overlevering i mange hovedtræk i
overensstemmelse med krøniken, men hverken de i kampen
deltagende høvdingers navne eller den omstændighed, at den
leveredes en langfredag, en omstændighed, der spillede en stor
rolle i forberedelserne til slaget og altid måtte gøre et varigt
indtryk på kristne mænd, står i fjerneste forbindelse med
tidevandene, og når så sagaen, som det er så rimeligt lang
tid bagefter, fremstiller adskilligt i et aldeles falsk lys, tager
fejl af al tidsregning og blander sagn, endog misforståede
sagn (om Darrads væv), ind i fortællingen, så forvandler denne
jævnførelse sig, som det synes, til en ligefrem satire over al
denne tale om Snorres og hans landsmænds exceptionelle
stilling til den historiske tradition. Og når vi så tænker på,
at de samme sagaer henfører solformørkelsen den 31. Avgust
1030 til kong Olavs dødsdag den 29. Juli samme år, at de
på næsten alle punkter er i den mest uforligelige strid med
de samtidige danske, engelske, tyske eller byzantinske kilder,
så tør vi vei nok gå ud fra, at de skildringer, Snorre eller
hans hjemmelsmænd giver af begivenheder fra det 11.
århundrede, ligeså vel som dem, han giver fra det 9., er
underkastede alle forkrænkelighedens love.

Dette måtte forudsendes for at vinde det rette stade for
en vurdering af den del af hr. Steenstrups bevisførelse, der
grunder sig på beregningen af nattens længde osv. osv.; alt
dette må uden videre afvises som aldeles ubrugeligt. Hvor
letsindig Snorre er i at udmale slige scener, ses allerbedst
netop af det foreliggende exempel; thi han indskyder midt i
fortællingen om Limfjorden et eventyr om, hvorledes kong
Haralds mænd fandt vand ved hjælp af en lyngorm, og det
skønt hans kilde, Morkinskinna, henlægger det til et helt
andet sted, hvor Snorre ikke fandt der var passende brug for
det, - altsammen noget som er tilfredsstillende oplyst i „den
udmærkede kritiske undersøgelse osv.“

Vi skal nu derimod følge hr. St. på hans vej som
kritisk fortolker af Snorres beskrivelse af Limfjorden, idet vi dog
skal tillade os at forudsende en så kort og simpel
redegørelse af vor opfattelse som mulig, da vi ellers vilde stå
fare for at komme ind på en alt for vidtløftig metode. Snorre
siger (efter St.'s oversættelse): „Således er Limfjorden
beskaffen, at den er at sejle ind i som igennem et smalt,
åformet sejlløb; men når man kommer længere ind i fjorden,
da er der som et bredt hav.“ Derefter kommer eventyret om
lyngormen. Harald hører nu, at kong Sven er ankommen ved
Hals og ifærd med at gå ind, men på grund af løbets Smalhed
kan kun et skib gå ind ad gangen (!); så fortsættes der:
„Haraldr k. hélt skipum sinum inn i fjörðinn ok þar er
breiðastr er (heitir Lusbreið) Disse to ord synes at være senere indskud af en randglosse., en þar or vikinni innanverðri er
eið mjótt vestr til hafs, þannug reru þeir H. k. um kveldit“.
Dette hedder i ligefrem oversættelse: kong Harald holdt med
sine skibe ind i fjorden og derhen hvor den er bredest (hedder
Lusbredning), men dér er der et ejd fra indhavet (fjorden)
vester til havs, derhen roede Haralds mænd om kvælden.
Snorre nævner altså en dobbelt bevægelse: indad i fjorden til
det sted, hvor den er bredest, og videre indtil det sted, hvor
den er tilende og skilles fra havet ved et ejd. Ligeledes har
han en dobbelt modsætning: den smalle del af fjorden
modsættes bredningen, og hele fjorden („den indvendige vig“)
modsættes havet; hine to står i umiddelbar forbindelse med
hinanden, disse to er adskilte ved et ejd, som kongen må
drage sine skibe over.

Netop således taler også den anden kilde, som giver os
underretning om denne bedrift og uden hvis vidnesbyrd vi
neppe vilde kunne tillægge Snorres fortælling nogen synderlig
betydning. Det er Knytlingesaga, der i sin skildring af de
danske lande kommer til at omtale Limfjorden og her blandt
andet siger: „úr norðanverðum Limafirði er mjótt eið vestr
til hafs, er heitir Haraldseið“ (fra Limfjorden er der mod nord
(vest) et smalt ejd vester til havs, som hedder Haraldsejd),
hvorpå den nævner Haralds bedrift. Dette simple og som det
skulde synes aldeles afgørende bevis på vor opfattelses
rigtighed søger hr. St. at afkræfte ved den oplysning, at denne
„så meget yngre“ forfatter rimeligvis har lånt sin efterretning
af Snorre eller i alle tilfælde har havt samme hjemmelsmand
som han, da flere udtryk er fælles for dem. Heller ikke på
dette punkt har han imidlertid henvendt sig tilden „udmærkede
kritiske undersøgelse af Snorres historieskrivning", thi her vilde
han have læst, hvad der alt forhen ikke var ubekendt, at
Snorre selv citerer en „Knudssaga“, der efter al menneskelig
sandsynlighed netop er det parti af Knytlinga, som vi her har
brug for, og han vilde endvidere have erfaret, hvad Storm
først har eftervist, at det egenlig ikke er Snorre, som har brugt
„Knudssaga“, men den ældre Morkinskinna, som han udskriver,
medens Snorre rimeligvis ikke har kendt den. Heller ikke
vil nogen historiker ellers være tilbøjelig til at udlede to
efterretninger, den ene af den anden, som hver især i nogle få
linjer har helt forskellige efterretninger.

Hr. St. oversætter nu Snorres ord således: „Kong Harald
styrede sine skibe ind i fjorden. Dér hvor den er bredest
hedder den Lysbredning, og dér er der fra vigen, som ligger
indenfor, et smalt ejd (barre, øre) vester til havs (ud i vandet).
Derhen roede osv.“ Forklaringen, som følger med, er denne,
at Snorre kun kender én modsætning, thi den bredning, som
han først sammenligner med et hav, er det han senere kalder
havet; ejdet findes altså mellem fjordens smalle del og
bredningen, det er kort sagt Løgstør grunde. Hvad der jo især
må være generende for denne fortælling er udtrykket „til hafs“,
det gøres derfor også til genstand for en lang undersøgelse,
hvis resultat er, at det ikke betyder at ejdet „fører til havet“,
går ud imod havet, men derimod at det er „ude i havet“, i
lighed med vort udtryk „til søs“, og da så fjorden kaldes et
hav, vil Snorre (og Knytlinga, der ikke kalder den et hav!)
altså kun sige, at ejdet ligger ude i vandet mod vest. Det er
ikke altid let at komme på det rene med betydningen af et
levende sprogs talemåder, men en parallel vil dog måske
foreløbig klare stridsspørgsmålet noget. Ingen vil benegte, at
udtrykket „i luften“ betegner en væren „oppe i luften“; der vil
kunne anføres ligeså mange exempler derpå som på at „til
havs“, når det bruges om ting, som kunne være ude i vandet
(skibe, fisk, skær osv.) virkelig betegner dette. Men når man
nu siger om en syg, at han har været „i luften“? Nej, en
fugl, en fjer, et videnskabeligt paradox, det lader sig høre,
men en syg! Og nu et ejd, hvis natur det er at hænge sammen
med landjorden?

Vi vil sammenligne et andet lignende sted hos Snorre
for at se, om han dog ikke skulde bruge udtrykket „til havs“
i den her naturlige betydning. Ikke blot Harald, alt hans
ældre broder Olav skal have været indelukket i et farvand,
nemlig Mælaren; at hele fortællingen rimeligvis må forkastes
som sagn, skønt den findes hos Snorre, gør her intet til
sagen. Også Olav kom her til det sted, hvor et fed skilte
søen fra havet, men han valgte den udvej at grave sig ud, og
det kalder Snorre at „grafa út i gegnum Agnafit til hafs“;
dette har man unegtelig altid ganske ligefrem forstået således,
at han gravede et hul gennem feddet, så søen kom til at stå
i forbindelse med havet. Men muligvis forholder dette sig ikke
således, i virkeligheden lå Agnafit måske „ude i havet“ og
blev gravet igennem „derude“? Snorre fortsætter med en lille
beskrivelse af Mæjaren og siger: „einn óss er til hafs or
Leginum ok svá mjór, at margar ár eru breiðari“; dette har
man altid forstået således: der er ét udløb til havs fra Mælaren
og så smalt, at mange åer er bredere; hvorledes skal vi
forstå det for fremtiden?

Efter denne lille islandske sprogstudie vil det formentlig
for adskillige være velgørende at foretage en lignende latinsk.
For ikke at trætte vil det imidlertid være nødvendigt her at
indskrænke os til det rent sproglige, hvad vi så meget tryggere
tør hengive os til, som resultatet af disse betragtninger slet
ikke vedkommer hovedsagen, men kun skal vise os, hvorledes
man i „videnskabens verden“ kan slå selv den latinske kat
af tønden. Blandt de formål, hr. Steenstrup forfølger i sin
bevisførelse, er også det at godtgøre, at den engelskfødte
forfatter Ælnoth foruden at oversætte de danske navne, som han
har brug for, på latin, rimeligvis for sine landsmænds skyld,
også på flere steder nøjes med en latinsk omskrivning. At
dette finder sted hvor han siger: Portus ergo Cornicus dicitur,
ubi etc., er nu vist nok, men så betegner han jo også selv
det, han har nævnt som et navn („dicitur“); at det derimod
skulde finde sted i de to af St. fremhævede tilfælde er en
stor fejltagelse.

Idet Ælnoth fortæller, at kong Knud trak sig tilbage for
Vendelboerne, siger han, at han lagde en del af sine mænd i
Agersborg, men selv med mange af dem opholdt sig på et
andet sted, „cum antistite Henrico in villa episcopii ejus
ibidem proxima“. Her finder nu St. i villa episcopii en
gengivelse af det danske Biskopstorp, en gård der ligger en god
fjerdingvej fra Agersborg. Forfatteren af disse linier vilde
ikke have tilladt sig en så fri oversættelse, men have sagt
villa episcopi, thi en biskop hedder episcopus, medens
episcopium er et bispedømme, bispesæde e. l.; jeg vilde anse mig
forpligtet til at tage det følgende ord med og oversætte „en
by (gård) i hans bispedømme“ eller (snarere) „hans bispegård“
(Vestervig); men her er ikke stedet til at gå nærmere ind på
denne side af sagen.

Det andet exempel er værre og ikke bedre. Fra
Nørrejylland drog Knud sønderpå: hinc portum fluminis, qui Sle
dicitur, cum suis absque tumultu adiit; derpå gik han til skibs
til Fyn. Heri genfinder St. navnet Slesvig, idet han
oversætter portus fluminis, qui Sle dicitur ved „vigen ved fjorden
kaldet Sle“ (s. 57, „flumen om Slien“ s. 58). Forfatteren af
disse linier vilde heller ikke her have tilladt sig en så fri
oversættelse af det danske navn, thi for det første vilde det
være misligt at oversætte vig (sinus) ved portus, dernæst
plejer man efter en god gammel regel at lade pronomen rette
sig efter substantivet i køn, altså: flumen, quod. Ælnoth siger
hverken mere eller mindre end at kong Knud i stilhed kom
til en havn, som kaldtes Sle, og denne betegnes nærmere som
en flod- (fjord-) havn; byen Slesvig har han selv tilforn kaldet
Hedeby.

Disse to exempler skulde nu gøre det sandsynligt, at
portus occidentalis litora, det sted, hvor den danske flåde
samles, er en gengivelse af de tre danske ord: Vester vig
strand, ja forfatteren synes endog selv at holde dette for en
af de geniale bemærkninger, der strax må slå enhver (s. 55).
Men efter det her anførte turde det dog være mere end
sandsynligt, at de sproglige betingelser herfor mangler, ligesom et
blik på kortet turde være nok til at vække en stærk tvivl om,
hvorvidt de geografiske kan tænkes at være tilstede. Jeg
må vedblivende holde for, at Ælnoth ved den „vestlige havn“
kun har tænkt på Limfjorden som rigets vestlige hær-vig i
modsætning f. ex. til farvandet ved Masned, hvor ledingshæren
samledes mod Venderne osv.

Men disse spørgsmål har som sagt kun betydning for
metoden, ikke for resultatet. Af senere kilder erfarer vi, at
kong Knud samlede sin ledingsflåde i Limfjorden og det endog
i de indre og vestlige vige (Sven Ågesøn: Humle; Ryårbøger:
Fiskebæk ved Viborg). Spørgsmålet er nu kun, om det er
nødvendigt derfor at tænke sig fjorden åben mod vest, og
dette må afgjort besvares benegtende. Tolv år før Knud
beredte sig til sit Englandstog havde hans fader efter aftale med
kejser Henrik IV samlet ledingsflåden for med den at angribe
deres fælles fjende Saxerne; meningen var at han skulde gå
ind i floderne og hærge det bedste han formåede. Men kongen
gik nu ikke den for os naturlige vej omkring Skagen, skønt
han jo ligeså let kunde sætte hæren stævne ved Hals som et
hvilketsomhelst andet sted, men han gik til Østersøens kyst
og derfra til lands en lang vej ind i de saxiske floderAnnales Lamberti 1073: cum exercitu navali applicuit ad Saxoniam, et tractis
per longa terrarum spacia navibus in fluvium etc. (Pertz, Monum. hist. Germ. V 202).. Det
var for en overvejende del de samme skibe og de samme folk,
der nu skulde til England; mon det da ikke skulde være
rimeligt, at de foretrak fra samlingspladsen at trække deres
skibe ud over landtangen i vest, hellere end at gå vejen nordom
Skagen? I det følgende århundrede bærer Sven Grade sig ligedan
ad i kampen med Friserne; han lader skibene trække fra Slien
ned i Ejderen eller over i Treå istedenfor at lade dem gå
udenom til det angrebne punkt.

Det vil herefter formentlig være indlysende, at
spørgsmålet om Limfjordens tilstand i det 11. århundrede endnu
ikke har fundet eller med vore nuværende kilder kan ventes at
finde en aldeles afgørende besvarelse, men at al menneskelig
sandsynlighed dog taler for, at den har været lukket dengang,
såvel som den vides med sikkerhed at have været det 100
år efter. Forfatterne fra slutningen af det 12. århundrede er
i høj grad uklare om dette spørgsmål; medens Knytlingesaga
ingen anelse har om, at tilstanden nogensinde har været
anderledes end i dens samtid, ligesom der overhoved neppe i
den islandske literatur findes nogen antydning af andet, så er
Sven Ågesøn og Saxo enige om, at den engang har været
åben, og de synes begge at sætte det i forbindelse med Knuds
tog. Dette kan nu let bero på en vildledet tradition; thi da
toget ikke kom istand, kunde der altså end ikke dér på stedet
være noget levende minde om, hvorledes det skulde have
været sat i gang, og da vi nu har den aldeles bestemte
tradition om Harald Hårdrådes bedrift fra en noget tidligere tid,
så er der tilvisse ingen grund til at tro, at fjorden skulde
have skiftet udseende i de mellemliggende år, om dette end
ikke i og for sig er umuligt.

Hvor endelig Haralds undvigelse har fundet sted, om ved
Harboøre eller ved Vust, kan vi efter det forhen fremsatte
ingensomhelst begrundet mening have om; alt må her bero
på, om navnet Haraldsejd kan genfindes; jeg har tidligere
tilladt mig at fremsætte den formodning, at det kunde være
opstået af en misforståelse hos Islænderne og da nærmest af
navnet Hardeboøre, hvad enten de nu fra først af tænkte på
kongens navn eller tilnavn.

Når vi da til slutning, i lighed med hvad forfatteren har
gjort, skal samle resultaterne af disse bemærkninger, så vil
det neppe undre ham, at de vil komme til at få et noget
andet udseende end de, han har opstillet; det turde nemlig af
det foregående være indlysende,
hvad realiteten angår,

at den tradition om Harald Hårdrådes undvigelse ud af
Limfjorden, som er nedlagt i de islandske kilder, henfører den
til ejdet mellem denne fjord og Vesterhavet, uden at der i
denne tradition er indblandet noget minde om en forhen
åben forbindelse;

at de danske kilders ytringer om Limfjordens tidligere skikkelse,
der sættes i forbindelse med Knud den helliges flådesamling,
ikke indeholder noget brugeligt bevis imod denne traditions
rigtighed;

og hvad metoden angår,

at forfatteren fuldstændig har misforstået det historiske
kildestudiums natur ved at tillægge Snorres Haraldssaga, der er
en stilistisk fortrinlig, men efter sit indhold temmelig
værdiløs kompilation, karakteren af et helstøbt, pålideligt, ja så
godt som ufejlbart kildeskrift, en anskuelse, der tilmed er
søgt støttet med en mere end intetsigende parallel;

at endelig forfatteren i sin fortolkning af kildernes udsagn har
været ualmindelig uheldig, både i islandsk og latinsk
ordforklaring, og det ikke blot hvor denne er ligefrem fejlagtig,
men også hvor den holder sig indenfor mulighedens grænser;
thi det er ikke opgaven for det historiske kildestudium at
bevæge sig ubundet indenfor mulighedernes yderste udkant,
men at søge det sandsynlige og fastholde det simpleste og
nærmest liggende.


OM KRISTENFORFØLGELSER I DANMARK.

(1871.)

[Aarbøger for nordisk Oldkyndighed og Historie 1871, S. 85-118.]

Man er bleven så vant til at betragte Adam af Bremens
erkebispekrønike som den eneste kilde til vor kundskab om
kristendommens skæbne her i landet efter Ansgars og
Rimberts dage, at det kun ganske undtagelsesvis er faldet nogen
ind at sammenligne dens udsagn med de andre beretninger,
der er overleverede os om de samme forhold; man beklager
dens upålidelighed, tvivler endog om forfatterens
sandhedskærlighed, men går derefter som oftest over til at gengive
hans fortællinger som det bedste, for ikke at sige det eneste,
vi nu engang kan få at vide om hin tid. Og denne plads
har Adam indtaget i vor historieskrivning næsten dels fra
begyndelsen af indtil vor tid. Hans nyeste udgiver, M.
Lappenberg, har sammenstillet rækken af de ældre forfattere, der
mere eller mindre har øst deres beretninger af ham; vi træffer
her den gamle Roskildekrønike og så godt som alle de danske
årbøger fra middelalderen, desuden den saxiske annalist og
Helmold: ad alle disse veje kom han senere ind i den lærde
historiesamlertids omfattende og for mange slægtled
toneangivende værker; og omtrent således står vi overfor ham
endnu.
Der er her kun tale om den del af erkebispekrøniken,
som udfylder pladsen mellem det, den fortæller efter ældre
kilder (indtil vikingernes nederlag ved Leuven), og det, der
berettes efter samtidiges vidnesbyrd; hint er nemlig så godt
som på hvert punkt bleven genstand for en tilintetgørende
kritik, der ikke lader nogen tvivl tilbage om Adams næsten
uforståelige skødesløshed i at gengive, hvad han har læst;
dette har derimod, tiltrods for de unøjagtigheder, der også
findes her, et så stort værd, at det må sættes blandt det
ypperste, der er overleveret os til vor middelalders historie.
Om disse to partier er der da vel heller neppe delte meninger;
vel har man fra tysk side i det hele villet holde for stærkt
på Adams troværdighed, også i den første del af sit skrift,
medens man fra dansk side har vist nogen tilbøjelighed til at
undervurdere også den sidste del; men disse udtalelser er dog
mere fremsatte som almindelige domme, der neppe vilde være
bleven fastholdte i de enkelte tilfælde. Hvad der derimod er
fortalt om det 10. århundrede, efter kong Svens og andre
danske stormænds beretninger, er atter dels bleven genstand
for en langvarig og som det synes uendelig strid mellem den
nyere tids forfattere - (dette gælder især den politiske
historie) -, dels er det, som forhen omtalt, bleven stående som
det eneste, vi vidste om den tids forhold (navnlig de
kirkelige). Hvad nu hine stridsspørgsmål angår, da er den tyske
historieskrivnings bestræbelser for at hævde Adams fremstilling
ligeoverfor og til trods for de samtidige forfattere tilvisse
håbløse, og striden kan altså kun for så vidt kaldes uendelig,
som man hos dens bærere må forudsætte en uendelig
lidenskab; med hensyn til kirkens historie er der derimod endnu
ikke gjort noget alvorligt forsøg på i sammenhæng at prøve
grundlaget for Adams fortælling.

Men det er netop en sammenhængende undersøgelse der er 
nødvendig, hvis enkelthederne nogensinde skal finde en
afgørelse; sålænge man vakler frem og tilbage mellem lysten til
at godkende alt hvad Adam beretter, fordi den sidste del af
hans skrift er så god, og lysten til at mistro og forkaste alt,
fordi den første del er så slet, vil alt komme til at bero på
et skøn og mangle såvel sikkerhed i det enkelte som klarhed
i det hele; først når man har dannet sig en bestemt
forestilling om forfatterens standpunkt og hans syn på sin opgave,
vil det være muligt at finde forklaringen til den måde, hvorpå
han er kommen til at afvige fra den historiske sandhed, og i
hvilken retning denne derfor må søges. Det bliver da
nødvendigt først at henvende sin opmærksomhed på forfatterens
personlighed, forsåvidt den kan kendes af skriftet.

Adam kom til kapitlet i Bremen i året 1067; det må
have været i en meget ung alder, thi endnu en 8 år efter
beder han i epilogen til sit skrift om overbærelse for sin
ungdoms skyld. Når han ikke desmindre alt 2 år efter har
„skrevet og underskrevet“ et dokument som lærer i kapitlet
(magister scholarum), et embed der lod ham rangere efter
domprovsterne og dekanerne, foran presbyterne og diakonerne
(se Lappenberg, Hamb. Urkundenbuch, nr. 101), så viser det,
at man alt dengang må have lagt en ganske særdeles vægt
på hans evner og kundskaber, thi som „lærer“ forestod han
kapitlets undervisningsvæsen (domskolen) og - hvad også den
omstændighed, at han har udfærdiget det ovennævnte aktstykke,
tyder på — den samling af ældre og nyere brevskaber og
andre skriftlige optegnelser, der kunde findes ved
erkebispedømmet. Da det nu tillige synes at fremgå af hans krønike,
at han tidligere har tilhørt kirken i Magdeburg, der dengang
var bekendt for sin fortrinlige skole, så ligger det nær at
formode, at han er kommen til Bremen efter et udtrykkeligt
kald, for at bøde på et savn, man her følte netop i den
henseende.

Denne Adams kaldelse falder da lige efter den stolte
erkebiskop Adelberts fjernelse fra kejserhoffet. Ydmyget, næsten
fortvivlet, kastede han sig over sine længe forsømte pligter i
hjemmet; han omgikkes alvorligt med den tanke at drage til
Norden for at organisere kirken, der nu overalt var
grundfæstet, han indstiftede mindefester for sine forgængere, som
han tidligere havde oversét, og drømte nu kun om den ære,
engang at kunne nævnes som „den fjerde evangelist“ ved
siden af Ansgar, Rimbert og Unni. Det ligger da nær at
antage, at det var hans hensigt i Adam at vinde en mand for
stiftet, der kunde skrive hans forgængeres historie og knytte
deres navn til missionen i Norden; derpå tyder det også, at
denne kort efter sin ankomst til Bremen drog til det danske
hof, for af Sven Estridsøn at få underretning om kirkens
forhold og tidligere historie, de nordiske folks og landes karakter,
og hvad mærkeligt der ellers måtte frembyde sig. Det synes
heller ikke uantageligt, at Adam har skrevet endel af sin
krønike før Adelberts død, skønt det i almindelighed
forudsættes, at den først er påbegyndt efter denne tid.
Indledningen til den tredje bog, hvori han henvender talen til Limar
og siger, at det er ham der har foranlediget ham til at
fortsætte dette skrift lige til hans tid („quoniam promisimus libri
huius tenorem - usque ad diem tui pontificatus extendere“),
er vel ikke afgørende, da den nærmest svarer til den første
indledning og tilegnelse, men den forklares dog lettest ved at
antage, at den første del alt tidligere forelå. Der synes heller
ikke at have været nogen særlig anledning for Limar til at
opfordre Adam til at skrive erkebispedømmets historie, medens
det lå nær nok for ham at ønske en tidligere skreven krønike fortsat 
med den sidste og mærkeligste prælats levned. Det
samme tyder endelig endnu en anden omstændighed meget
stærkt hen på. Dr. Koppmann har nemlig eftervist, at den
såkaldte „Chronicon breve Bremense“ er et slet uddrag af
Adams krønike, men kun til året 1043, da Adelbert blev
erkebiskop, for den følgende tid er den selvstændig (Forschungen
z. d. Geschichte, VIII 639); dette forekommer mig nemlig at
vise, at de to første bøger af Adams skrift har været kendte,
før de sidste blev skrevne, altså også før den almindelige
indledning og tilegnelsen til Limar var tilføjet; men dette viser
da atter hen til tiden før Adelberts død, siden det hele var
færdigt et par år efter.

Imod den her fremsatte opfattelse af erkebispekrønikens
tilblivelse som et rent historisk værk, fremkaldt af Adelberts
(halvt sygelige) iver for at bevare og forherlige mindet om
sine „15 forgængere“ og Limars lyst til at få selve Adelberts
levned knyttet hertil, og selvfølgelig desuden særlig fremgået
af Adams egen lyst til denne syssel, - imod den vil der
kunne rejses en indvending, der ikke savner al berettigelse:
at nemlig hele krøniken er et tendensskrift, beregnet på den
strid, der herskede mellem erkebispedømmet og den danske
kirke. Denne opfattelse er bleven stærkt hævdet af P. W.
Christensen i fortalen til hans oversættelse af Adam; men en
noget nærmere betragtning af hele forfatterens holdning
overfor dette stridsspørgsmål må dog snart bringe den
opmærksomme læser til at lade enhver formodning i den retning falde.
Adam fremhæver ganske vist det taknemlighedsforhold, hvori
den nordiske kirke stod til erkebispedømmet, han delte tillige
den anskuelse, at dette udøvede en berettiget højhed over
den, men han udtaler intet, der kunde tyde på, at han tænkte
sig dette forhold som uløseligt; hvad der i den retning skete
i Adelberts tid, fortæller han kun som bidrag til erkebispens
karakteristik, og man får snarest indtryk af, at Adam slet ikke
har fået syn på stridspunktet, eller at det i alle tilfælde ikke
interesserer ham blot tilnærmelsesvis så meget som kirkens
udvikling og stilling i og for sig. Han viser tilstrækkeligt, at
kritisk undersøgelse var det der mindst lå for ham; det faldt
da som af sig selv, at han ud af de ældre pavebreve, der
overdrog Ansgar, Adeldag o. a. legationen og bispevielsen i
Norden, og de nyere, der overdrog Adelbert og alle
hans efterfølgere primatet over den nordiske kirke, fik det billed, der
lyser os imøde af hans krønike, og de ligefremme fejl, han et
par steder begår ved gengivelsen af selve brevene, er sikkert
ikke andet end hans sædvanlige skødesløshed (sml. ovfr.
s. 131).
Og denne Adams særegne upartiske stilling lader sig da
også uden vanskelighed forklare; han tilhørte oprindelig en
anden kirke, der stod lige fjernt fra den i Bremen og den i
Norden, og efter hele sin dannelse og karakter var han en ivrig 
kirkeligsindet mand, i det væsenlige ligegyldig for de
folkelige modsætninger, ligesom han havde et uhildet blik på
de personligheder, han nærmest kom i berørelse med. Ved at
knyttes til Bremen, og ligesom i embeds medfør at blive
bekendt med denne kirkes fortid, fængsledes han mægtigt af
dens store minder fra hedningeomvendelsens dage, såvel som
af dens store repræsentant, den Adelbert, der efter sit fald
ved hove drømte om at forny dem. Således blev det hans
kald at fremstille kirkens kampe mod hedendommen i Norden
- thi den vendiske mission var ikke bleven andet end en
række mislykkede forsøg -, han kom til Danmark, blev vel
modtagen af kongen og hans bisper, og stod således ved den
dobbelte kilde til kundskab om kampens historie. Der
fremstillede sig da for Adam et samlet billed af hvad der var
foregået her i „det yderste Nord“, ad hvilke veje forsynet
havde ført de forhen efter hans mening rå og halvvilde
afgudsdyrkere til sandhedens erkendelse og til i ydmyghed at bøje
sig for den samme kirke, der ydede sine nådegaver til de folk
og lande, Nordboerne tidligere havde indjaget den højeste
rædsel. Dette historiske drama fængslede hans sind; Nordens
ejendommelige natur, havets storhed og øernes smilende ynde,
det mandige folk, der ikke var vanslægtet fra sine fædre, men
kun formildet og forædlet ved Sydens kulturliv, - alt dette
greb ham som noget usædvanligt, han var bleven vidne til,
som opdagelsen af en ny verden, det var bleven hans kald
at fremstille for den store almindelige kirke. På denne måde
blev Adams skrift om de hamborgske erkebisper og de
nordiske lande til, kun således kan vi forklare os den glæde,
hvormed han overalt dvæler ved missionens fremgang, den
sorg og nidkærhed, hvormed han følger dens nederlag og
skuffelser, og endelig også den uafgjorthed, hvormed han står
overfor spørgsmålet om den nordiske kirkes fremtid.

Havde Adam ladet det blive ved at sammenstille og
gengive, hvad han således selv øste af de levende kilder, der
stod til hans rådighed, da var hans hæder vistnok bleven
endel større end den nu er eller kan blive. Han nøjedes
nemlig ikke dermed, men søgte at fremdrage af ældre krøniker
og årbøger alt hvad han kunde overkomme vedrørende de
nordiske folks historie hjemme og ude, og da han nu i høj grad
manglede sans for historisk kritik og ikke havde noget begreb
om den følelse af ansvar overfor sandheden, der må danne
grundkarakteren i den historiske fremstilling, også der hvor
den er indskrænket til at gengive ældre kilder, så forvildede
han sig herved i en sådan række af fejltagelser og
unøjagtigheder, at det skal være vanskeligt at opvise magen dertil hos
nogen anden forfatter. På den anden side er det dog tillige
et held, for os idetmindste, at dette er kommen med, thi det
er et utvetydigt vidnesbyrd mod forfatterens evne til bestemt
at opfatte og uforvansket at gengive et historisk faktum, som
han ikke selv havde oplevet: skete sligt med det læste, der
rimeligvis læstes i samme øjeblik som det skulde bruges til
genfortælling, hvad måtte der da ikke kunne overgå det hørte,
som vistnok i reglen måtte fremstilles senere, efter en
hukommelse, der i så høj grad stod under indflydelse af de andre
sjæleevner.

Adam underretter os selv udtrykkelig om, hvor den
mundlige tradition afløser de skriftlige kilder; dér hvor han
fortæller om Normannernes nederlag ved Leuven (891, I k. 49}
tilføjer han nemlig, at ingen skriftlig kilde fortæller noget om
de Danske efter denne tid, såvidt han har kunnet bringe i
erfaring (han kendte altså ikke Widukind og Thietmar); han
forklarer det af det umådelige tab, de led, idet der faldt en
100,000 mand på deres side, medens de kristne neppe tabte
én: en latterlig overdrivelse af et nederlag, der ikke engang
medførte nogen standsning i hærtogene vesterpå, langt mindre
dannede slutningen på dem. Strax efter begynder han derpå
efter Sven Estridsøns beretninger at fortælle om de nordiske
folks skæbne i hjemmet, og her står vi da ved begyndelsen
af det selvstændige kildeskrift.

Hvad der før i almindelighed blev udtalt om hans
standpunkt som forfatter, kommer særligt til anvendelse her, hvor
talen bliver om de kristenforfølgelser, der efter hans
fremstilling har fundet sted i Danmark. Ligesom den hedenske Nordbo
tænkte sig hele verden som en valplads i den sidste kamp
mellem guder og jætter, således så den beåndede klerk ud
over det danske folks liv i de sidste hundredår som et eneste
drama, hvori kirken gennem gentagne nederlag, døbt med blod
og tårer, brød sig en vej til hjerterne, såvel som til thinge
og til tronen. Opfyldt af de store billeder fra kristendommens
første tid, da den under uhørte forfølgelser blev som en dom
over alle, fordi den opflammede alle til lidenskab, for eller
imod, så han det samme gentage sig heroppe, ikke blot i de
mindre forhold, mellem mand og mand, men også i samfundet
og i folkenes indbyrdes kampe. Og ligesom han selv så
ufravendt på denne ene tankes væxt og fremgang trods al
modstand, således troede han overalt at kunne skelne dens træk,
hvor der flød blod, at genkende dens stemme, hvor der
skiftedes højrøstede ord, at føle dens sorg eller glæde, hvor
der blev truffet en afgørelse. Når man følger ham på hans
gang gennem denne tidsalder, er det somme tider som om
livet havde hørt op med at føde de tanker og lidenskaber,
der ellers bevæger folkene og deres høvdinger, medens alt
lytter til det spørgsmål, der fremsættes af de saxiske klerke
fra hinsides Elbe og Vesterhav Sml. I k. 63: meo autem arbitratu, sicut inutile videtur, eorum acta
scrutari, qui non crediderunt, ita impium est, præterire salutem eorum, qui primum
crediderunt, et per quos crediderunt.. 

Men hele denne betragtning er uhistorisk og forfejlet; alt
hvad vi véd af andre forfattere fra samtiden og den følgende
alder vidner derimod, ikke mindre end selve folkets hele
tilstand og forfatning, såvel som kristendommens egen optræden
og tildannelse i kirkelæren. Der fandtes jo ingen regering her
i landet i den forstand som i den gamle verdens kulturlande,
og intet kongedømme således som i de store lensriger i midten
af Evropa. Kirkelæren måtte hos os melde sig som en privat
sag, der ikke gjaldt folket som sådant, endnu mindre kongen
som konge, men derimod de enkelte, eller snarere slægterne
og hygden, hvis skikke den vilde forandre. Den kunde da
godt blive genstand for strid og kampe, ja for blodige
sammenstød, fejde og vold, men ikke anderledes end enhver anden
sag, som sætter splid mellem naboer og frænder og deler byer
og herreder i partier, og den vilde aldrig derved tabe sin
karakter af privatsag og blive et politisk anliggende [Senere Tilføjelse:} Ligeså er kirken fra først af tolerant mod hedningen,
skønt det modsatte ligger i dens natur. Sk. I. 1, 3 har endnu, at „højmænd“ ikke kan
arve; det var vistnok det mest yderliggående der blev bestemt: han var ikke mere
medlem af slægten!. Der er
da meget, som taler mod Adams efterretninger om
kristenforfølgelser i Danmark: både hans fordomme, hans ringe evne
til at skelne skarpt mellem hvad han havde hørt og hvad han
havde tænkt sig, og beretningens usandsynlighed i og for sig.
Vi skal nu nærmere undersøge enkelthederne i hans og de
andre herhenhørende kilders udsagn.

Adam omtaler tre kristenforfølgelser i Danmark, den første
under kong HårekHoricus eller Oricus svarer øjensynligt til det nordiske Hárekr (hvis
oprindelige danske og almen nordiske form vistnok var Hårik), det er først efter de
senere Erikers tid at dette navn fortrænger det ældre i vore kildeskrifter. den unge, den anden under Hardeknud
Orm, den tredje under Sven Tveskæg. Den første nævnes
her kun for fuldstændighedens skyld og fordi beretningen om
den hos Adam giver et nyt bidrag til at lære hans måde at
gengive det læste på at kende. Rimbert fortæller således
derom: Da (i året 854) kong Hårek var falden i kampen mod
sin brodersøn Gudorm, tilligemed største delen af de stormænd
der stod ham nærmest, var der dem ved hove, som mente, at
ulykken havde sin oprindelse af den føjelighed, kongen havde
vist overfor de kristne ved at give dem en byggeplads til
deres kirke i Slesvig. Denne stemning fik i øjeblikket
overhånd, især ved Hedebys jarl Oves indflydelse på den unge
kong Hårek (vistnok med urette kaldet „barn“), og det lykkedes
ham at få kirken lukket, medens præsten, udsat for allehånde
plagerier, måtte fortrække. Men før Ansgar endnu fik fattet
nogen beslutning om selv at begive sig til kongen, i hvis
omgivelser han troede at savne enhver talsmand, kom der en
afsending fra ham for at melde, at jarlen var falden i unåde
og at kongen ønskede den kristelige gudstjeneste genoptagen;
kirken åbnedes da igen, og man fik endog tilladelse til at
bruge en klokke.

Allerede i denne simple tildragelse så Adam et forsøg på
at udrydde kristendommen i Danmark; „neppe havde Hårek
overtaget riget, siger han, før han i medfødt ustyrlighed
begyndte at rase mod de kristne, Guds præster fordrev, kirkerne
lukkede han“. Også omslaget, der her foranlediges ved
Ansgars nærværelse, skildres som langt større end det i
virkeligheden var: “den grusomme tyran blev så formildet, at han
selv antog kristendommen og bød alle sine at gøre ligeså“
(I k. 30. 31). Adams fremstilling blev afgørende for den
senere kirkelige tradition; Saxe fortæller alt, at Hårek („Erik“)
forfulgte de fromme med straffe på liv, gods eller fred;
Lundeårbøgerne gengiver Adams ord og føjer hertil beretningerne
om Lodbrogsønnernes grusomme forfølgelser i Vesterlandene,
tilligemed den saxiske hertug Bruns nederlag en 30 år senere,
og Ryårbøgerne samler alt dette til ét billed, så Erik bliver
en konge, der voldte flere ulykker end alle de fremfarne konger
tilhobe: han hærgede Saxland, fældede Brun og hans 12 grever,
ødelagde byer og borgere, bisper og kirker, hyrderne og hjorden!

Det var den første kristenforfølgelse. Den anden fandt
sted under Harald Blåtands fader, som Adam kalder
Hardeknud Orm, men runestenen ved Jellinge, såvel som alle de
nordiske kilder, Gorm. Om ham fortælles der følgende: „I
kong Henrik Fuglefængers tid hærgede de Danske med
Vendernes hjælp Saxland, først landet nord, senere også det syd
for Elbe, og slog folkene med skræk. Den tid regerede
Hardeknud Orm over de Danske, den grusomste „orm“ og de kristnes
bitre fjende. Han lagde kun vind på at udrydde den
kristendom, der var i Danmark, præsterne fordrev han, mange af dem
fik han dræbt under pinsler. - Da angreb Henrik Danmark
med en hær og indjog kong Orm en sådan skræk, allerede
ved det første angreb, at han lovede at underkaste sig alt, for
kun at få fred. Således kunde kong Henrik sætte rigets
grænse ved Slesvig, der nu kaldes Hedeby, indsætte en
markgreve og anlægge en nybygd af Saxere sammesteds. Alt dette
fortalte en dansk biskop, en kyndig mand, mig, og jeg
overleverer kirken det sandfærdig, således som jeg har hørt det.
Da nu vor salige erkebiskop Unni således så troens dør åbnet
hos hedningerne, takkede han Gud for de vantros frelse — —.
Men da den Guds bekender kom til de Danske, hvor jeg har
sagt, at den grusomme Orm regerede, lykkedes det ham vel
ikke at bøje dennes medfødte hårde sind, men kongens søn
Harald siges ved hans tale at være bleven omvendt. Ham
gjorde han så venlig stemt mod de kristne, at han tillod den
kristelige gudsdyrkelse, som hans fader stadig havde hadet,
endskønt han endnu ikke selv modtog dåbens sakramente“
(I k. 57. 59—61).

Denne fortælling indeholder tre momenter, som må
betragtes hvert for sig, nemlig Gorms kristenforfølgelse, Henriks
sejrrige tog og Unnis missionsrejse. Adam har udentvivl
modtaget dem alle af en virkelig tradition, som han udtrykkelig
forsikrer; men det synes at være ligeså afgjort, at han selv
har sammenføjet dem til en helhed (og har han ikke gjort
det, må det have været den kyndige danske biskop eller en
anden; det kommer omtrent ud på ét). Hvorledes traditionens
enkelte momenter i den henseende andensteds er bleven
behandlede af ham, ses bedst af fortællingen om markgrevskabet,
i hvilken fire forskellige fakta: Henriks tog, Ottos (II's) tog,
borgen der blev anlagt og ødelagt, og Ottos (I's) brev om de
danske bispedømmer, - sammenknyttes på den mest
vilkårlige måde (se Årbøger 1868, s. 381 ff.). Med dette for øje
vil det ikke være så vanskeligt at frigøre sig for de hensyn
til begivenhedernes følgerække, der ellers kunde synes at burde
tages i en så vel sammenhængende fortælling som Adams:
den er et produkt af to faktorer, hans skabende fantasi og
den modtagne overlevering.

Kong Henriks tog, som en kyndig dansk biskop fortalte
Adam om, er historisk godtgjort. Vi kender det af Widukind,
der skrev sin krønike en menneskealder efter som munk i
Korvej og altså måtte kende det af de samtidiges beretninger.
„Da Henrik havde undertvunget alle de omkringboende folk,
fortæller han (I 40), drog han med en hær mod de Danske,
der hærgede på Frisland; han besejrede dem og gjorde dem
skatskyldige, deres konge ved navn Knuba tvang han til at
modtage dåben.“ Det vil dog let ses, at der her er en
overdrivelse eller en misforståelse tilstede. Vi hører om mange
tog op ad halvøen i det sidste tusindår og om mange ulykker,
der derved er bleven påførte riget, men aldrig er der tale om,
at den danske konge ved dem bliver skatskyldig eller tvungen
til en uværdig ydmygelse, f. ex. at lade sig døbe mod sin
vilje. Kongens navn Knuba vækker tillige en mistanke mod
Widukinds referat; den daværende konge hed Gorm, og selv
om det må antages, at han dengang regerede i fællig med
sine sønner, Knud og Harald, er det påfaldende, at den første
af disse (hvis Knuba da overhoved er en forvanskning af Knud
og ikke snarere det nordiske navn Gnup) skulde være bleven
mere bekendt for de fremmede end faderen. På grund af disse
vanskeligheder henførte Vedel, og efter ham Gram, Scheidt o.
a.Københavnske selskabs skrifter I 104 ff., hele Henriks tog til Frisland, idet han støttede sig til
de ord: „de Danske, som hærgede Friserne på vikingetog“
(D. qui navali latrocinio Fresones incursabant). Det synes dog
at være klart, at der her må tænkes på noget andet og mere
end et tog mod vikingerne; det var neppe enestående, at
Tyskerne søgte at hævne hærtogene ved angreb på
moderlandet, vi ser alt, at der i kejser Ludvigs tid underhandles
med kongerne om at foranledige vikingerne til at holde sig
fra kysterne, man forudsatte her et fælles ansvar, hvad der
neppe heller altid var uberettiget. Noget der desuden
stadfæster efterretningen om et sejrrigt tog op imod halvøen, er
Danevirkes opførelse i den nærmeste tid derefter; thi det gik
vel dengang som senere, at det først var af skade man blev
klog: Margrete bødede på det efter Henriks røvertog, Valdemar,
efterat riget var kommen i lensforhold til kejserdømmet. Endelig
er det, at traditionen på Adams tid, uafhængigt af Widukinds
beretning, kendte Henriks tog, af betydning, og ikke mindre
Saxes fortælling, at Tyre byggede virket efter et sådant
(urigtigt til Otto henført) tog. Det rimeligste er da vel, at
Widukind har sammenblandet to forskellige ting, en kamp med
vikingerne i Frisland, der endte med deres underkastelse og
dåb, - og et tog mod Danmark, der mere var beregnet på
hævn og ødelæggelse end på at begrunde et nyt forhold til
dette rige [Senere Tilføjelse:] W. Giesebrecht (Kaiserzeit I 766) antager (efter L.
Giesebrecht, Wend. Gesch. 137 fl.) to danske krige: 1) 931 (annales Hersford. og ann.
Augienses), 2) 934 (annales Corbeienses) Var det 931 Henrik vendte sig mod Frisland?
929 modtog han kong Adelstens datter Editha som sin søns brud; derpå havde han
fred et par år; først 932 gik han mod Venderne. Forholdet til England kunde måske
særlig vende hans blik mod vikingerne; det var jo Adelstens hovedopgave at rydde
England, han drog Norge ind i sin politik i den henseende, og han greb med stor
begærlighed alliancen med Henrik (Giesebrecht I 210. Worsaae, Den danske erobr. af
Engl. og Norm. 192. 198)..

Det andet moment i Adams fortælling, der indeholder en
historisk sandhed, er Unnis missionsrejse. I Bremerkirken var
der en bestemt tradition i den henseende: han var død og
begraven i Sverig, og kun hovedet var af hans disciple bleven
bragt tilbage til stiftstaden; det bekræftedes yderligere ved
gamle optegnelser.

Hvad da endelig det tredje moment, Gorms
kristenforfølgelse, angår, da er Adams beretning derom den ældste, og
den støtter sig ikke til noget eneste bestemt faktum. Alligevel
synes der at have været en sådan tradition i den danske
kirke, siden Adam så bestemt forsikrer, at en dansk biskop
har fortalt ham det, men den er da gengivet ligeså unøjagtigt
og med ligeså dristige overdrivelser som Rimberts fortælling
om kong Hårek. I den henseende giver nemlig Saxe en god
målestok for bedømmelsen; der er ingen grund til at tro, at
han har formildet udtrykkene i den tradition han modtog, men
han driver det dog ikke videre end til at fortælle, at Gorm
havde modbydelighed for de kristne, at han påførte dem sag,
hvor han kunde, og søgte at krænke dem ved at nedbryde
kirken i Slesvig (p. 468). Disse forfølgelser er i og for sig
sandsynlige, thi de ligger i hin tids karakter; enhver mægtig
mand kunde falde besværlig ved at påføre andre retstrætter,
ved at forfølge med fornærmelser, der var vanskelige at få
tilbageviste; de islandske sagaer giver exempler nok derpå. Af
samme natur er kirkens nedbrydelse; den stod jo på kongens
jord, som vi udtrykkelig véd af Ansgars levned; købstædernes
forhold til kongen var i det hele et andet end bøndernes,
bymændene var for en stor del hans landsæter og halv afhængige;
endnu langt ned i middelalderen måtte de betale arnegæld og
arvekøb til kronen. Når kirken i Slesvig derfor blev lukket,
var det ikke noget overgreb fra kongens side, men kun en
udøvelse af hans ret som jordens ejer, endnu Saxe kalder den
udtrykkelig: templum in fundo Slesvicensi conditum (sml.
Rimbert: (rex) ecclesiam illi fabricare permisit, tribuens locum, in
qvo presbyter maneret —; in alio quoque vico regni sui, Ripa
vocato, similiter locum, ubi ecclesia fabricaretur, tribuit -).

Vi står altså i dette tilfælde overfor det samme faktum
som forhen i Håreks tid: kongen er fjendlig stemt mod
kristendommen og tilkendegiver det overalt, hvor der er lejlighed
dertil; men at kalde dette en kristenforfølgelse er fuldstændig
uberettiget. Hvad der i dette tilfælde synes at have tilskyndet
Adam til sin overdrivelse, foruden det fejlagtige syn, han
havde på forholdene, var vistnok kongens navn. Også heri

tog han øjensynligt fejl, hverken Sven eller nogen dansk
hiskop kan have sagt ham, at Haralds fader hed Hardeknud
Orm, den danske overlevering synes derimod at have været
nogenlunde enig i at kalde Gorms fader Hardeknud, dennes
fader derimod Sivard Orm i øje (Snogøje) For at komme til den oprindelige kongerække må man først se bort fra
fordoblingen af Gorm og Harald, hvorom senere; dernæst fra den ved misforståelse
indskudte Frode. Vi får da både hos Saxe og Sven Ågesøn : Harald (Blåtand), Gorm,
Knud (med formynderen Ennignup). Som Knuds fader har Sven Sivard; Saxe lader
ved en fejlagtig opstilling Erik den unge komme imellem. Det behøver vel neppe at
tilføjes, at også Islænderne går ud fra denne række (f. ex. Scr r. D. I 11: Sigvrdr
orm i avga: Havrda Knvtr: Gormr hinn gamle: Haralldr osv. sml. Snorre, O. T. k. 8).. Det er da
vistnok disse navne han har forvexlet: Gorm har han blandet
sammen med øgenavnet Orm (i øje), og dets betydning er
bleven yderligere forstærket ved sammensætningen Hardeknud,
så han uvilkårlig med de barske navne har fået forestillingen
om noget grumt, hvilket da atter har virket tilbage på navnet
og formet alt det onde så at sige i én mundfuld: Harde-Knud
Orm. Det er derfor neppe at billige, når man har villet
forstå Adams „Wurm“ blot som en misforståelse eller fordrejelse
af Gorm, en opfattelse der alt ligger tilgrund for gamle
håndskrifters forandring af dette navn Lindenbrugs udgave efter Rantzovs håndskrift, der dog nu er tabt. Et meget
smukt blad af den samme redaktion, netop indeholdende dette sted og navnet Gorm,
er fundet som bind om et lensregnskab i rentekammerets arkiv; det er formentlig fra
14. årh.; man må ved forklaringen
af det holde sig til det gamle tilnavn.

Men der opstår yderligere tvivl, når man ser hen til en
anden gammel kilde, der vel ikke kan måle sig med Adam i
alder, men overgår både ham og Saxe i samvittighedsfuldhed,
nemlig Roskildekrøniken, fra omtrent 1139. Forfatteren af
denne har kendt og brugt Adam, han udskriver ham ligefrem
på flere steder. Men han har tillige havt en oprindelig
tradition for sig, der afveg meget betydeligt fra dennes fremstilling,
ja så betydeligt, at han måtte antage, der var tale om helt
forskellige konger. Og i denne henseende er han så lidt
enestående, at han tvertimod har medhold i de fleste senere
krøniker og kongerækker. I Roskildekrøniken stiller det sig
således: der fortælles om Lodbrogsønnerne og hærtogene mod
Saxland og Frisland (efter Adam og andre kilder), derpå om
kong Frode, der fulgte Erik (Hårek), og i hvis tid kirkerne
atter rejstes, efterat Unni havde døbt ham; dertil slutter sig
et stykke, der strax særlig skal omtales; endelig kommer
Adams fortælling om den grusomme Gorm, den milde Harald,
Sven Otto og hans ulykker o. s. v., skønt noget modificeret i
enkelthederne. Det omtalte stykke støtter sig til afvigende
traditioner og lyder således: „Nogle siger, at Unni, erkebisp
i Bremen, skal have prædiket for Gorm og Harald, der var
konger i Danmark - (afvigende altså fra traditionen om
Frode) -, at han skal have stemt dem venlig for de kristne
og igen bragt liv i de længe forsømte kirker. Gorm var
Haralds fader, den Haralds, der i faderens levetid styrede
riget i 15, efter hans død i 50 år; han var en kristen og
førte navnet Blåtand eller Klak-Harald. Efter Haralds død
samlede en vis Sven, en fredløs Normand (? Normannorum
transfuga), sig en hær og gjorde med den et indfald i
England, fordrev kong Aldrad og tog selv riget. Hans sønner
Gorm og Hardeknud vilde ikke sidde hjemme, men hærgede
Danmark og delte, efterat have dræbt de Danskes konge
Haldan med sine sønner, det danske rige, Gorm fik Danmark,
Hardeknud England; thi deres fader Sven var død, medens de
overfaldt Danmark. Det er tvivlsomt, om denne Haldan var
Klak-Haralds søn eller ikke.“

Det er øjensynligt, at denne Gorm og Harald er de
historisk bekendte konger af disse navne, altså de samme som
dem der strax efter omtales efter Adam; Sven, der erobrer
England, er folketraditionens Sven Tveskæg (det viser det
engelske kongenavn); Haldan og Hardeknud hører ikke hjemme
her, men er enten vildfarende fra ældre sagn eller søkonger.
Det er da sikkert denne dobbelte tradition, den upåvirkede
danske og den af Adam påvirkede, der har skabt to kongepar
af det ene (Gorm og Harald), som vi træffer dem hos Saxe,
foruden i en del kongerækker og tildels hos Sven Ågesøn;
der vides ikke synderligt om det første par, - dets Gorm
blev da til en væsenlig engelsk konge, dets Harald et tomt
navn (obscurioris apud posteros memoriæ egregiorumque operum
monimentis vacuus, siger Saxe). I Roskildekrønike står
modsætningerne uforsonede overfor hinanden, Adams grusomme
Gorm og milde Harald overfor de to samkonger, som i 15 år
delte kongenavnet, og som modtog Unni med venlighed, hørte
på hans tale og lod ham genindrette de forfaldne kirker (hvad
forresten Adam også fortæller om Harald).

Vi har nu valget mellem en dobbelt tradition: på den ene
side den af Adam overleverede og overdrevne, som vi antog
at finde i en sandere skikkelse hos Saxe, og den af
Roskildekrøniken opbevarede. Den første synes dog her at fortjene
fortrinnet, ikke blot fordi den er overleveret os i en kilde, der
er 70 år ældre, men fordi den finder en vægtig støtte hos
Saxe. Denne forfatter har nemlig vistnok her øst af kirkens
tradition, uden umiddelbar påvirkning af Adam, siden hans
udtryk er mildere end vi med sikkerhed kan sige de ellers
vilde være blevne. Der har altså været en sådan bestemt
tradition, hvad vi heller neppe var berettigede til at tvivle om
efter Adams udtrykkelige påberåbelse af den; og da den
angiver en forskellighed i de to samkongers syn på
kristendommen, er den sikkert ældre end den, der lader dem stille
sig ens til den. Hvad der imidlertid gør krønikens
overlevering let forståelig, er det faktum, at Unni fik tilladelse til at
forkynde læren her i landet: Haralds venskab var altså
mægtigere end Gorms fjendskab. Dette lå desuden i sagens natur;
når en konge på grund af sin alder eller anden svaghed havde
taget eller fået en medkonge, blev det denne, der gav
regeringen sit præg; det ses af kong Nils's historie, først regerede
Margrete og Knud, efter deres død Magnus, og endelig Harald
Kesja med ham, og hver gang forandredes hans hele holdning.

Det bliver da tilbage som det historiske udbytte, at Gorm,
før eller medens han regerede i fællig med sin søn Harald,
viste sit fjendskab mod kristendommen ved allehånde
drillerier, ved at fremsøge klagepunkter mod dens bekendere,
forfølge dem overalt hvor han trådte i forhold til dem, blandt
andet ved at borttage trækirken i Slesvig, der stod på hans
grund. Om bønderne til samme tid har havt snese af kirker
trindt om i landet, som kongen intet havde at gøre med, véd
vi ikke, men det synes at have været forudsat af den
kirkelige tradition i begge former; thi både Adam og
Roskildekrøniken siger som forhen omtalt, at Unni drog til Danmark
og genindrettede gudstjenesten (ordinatis itaque in regno Dan.
per singulas ecclesias sacerdotibus, sanctus dei multitudinem
credentium commendasse fertur Haroldo. - Dicunt quidam,
qvod Unni - ecclesias diu neglectas revocaret).

Når vi da endelig vil henvende opmærksomheden på den
forbindelse, Adam har tilvejebragt mellem de tre momenter af
traditionen: Gorms kristenforfølgelse, Henriks tog og Unnis
missionsrejse, da falder den selvfølgelig helt fra hinanden som
hans eget påfund. Henriks tog var en verdslig hævn, der
intet havde med kirken at bestille, og Unnis missionsrejse
mod slutningen af hans liv var neppe den første, og om den
var det, da ikke, fordi han ikke tidligere kunde have foretaget
den ligeså sikkert, ja efter alle menneskelige beregninger
sikrere, siden Henrik dog ikke kunde følge ham over øerne
eller til Sverig, og hadet mod Tyskerne selvfølgelig var større
efter end før nederlaget. Widukind nævner da heller ikke
kristendommen ved denne lejlighed[Senere Tilføjelse:] Han lader jo Knuba blive døbt! Jeg har tænkt på min
tidligere forklaring af stedet som fremgået af to fakta, af hvilke dåben falder på
toget til Frisland, altså intet sligt på det til Danmark., hverken som grund eller
ledsagende omstændighed, efter hans bedste vidende var
forholdet „forlængst“ således i Danmark, at hedninger og kristne
levede sammen i bedste forståelse, hver holdt sine skikke og
troede på sine guder; Unni kunde frit se til sine præster og
udsende troens talsmand til alle rigets egne.

Den tredje og sidste kristenforfølgelse tillægger
erkebispekrøniken Harald Blåtands søn Sven Tveskæg. Her skulde
man da synes, at vi havde sikkert fodfæste, siden denne
konges dattersøn jo var kilden til Adams fortælling; men det
viser sig snart, at det ingenlunde er tilfældet. Forfatteren
begår også her de mest påfaldende fejltagelser [Senere Tilføjelse:] Sml. den forkvaklede tradition om de saxiske hertugers
stamfader Herman Billing, som Adam gør til en fattig adelsmand med 7 gårde,
medens han tilhørte et af landets første huse (Giesebrecht, Kaiserzeit I 228). Hermans
sønnesøn Bernhard II var død 1060, et par år før Adams tid.; oprøret i
Vendland og hedningerries udskejelser i Oldenborg henfører
han til Otto III's død (1002) istedenfor til Otto II's (983)[Senere Tilføjelse:] Egenlig var det ikke efter, men før Ottos død. Oprøret
var foranlediget ved Ottos nederlag 982 i Italien og de tyske stormænds forsamling i
Verona; det udbrød i Juni 983 strax efter det danske angreb på borgen. Otto døde
i Dec. 983.,
kampen mellem Olav Trygvesøn og de andre nordiske konger
til Øresund istedenfor til den vendiske kyst; ja endog med
hensyn til Sven Estridsøns moder tager han mærkelig fejl ved
først at lade hende være gift med en normannisk hertug
„Rikard“, senere med Ulv jarl, medens sandheden er, at hun
efter dennes drab ægtede Robert af Normandiet. Traditionen
i det danske kongehus var desuden ikke uafbrudt vedligeholdt
i den nærmest foregående tid, begivenhederne i England lå
mellem Sven Tveskægs ungdom og Sven Estridsøns
kongedømme, denne havde opholdt sig i Sverig i sin bedste
ungdomstid, hans fader var dræbt, medens han var en dreng,
senere havde hans liv været en stadig kamp med Normændenes
konger. Man kan således i det hele gå ud fra, at Adam ingen
bedre underretning fik af kong Sven om hans morfar, end han
vilde kunne have fået af enhver nogenlunde vel underrettet
mand blandt de samtidige; hans fortælling beror altså på en
omtrent 80årig tradition, uden „formildende omstændigheder“.

Opfattelsen af Sven Tveskæg er såvel hos de nyere som
hos de ældre forfattere meget forskellig; det er især prof. P.
G. Thorsens fortjeneste at have fremdraget de samtidige,
aldeles pålidelige kilder for at stille denne store konge i det
rette lys („De danske runemindesmærker“ I 119 ff.). Det
viser sig da, at ikke blot samtiden bedømte ham anderledes

end middelalderens krøniker og årbøger i almindelighed, men
at der også bevaredes en renere tradition om ham langt ned
i tiden, nemlig hos Islænderne og Sven Ågesøn, hvortil som
forhen anført slutter sig den ene overlevering i
Roskildekrøniken. De andre beretninger må føres tilbage til Adam af
Bremen som deres rette kilde, han formede opfattelsen af kong
Sven så bestemt, at den måtte fortrænge enhver anden, som
den stødte på, alt som i tidens løb de ældre kilder glemtes
og han kom til at indtage den første plads overalt. Allerede
Roskildekrøniken overdøver sin egen fortælling med Adams
brede fremstilling af fadermorderen og de kristnes forfølger;
Saxe går helt op i den samme forestilling, skønt han også
her er mildere i sine udtryk end Adam, og de senere går
altid videre i udmalingen af hans ondskab.

Adams hovedanke mod Sven, den der betinger de andre,
er hans frafald fra kristendommen; derfor fik det onde magt
over ham, så han dræbte sin fromme fader, derfor led han
også en retfærdig straf ved i 14 år at fare fredløs omkring
fra sted til sted, hånet og forladt af alle. Saxe følger ikke
Adam ubetinget i denne skildring; han indskrænker de 14 til
7 år; han véd intet om en gentagen fordrivelse af kong Olav
Svenske; derimod lader han ham blive tagen tilfange tre gange
af Jomsvikingerne, medens kong Sven dog kun har hørt om
de to. Roskildekrøniken er endnu mere afvigende, den lader
Olav Trygvesøn fordrive ham, hvorpå han kommer tilbage ved
Olav Svenskes hjælp (Svolderslaget), derpå fanges han tre
gange af vikingerne og falder tilføje for kirken. Af alt dette
synes bestemt at fremgå, at der var en dansk tradition, som
tilskrev Sven Tveskæg et frafald og påfølgende hårde straffe.

I de samtidige kilder findes der intet herom; ikke blot
„Emmas lovtaler“, men også Tyskeren Thietmar er uvidende
om det; Sven Ågesøn, altså den mildere tradition, siger, at
Sven var en god kristen. I og for sig er det let forklarligt,
at en falsk opfattelse efterhånden kunde gøre sig gældende
med hensyn til hedenskabets forhold til kristendommen her i
riget og tidspunktet for den sidstes sejr. Det kom nemlig an
på, hvad man vilde anse for det afgørende kendemærke på
sejren. Ligesom man fra et strængt kristeligt standpunkt kan
sige, at læren ikke har sejret endnu og aldrig vil vinde sejr
her på jorden, således kan man fra samme standpunkt i en
anden mening sige, at den har sejret fra det øjeblik af, da
ordet forkyndes frit for folket. I historien vil man dog i reglen
bruge hin betegnelse, når den ydre form, som kristendommen
snart efter sin organisation udviklede i kirken, har vundet
overhånd, således at gudsdyrkelsen offenligt foretages efter
kirkens skikke; på denne måde opfattes sagen af Valdemar
og Absalon, når de efter sejren over Arkon nøder Ryboerne
til at love, for fremtiden at lade deres gudsdyrkelse foregå
efter dansk skik: omnia veræ religionis momenta Danico ritu
celebranda -; således vedtoges det også på Island, at alle
skulde døbes og tro på én gud. Men efterhånden gjorde man
andre synsmåder gældende; kirken med hele sit apparat af
bispedømmer og domkapitler, præsteskoler og klostre,
gudstjenesten med hele sin glans og latinske herlighed,
højtidsdagenes brogede række, fastedagenes overholdelse, og de
kirkelige straffes anvendelse ved hjælp af den myndighed, det
kirkelige liv havde vundet over menigheden, - alt dette, der
kun langsomt trængte igennem og formede sig til et system
hos et fribårent folk, ansås for det væsenlige, og det tidspunkt,
fra hvilket man skulde regne kristendommens sejr, flyttedes
derved stadig længere ned i tiden. Saxe siger således meget
frimodigt i sin indledning, at den kristelige lære jo først „for
nylig“ er kommen til Danmark tilligemed latinen; kongelisten
i Lund, der vel er et halvt hundred år ældre, rykker dog
tidspunktet noget længere tilbage og begynder rækken af „de
katholske konger, ved hvis nidkærhed den katholske tro har
havt fremgang, der af kærlighed til religionen byggede kirker
på forskellige steder og betænkte dem med kongelige gaver,“
med Sven Estridsøn. Adam daterer nu rigtignok kirkens
foreløbige sejr fra Harald Blåtand, men han lader dog en reaktion
indtræde efter hans død, så det først bliver i Svens senere år,
den endelige afgørelse finder sted, og denne opfattelse er da
som bekendt bleven stående indtil den dag idag.

Der er dog meget, som bestemt taler imod, og ikke et
eneste afgørende træk, der begrunder den; Adam giver
ligesålidt som kongelisten eller Saxe den rette grænse for
hedenskabets overvægt i Danmark. For at komme til sikrere
resultater er det nødvendigt at se os om efter vidnesbyrd fra den
samtidige historie. Et fast holdepunkt har vi i lærens
vedtagelse på Islands althing 1001 og dens samtidige sejr i
Norge under kong Olav Trygvesøn. Allerede heraf er det
berettiget at slutte tilbage til en ældre udvikling i Danmark,
en slutning der bekræftes såvel af danske som højnordiske
kilder. Prof. Thorsen har alt gjort opmærksom på det træk i
Njáls saga, at Kolskæg en 7-8 år før drog til Danmark og
lod sig døbe; Helveg har i sin kirkehistorie fremhævet et ældre,
idet der nemlig fortælles, at Gisle Sursøn kom til Viborg i
Harald Gråfels tid (før 976) og lod sig primsigne for at kunne
færdes mellem de Danske. Hertil kommer det endnu ældre,
at Harald Gråfel og hans brødre døbes for at kunne få
tilhold hos Harald Blåtand, altså før 961[Senere Tilføjelse:] Traktaten mellem den russiske fyrste Ingvar og kejseren i
Konstantinopel 945 bliver besvoret af Russerne og deres hjælpetropper fra Norden,
dels ved ed på Peruns (Thors) høj, dels i st. Elias's kirke i Kijev, der er deres
sognekirke: „thi, siger Nestor, mange Væringer var kristne“ (d. e. af de lejede kæmper
fra Norden). (Smiths oversættelse s. 49.). På samme måde
opfatter Ælnoth forholdet i „Knud den helliges levned“.
„Nordens riger, siger han, der ligger afsides fra verden, var længe
hengivne til hedenskabets skikke; - de folk, der bor længst
borte fra Frankerne og Saxerne: Svenske, Gøter, Normænd og
Islændere, modtog såmeget senere troens tegn, som dens
lærere foretrak at holde sig fjernt fra dem, både på grund af
deres fattigdom og deres medfødte vildhed. De Danske
derimod, der bor nærmere ved Galler og Saxer, og også deri
overgår hine folk, at de lægger vind på jordens dyrkning,
modtog treenighedstroen, før hine kendte noget til den; de
hædrede deres land under ædle kongers indflydelse og råd (vi
et consilio) ved fra dag til dag at forøge kirkernes antal
tilligemed bisper og præster osv.“Scr. r. D. III 330 f. Det indbyrdes forhold i
udvikling holdt sig endnu i Ælnoths dage, thi medens
kirkeskikkene havde opnået fuld gyldighed i Danmark, klager han
over, at Normændene og Islænderne endnu stod langt tilbage
i den henseende; et lignende indtryk får man af Adams sidste
bog: om Nordens øer og folk.

Det mest afgørende er endelig den samtidige Widukinds
vidnesbyrd. Han endte sit skrift ved år 967 og fortæller den
bekendte historie om Poppo for at glæde kejser Ottos datter
Mathilde, for hvem han skrev, med dette træk af sin faders
omhu for kristendommen. “Alt forlængst var de Danske
kristne, siger han, men de dyrkede ikke desmindre afguderne
på hedensk vis. Da hændtes det engang, at det kom til en
ordstrid om gudsdyrkelsen ved et gæstebud, hvor kongen var
tilstede; de Danske påstod, at Kristus vel var en gud, men
at de andre dog var større, siden de gav menneskene
mægtigere tegn og varsler. En klerk ved navn Poppo, der nu er
biskop og fører (et strængt) munkeliv, vidnede derimod, at
der kun er én gud, fader, søn og helligand, men at billederne
er onde ånder og ingen guder.“ Dette bekræftede han efter
Haralds opfordring ved jernbyrd. Derved omvendtes kongen,
han bød alle at dyrke Kristus som den eneste gud, men at
forkaste afguderne, ligesom han viste Guds præster al skyldig
ærefrygt. Widukind siger ikke, når dette er sket, heller ikke
kan den tilføjede bemærkning om, at det er Ottos fortjeneste,
at kristendommen blomstrer i Danmark, bringes i umiddelbar
forbindelse med dette faktum, Ottos virksomhed falder senere,
hvis den da overhoved bestod i andet end det rent formelle
brev, hvorved han tager de jydske bispedømmer under sin
beskyttelse [Senere Tilføjelse:] Akten trykt i Pertz, Leges II 19-26.. Snarest må man vel sætte Poppos jernbyrd
tilbage til noget efter Unnis tid; i alle tilfælde falder den
vistnok før de tre biskoppers udnævnelse, altså senest før 948 [Senere Tilføjelse:] Ved konciliet i Ingelheim mødte 3 danske bisper med
Adeldag. Mødet var af stor betydning, da der skulde afsiges dom mellem kong
Ludvig i Frankrig og Hugo hertug; der var 34 bisper tilstede (W. Giesebrecht,
Kaiserzeit I 288). Bispevielsen til Danmark gik altså forud herfor, men forudsætter atter
den pavelige bulle (Agapitus's), der dateres 2. Jan. 948 (falsk)..
I en så tidlig tid sætter Widukind altså den store overgang
hos de Danske fra en tro, der kan betegnes som en blanding
af hedenskab og kristendom, til en fuldstændig anerkendelse
af denne sidste, idetmindste fra kongens side og tillige uden
tvivl inden føje tid af folkets store flertal. Poppos jertegn
betragtes også af den senere tradition som det afgørende
vendepunkt i kirkens fremgang, og det flyttes derfor tilligemed dette
fra tid til anden: Islænderne sætter det til Ottos tog til
Limfjorden, Adam flytter det over til den svenske konge Erik,
Saxe til Sven Tveskæg; jernbyrdens oprindelse, der dog er
langt ældre, henføres senere hertil. Selvfølgelig udsmykkes
fortællingen også, og det så stærkt, at den moderne opfattelse
deraf som et gøglespil bliver halvvejs berettiget. Som den
fremsættes hos Widukind er den dog helt igennem ren og
løftet af en ædel idealitet. Klerken vover at aflægge sit
vidnesbyrd for kongens og stormændenes åsyn, og i tillid til sin
Gud unddrager han sig ikke det udvortes jertegn. Senere
lever han et afholdende liv, som den der har fristet Gud og
er bleven ydmyget ved sin sejr.

Men kommer dette nu ikke i strid med traditionen om
Svens vanheld og straf? Nærmere beset ikke. Når Adam
nemlig opstiller denne konges ulykker som følge af hans
kristenforfølgelser, da går han ud over den oprindelige
tradition, der øjensynlig satte dem i forhold til det, at han forgreb
sig på sin gamle fader. Adam røber det selv, det bedste
bevis på, at han ikke forsætlig forvanskede vor historie, men
kun manglede evne til at opfatte den bestemt. „Da jeg
spurgte kong Sven om Haralds endeligt, siger han, tav han,
som en anden Tidevs, om sin morfaders brøde, men da jeg
udtrykkelig nævnte fadermordet, sagde han: det er det, vi
børn må bøde for, og det, hin fadermorder selv afsonede ved
sin fredløshed.“ Hvad under, at Sven, og med ham mange
andre, opfattede Haralds, Knud den stores og hans tre sønners
bratte død midt i deres ungdom, såvel som sin egen hårde
kamp for riget, som en straf for den synd, der var begået i
slægten; det var en ægte nordisk-hedensk livsanskuelse, og
den bestyrkedes ikke lidet ved kirkens lære om den Gud, der
hævner fædrenes synd på børnene. „Og det måtte han selv
undgælde“, tilføjer Sven Estridsøn; Saxe, der ikke hørte disse
ord, greb dog den samme tanke ud af historiens eget skød.
Han stod overfor kirkens fortælling om Svens straf for sine
kristenforfølgelser, men med en sikker følelse for den
oprindelige folketanke tilføjer han: „men jeg véd ikke, om det mere
var for hans forsyndelse mod sin fader eller mod religionen,
at han skulde lære det land, han havde krænket ved sin faders
landflygtighed, at kende som fængsel og som hævner over
fadermordet“. Det var jo åbenbart det, der fra først af satte
tanken i bevægelse: at Sven blev tagen tilfange af
Jomsvikingerne og ført til det sted, hvor hans landflygtige fader
for nylig var død af sine sår. I denne oprindelige simple
form finder vi det endnu fremstillet i en af de ældste
kongelister fra middelalderen, nemlig den der i sin nuværende form
er affattet i kong Kristoffers tid; her står der om Sven
Tveskæg: „ham fangede Venderne tre gange og førte ham i
trældom, fordi han havde jaget sin fader i landflygtighed“
(Scriptores I 22).

Det andet faktum, der kan have medvirket til at stille
Sven i et uheldigt lys for eftertiden, er hans mange
vikingetog mod England. Det er dem, Adam opfatter som en fortsat
landflygtighed, og også samtiden, der i det hele elskede denne
konge, har vistnok tildels misbilliget dem, da riget imidlertid
blottedes for alskens vikingeangreb andensteds fra. Thietmar
udtaler sig især stærkt herimod. „Efterat være bleven udløst
af sit fangenskab for en uhyre pengesum, fortæller han, lagde
han mærke til, at enkelte ildesindede af den grund kaldte ham
for en træl (fordi han var købt), og dette, som han kunde
have ladet de få undgælde for, dersom han havde været
besindig nok dertil, hævnede han i sin ustyrlighed ved en
almindelig ulykke, - han overlod riget til de fremmede og
ombyttede fred med kamp, hjemmet med de vildsomme veje,
Gud med djævlen og hans engle; han drog på hærtog til
England og kæmpede der til sin død.“ Det lå ikke så fjernt for
den, der havde været stillet skarpt overfor modsætningen mellem
kristendom og hedenskab, at komme til den tro, at en slig
færd, at øve vold og uret mod et fremmed land og folk, kun
kunde forenes med det sidste. Historien har imidlertid
forlængst godtgjort, at det er en stor fejltagelse; kristendommen
formår meget over sine sande bekendere, kirken og dens
gudsdyrkelse intet. At kalde Sven en hedning, fordi han hærgede
England indtil sin død, strider mod den historiske sprogbrug;
men ikke desmindre er det udentvivl det, han har at takke
for sit slette rygte hos den noget fjernere stående eftertid,
selvfølgelig i forbindelse med den ulykkelige frændekamp.

Vi går dernæst over til at betragte enkelthederne i den
formentlige kristenforfølgelse; det er ikke mange. Adam
fremfører kun ganske i almindelighed den påstand, at selve kampen
mellem søn og fader var foranlediget af religionsmodsætningen;
de mange, der af Harald var tvungne til at antage
kristendommen, sammensvor sig imod ham, deres sejr blev derfor
hedenskabets. Dette mangler imidlertid i virkeligheden ethvert
holdepunkt. Forfatteren af „Knuds levned“ (Emmas lovtaler)
siger, at Harald, fuld af misundelse over den yndest, sønnen
vandt hos alle, åbenlyst søgte at få ham fjernet fra riget, idet
han svor på, at han ikke skulde komme til styret efter ham.
Hvad der her siges om grunden til kampene mellem Sven og
Harald er i og for sig det rimeligste, og det stemmer med
de sikreste træk i den nordiske tradition. Harald var hård
og hensynsløs på sine gamle dage, måske yderligere forbitret
i sit sind ved det uheld, der traf alle hans kæreste planer:
Danevirke blev taget og brændt, Hakon faldt fra og besejrede
Jomsvikingerne, Styrbjørn bukkede under på Fyrissletten. Som
et umiskendeligt sagntræk i den retning har Saxe opbevaret
fortællingen om Tokes bueskud, et sagn der som bekendt findes
mange steder, men stadig i forhold til en tyran. Heller ikke
hans tilnavn tyder just på nogen velvillig opfattelse, en afholdt
konge vilde neppe have fået navn efter en tilfældig lyde af
den natur. Også den måde, hvorpå oprøret efter Sven
Ågesøns og Saxes fortælling kom til udbrud, viser, at noget sligt
lå tilgrund for det. Harald var nemlig ifærd med at lade sine
mænd slæbe en uhyre sten fra stranden op til moderens
gravhøj ved Jelling; han havde samlet rigets ledingsflåde, og
bønderne måtte tage fat sammen med heste og stude. Sven var
ved flåden og det tilbageblevne mandskab, medens Harald
fulgte stenen. Som det var at vente udbredtes der snart
almindelig misfornøjelse blandt ledingsbønderne, hirdmændene
var alt tidligere delte i partier; nu anså man tidspunktet for
heldigt til at udrette noget: Sven blev kåret til konge af
hæren. - Harald så en havnebonde komme op til stedet,
hvor stenen lå, og spurgte ham, om han nogensinde havde
set folk trække sligt læs? „Jeg kommer lige derfra“, svarede
han, „jeg så danemænd trække Danmarks rige fra dig; døm
nu selv!“ Slige træk glemmes ikke let af den folkelige
overlevering, og der er ikke meget, som kan forvanskes ved dem.
At dette er bevaret trods den kirkelige traditions rent
modsatte opfattelse af forholdet mellem de to konger, er et
yderligere bevis for dets ægthed. Og det stemmer meget vel med
det andet om Toke og med den normanniske munks
almindelige udtalelse, når den ses i det rette lys. Harald kunde jo
selvfølgelig ikke forhindre folket i at gøre Sven til konge efter
hans død, uden forsåvidt der var noget at forberede i den
henseende i hans levetid. Men nu var det gået således til
med ham selv, at han havde været sin faders medkonge mange
år før hans død, en form der uden al tvivl var ligeså almindelig,
som at bonden tog sin søn eller sine sønner i fællig med sig,
når de satte bo[Senere Tilføjelse:] Sml. Olav Svenske, der fik sin søn Anund til medkonge;
man vilde ikke fjerne ham af ærbødighed for embedet; dog udførtes det ved et oprør.
Sml. også Ynglingesaga 41.. Det er dette, krønikens hjemmelsmænd må
have sigtet til, når de fortalte om, at Harald vilde fortrænge
sin søn fra riget, fordi han blev mere og mere afholdt af
hirden; måske kunde han ikke afse noget af sin magt, måske
troede han, som såmange oldinge, at ingen forstod regeringen
så godt som han, måske havde han andre sønner, der endnu
var for unge, men som han ønskede at efterlade riget til.
Hæren, der jo havde magt og myndighed dertil, benyttede
lejligheden til at afgøre sagen ved at kåre Sven til konge. Det
er ikke afgjort, at den dermed tillige vilde udtale nogen
afsættelsesdom over faderen, han vilde kun blive nødt til at
finde sig i at have en medkonge, der kunde imødegå de værste
myndighedsmisbrug. Men Harald valgte kampen; ledingshæren
deltes, og det kom til slag, skal man tro Saxe, endog
gentagne gange, indtil Harald, hårdt såret af Tokes pil, undveg
til Jomsborg og døde der, hvorpå hans lig blev ført tilbage
og jordfæstet i Roskilde kirke. Denne opfattelse af
kongeskiftet er vistnok ikke den, Adam og med ham den senere
kirkelige tradition gør gældende, men den er i sig selv langt
sandsynligere og stemmer langt bedre med de sikreste
overleveringer fra samtid og eftertid, ligesom også den
norsk-islandske opfattelse af de to kongers forhold langt lettere lader
sig forklare heraf end af den anden. Men hvor bliver der da
plads til den dødelige modsætning i troen?

Adam anfører dog ét træk for at bestyrke fortællingen
om sin kristenforfølgelse, nemlig den, som han selv indrømmer,
usikre efterretning om, at erkebiskop Liavizo sendte udsendinge
og gaver til kong Sven, for at bringe ham til at aflade fra
sine forfølgelser (TI 27: quo tempore - fertur archiepiscopus
etc.). Det skønnes imidlertid let, hvad en så usikker
overlevering har at sige; rimeligvis hidrørte den fra Bremen, siden
Svens vidnesbyrd ikke udtrykkelig fremhæves, og den er da
erkesædets eneste bidrag til skildringen af Svens forfærdelige
forfølgelser. Det rimeligste er, at denne overlevering hverken
vidste navn eller nærmere omstændigheder at anføre, det var
alt store ting, at den fastholdt begivenheden som hørende til
Liavizos tid. - De nyere forfattere har fremdraget et andet
træk for at støtte Adam, nemlig biskop Ekkehards fordrivelse
fra SlesvigVita Bernwardi, Leibnitz I k. 18 ff. Annal. Hild. 1026 osv.. I årene 1000 og 1002 repræsenterer denne
prælat nemlig biskop Bernward af Hildesheim på forskellige
møder i Tyskland, han siges da at være fordreven fra sit
sæde, „der er ødelagt af barbarerne“. Denne efterretning siger
imidlertid mere, end der her er anvendelse for. Ekkehard
omtaler ikke blot bispedømmets ødelæggelse, men også byens
og landets: „mit bispedømmes område, siger han, er hærget
af barbarernes vildhed, staden ødelagt, kirken forladt, jeg har
intet sæde, jeg er igen en tjener af vor frue og kirken i
Hildesheim“ (han havde tidligere været kanik sammesteds).
Men hvad dette så end er, så kan det jo ingen
kristenforfølgelse være; Ekkehard siger ikke, at det er „hedensk“ vildhed
der har hærget landet, det er „barbarer“, altså fremmede folk.
Sæt desuden, at Sven virkelig forfulgte de kristne, hvorledes
skulde det da falde ham ind at ødelægge Hedeby og hærge
byerne i Sønderjylland? Således vil dog vel ingen forestille sig
en kristenforfølgelse på den tid, da selv efter Adams mening
kirkelæren var lige på nippet til at blive folkets religion. Et
halvt hundred år efter hærgede Harald Hårdråde samme by
med ild og sværd og det siges udtrykkelig, at han ødelagde
mange kirker, men det vil dog vel neppe falde nogen ind at
beskylde ham for kristenforfølgelseSnorre, H. H. k. 34, kvad: „brendr var upp - allr - Heiðabœr“. Adam III
k. 16: multæ ecclesiæ per illum virum (H.) dirutæ, multi christiani ab illo per
supplicia sunt necati..

Når der endelig kunde anføres til gunst for den antagelse,
at Sven i sin første tid var hedning, at der ved Slesvig findes
runestene, som er rejste af ham og hans mænd, da beviser
det heller neppe noget i den retning. Vel var runestenen
nemlig oprindelig et gravmæle, men den gennemgik tilsidst
samme udvikling som vore monumenter: de rejses ikke på
selve graven, der kan være afsides og skjult. Disse stene ved
Slesvig siger da heller ikke selv andet, end at de er rejste
efter hirdmænd, der døde i eller ved Hedeby og rimeligvis
blev begravne ved kirken efter kristelig skik, medens stenen
med sine runer efter gammel nordisk sæd rejstes ved alfar
vej. På samme måde synes den tredje runesten fra denne
egn (Thorsens nr. 2) at være sat på et sted, der ikke
indeholdt graven (á vignipú), medens Jellingestenen med sin
Kristusfigur og Råbystenen i Upland over Ønund, „der døde i Østen“,
og med sit „Gud hjælpe Ønunds ånd“ viser, at den skik at
rejse mindesmærker („kumbl“) ingenlunde ophørte strax med
den hedenske tidsalder (sml. Munchs Nord. runeskrift, nr. 8,
14—16)[Senere Tilføjelse:] Se især stenene Stephens (II) s. 813 f. (Liljegren 642 og 1411),
hvor udtrykkelig mindst én af de mindede personer siges at være „graven i kirkegård“;
dog var der ikke blot runesten, men udtrykkelig en „hvalf“. Endvidere fra Valleberg
i Skåne (Stephens 820). Her siges om de to, stenen er sat efter: „Gud hjælpe deres
sjæl vel; men de ligge i Luntunum“. Stephens forklarer det af London, men også det
skånske Lund kaldes af Adam for „Lundona“, vistnok dansk „i lundene“; dette er
også det ene rimelige. De to, Mane og Sven, var altså begravne ved domkirken og
stenen sat hjemme i deres bygd..

Ved siden af disse forskellige småtræk, der som vi har
set intet beviser for Svens hedenskab, står et enkelt, der synes
afgjort at bevise hans kristendom, nemlig kong Ottos brev for
kirkerne i Danmark, udstedt 988, i Adeldags sidste år. Heri
omtales nemlig, som Helveg alt har gjort opmærksom på, ikke
med et ord nogen forfølgelse eller trængsel for kirken, hvad
der dog neppe vilde været undladt, om der havde været mindste
anledning dertil. Den af Adam anførte tradition om Liavizos
forsøg på at formilde forfølgelsen peger jo ligeledes ud over
Adeldags levetid. Men efter Adams fortælling får man et
bestemt indtryk af, at hans og hans hjemmelsmænds mening
var, at Harald var død nogen tid før Adeldag, og forfølgelsen
skulde jo være kommen til udbrud lige efter tronskiftet.
Adam giver imidlertid i en vitterlig fejlagtig fortælling et
værdifuldt vink til forståelsen af de herhenhørende forhold.
Han henfører nemlig Poppos jertegn til den tid, da kong Erik
af Sverig efter hans udtryk havde bemægtiget sig Danmark
og fordrevet Sven Tveskæg. „Erik, siger han, var selv en
hedning og en stor fjende af de kristne; til ham siges en vis
Poppo at være kommen som kejserens og den hamborgske
biskops afsending —.“ Lappenberg formoder i sin
anmærkning til dette sted (II 33), at der her er tale om en anden
begivenhed, end den Widukind fortæller, så der altså var to
Poppoer, af hvilke den ene ved et gæstebud omvendte Harald
ved jernbyrd, den anden på et folkemøde kong Erik og tusinde
andre ved at lade en voxkjortel brænde på sig; men dette
sidste er så øjensynligt en forvanskning af det første, at der
ikke kan være tale om at tro Adam på ordet, især da
Roskildekrøniken (og med den Saxe) møder med den tredje
sagnform ved at henføre det hele til Sven Tveskæg, Islænderne
med den fjerde ved at henlægge det til Limfjorden, medens
Ælnoth ikke har hørt noget bestemt kongenavn, men vel
kender jertegnet og klerken. Sagnets vandring fra konge til
konge er imidlertid som før omtalt en frugt af senere tiders
forandrede opfattelse af kirkelærens udbredelse; det måtte ligge
nær at lade Poppo overbevise kong Sven, når man nu engang
var kommen til den anskuelse, at han fra en vild hedning var
bleven en from kristen; pladsen flyttedes dernæst lige så
naturligt fra gildesalen over til rigets almindelige thingsted, og
jernbyrden blev til et vidunderligt mirakel. Men at der tillige var
en tid, der henførte denne tildragelse til kong Erik, viser, at
der i kirken var en overlevering om, at han engang havde
repræsenteret hedenskabet i Danmark. Til ham vil man da
vistnok også med større ret kunne henføre Liavizos sendelser
og hærgningen af bispedømmet Slesvig; thi hans færd her i
landet var selvfølgelig blodig, da han ikke kom som konge,
men som viking.

Foruden den af Adam og Saxe opbevarede danske
tradition om kong Eriks tog til Danmark er der tre andre
kendsgerninger, der tyder på det samme. Den første af disse er
Thietmars udsagn, at Sven ved at gå i viking overlod riget
til de fremmede — og det modbeviser da også på det
fuldstændigste den senere fortælling om, at Erik fordrev ham —;
den anden er beretningen om de vikingesværme, „danske og
svenske“, siger Adam, der hærgede op ad Weser i sommeren
994, medens Sven var i England; den tredje er forskellige
møntfund i Danmark, der synes bestemt at tyde på urolige
tider netop dengang[Senere Tilføjelse:] Se Ejvinds kvad: i Håkons tid bar man guldet i hånden
(ringe), nu skjuler man det i jorden (i Haralds tid). Text og forklaring i Scripta
hist. Island. I 61..

Disse møntfund er beskrevne i „Annaler for nord.
oldkyndighed 1842—43“ af C. J. Thomsen og J. C. Lindberg;
et af dem var fra Valse på Falster, et andet fra Bornholm og
2 fra egnen af Ålborg; dertil kommer endnu et ældre ganske
lignende fra Skåne (s. 43). Især det første af disse udmærkede
sig ved sin righoldighed både af vester- og østerlandske mønter,
en omstændighed, der i og for sig vidner om en levende
handelsforbindelse både med Tyskland og de sydligere lande
mod vest og med de arabiske lande i Asien; derimod
manglede, besynderlig nok, næsten helt engelske mønter, som man
snarest vilde været tilbøjelig til at vente. De yngste
vesterlandske mønter, der fandtes her, må efter al rimelighed
henføres til året 990, de yngste kufiske, hvis tid kendes bestemt,
er en 10—20 år ældre; dette forhold er ens for alle 5 funds
vedkommende, en omstændighed, der i høj grad taler for, at
det var de samme begivenheder, som foranledigede deres
nedsættelse i jorden; thi at de er bleven nedsatte for at skjules
og senere er glemte, rimeligvis på grund af ejermændenes død
eller bortførelse i trældom, synes at fremgå af hele den måde,
de fandtes nedsatte på. Her synes der da i sandhed at være
en mærkværdig overensstemmelse mellem meget forskelligartede
vidnesbyrd om et uroligt tidsrum, der har afbrudt en fredelig
alder, i hvilken handelen blomstrede og alle fredens idrætter
lykkedes. Rolighedsforstyrreren var, som vi må slutte af det
udprægede sagn på Adams tid, kong Erik den sejrsæle, der
efter Saxe vilde hævne Harald Blåtands forsøg på, ved
Styrbjørns hjælp at bringe Sveariget under Danevælden. Erik
synes da ikke blot at have øvet strandhug på de danske øer,
men ligefrem at have slået sig til ro og havt vinterleje
hernede, medens man dog sikkert ikke kan tænke på en virkelig
anerkendelse af ham som dansk konge, noget der uden al
tvivl vilde have drevet Sven tilbage til sit fædreland. I det
hele udelukker den kendsgerning, at rigets konge sværmede
omkring ved de engelske kyster, ikke som en fredløs, men
som sejrherre, forestillingen om, at det er kommen til et endog
blot nogenlunde stadigt herredømme af den svenske konge, i
Danmark, ligesom jo møntfundene aldeles bestemt tyder på,
at han vedblivende opfattedes og opførte sig som en fjende,
ikke blot af kongen, men især af riget. At Ekkehard endnu
i 1002 opholder sig i Hildesheim som fordreven, må man
neppe lægge for megen vægt på, da han synes at have
foretrukket sit gamle hjem for det ny og også findes der langt
senere, indtil sin død 1026, medens han dog sikkert må have
tiltrådt sit embed igen; de danske bispedømmer var neppe så
fristende endnu på den tid, især når stiftstaden var ødelagt og
stiftet hærget, at man kan forudsætte, at den tyske prælat
vilde vende tilbage til sin hjord, såsnart det var muligt. Man
savnede ham heller neppe så hårdt, siden man kunde
undvære en biskop i hele det nordlige Jylland, eller rettere nøjes
med ham i Ribe over hele Nørrejylland, og med ham i
Roskilde hinsides Sundet, indtil Sven Estridsøns tid; ligesom jo
Island først over 50 år efter at læren var vedtagen tænkte på
at få en egen bisp.

Af alt dette synes det da at fremgå, at Adams fortællinger
om kristenforfølgelser i Danmark, i Håreks, Gorms og Sven
Tveskægs dage, er aldeles uhjemlede og fostrede af hans
ejendommelige opfattelse af den nordiske kirkes første udvikling,
men dog allerede antydede i den kirkelige tradition her i riget,
således som han forefandt den. Kristenforfølgelsen under Hårek
er en urimelig overdrivelse af Rimberts fortælling; den under
Gorm er udviklet af traditionen om denne konges personlige
uvilje mod læren i forbindelse med en forunderlig misforståelse
af et forflyttet tilnavn og en politisk kamps betydning; den
under Sven er opstået af forvexling med en fremmed konges
voldsfærd her i landet, måske særlig mod kirkerne, men i alle
tilfælde ligeså særligt mod pengene, og en misforståelse og
mistydning af den kendsgerning, at Sven blev konge efter en
sejrrig kamp mod sin fader. — Det historiske forhold er
derimod, at kristendommen kom herind, uden at der er opbevaret
den ringeste efterretning om, at nogen bestemt mand, der
tilhørte kirken, eller nogen indfødt, der bekendte troen, af den
grund er bleven forfulgt ud over det mål, der for enhver ideal
brydning må anses for uundgåeligt. Ansgar søgte martyrdøden
i Norden uden at finde den, Poppo underkendte gudernes magt
ved kongens bord, uden at nogen krummede et hår på hans
hoved: således kunde kun et selvbevidst, frihedsstolt og åndelig
modent folk modtage en fremmed lære af højsindede mænd,
der udgik fra fjendens lejr; overgangen var langsom, men som
det ses af den følgende tids historie, dyb og omfattende, den
traf ikke blot formen og det ydre, men også sindet og de
tanker, der styrer handlingen og føder bedrifterne.


OM SYSSELINDDELINGEN PÅ SÆLLAND.

(1871.)

[Ny kirkehistoriske Samlinger 5. Bd. S. 869-74.]

Dr. O. Nielsen har i sin lærde undersøgelse af
„sysselinddelingen i Danmark“ (s. 78 f.) udtalt den formodning, at
grupperingen af de sællandske herreder i det tillæg til den
såkaldte Valdemars jordebog, der er trykt i Scriptores rer.
Dan. V 616, antyder øens tredeling efter de gamle sysler;
men herimod lader der sig udentvivl rejse vægtige indvendinger.
Det er da først meget påfaldende, at de 3 sydligste herreder
slet ikke er medoptagne i denne tredeling, men derimod forenede
med Låland og Falster, der ellers som bekendt sættes i den
nærmeste forbindelse med Fyn, til hvis stift de hørte; dernæst
opregnes herrederne i en ganske anden orden i den egenlige
jordebog, og skal der overhoved være tale om en
sysselinddeling, måtte den da vel kunne påvises eller idetmindste stå sin
prøve her, hvor Jylland endnu optræder med den i alle sine
dele. Sagen er vel ikke i og for sig af stor betydning; men
da der i kirkelige forhold synes at være lagt vægt på
sysselinddelingen langt ned i middelalderen, kunde det dog måske
være berettiget endnu engang at følge de spor, der findes af
den i Valdemarernes tidsalder.
Det af dr. Nielsen benyttede stykke af jordebogen lyder
såledesDet meddeles her ligesom det følgende efter fotolitografi af håndskriftet;
aftrykket i Scriptores er unøjagtigt, tildels fejlagtigt.:


Streheret dlvj aratraSmerhemsheret ccxxviij
Lungaheret dxlj et dim.Lidlæheret cxl
Jurlundheret ccj et dim.Tvnaheret ccxiiijor
Stafinsheret ccxliiij et di.Semæheret ccxc et di.
hec est summa duo milia ccccxvij.

Flaccabiarheret dcxvSkippingsheret cxxi
Slaglæsæheret ccclxvjOdzheret cccli
Logaheret ccclxvjTuteheret ccxxxxiij
Arfsheret ccccxiMiarlosæheret dv
hec est summa ij[m]dcccclxxviij.

Hornsheret ccxlixStethemsheretHåndskriftet har Stemhemsh. med et t over m'et, der vel altså har skullet
gå ud. cccvij
Valbusheret cclviijRingstathaheret ccccl
Ramsyoheret ccxlviijThuthibiarsheret cclxxx
Biafræscogheret ccxxviijAlextathaheret ccxxv
hec est summa duo milia ccxlv.

Hamersheret cclxxxvFalstria cccc et xxx
Faxaheret cclxiiijorLalandia dccclxxxi et di.
Burghusheret cccxxx
hec est summa duo milia c nonaginta.

Møn habet ccxl uno minus.


Det er klart, hvad også forfatteren selv indrømmer, at
der her foreligger en fortegnelse, affattet i et bestemt øjemed,
f. ex. militært; thi den sællandske øgruppe er delt i fire
omtrent lige store dele med hensyn til plovtal; det ligger måske
endog nærmest at tænke på selve plovskattens oppebørsel. De
fire deles plovtal er henholdsvis: 2416, 2978, 2245 og 2190 1/2
(eller når Møn, der synes først at være glemt, lægges til:
2429 1/2).

Men denne inddeling kan intet have havt at gøre med
de gamle sysler, netop fordi den så aldeles ses at være gjort
på grundlag af plovtallet, uden hensyn til øernes almindelige
forhold. For at komme til en bestemmelse af herredernes
fordeling i sysler, må vi altså gå en anden vej, og det ligger
da nærmest først at henvende opmærksomheden på det sted,
hvor sællandske sysler overhoved først nævnes, nemlig Absalons
gavebrev til Ringsted kloster (Thorkelins dipl. I 29). Her
tillægges der nemlig „den hellige jomfru Maries og hellig
Knuds kloster“ to pengeindsamlinger (collectæ nummorum), af
hvilke den ene kaldes „Knudsskud“ — og den skal det
oppebære over hele øen som hidtil —, den anden „Marieskud“,
— den skal det kun oppebære af de to sysler: Vestersyssel
og Medelsyssel. Med dette aktstykke må da jævnføres pave
Innocens's stadfæstelsesbrev på Odense Knudsbrødres privilegier
(af 18. Febr. 1245, Thorkel. p. 148 ff.); han stadfæster nemlig
disses ret til at oppebære et „Marieskud“ (denarii st. Marie)
i Fyn, Jylland, Alsø, Ærø, Torsland, Langeland, Låland, Falster
og Bornholm, en ret, som Knudsklostret utvivlsomt som så
meget andet havde arvet efter det ældre fruekonvent i Odense.
Men har der således været oppebåret et Marieskud i Jylland
og på alle øerne, bliver det i høj grad sandsynligt, at det
samme har været tilfældet i Østersyssel på Sælland, kun at
denne indtægt her har været henlagt andensteds. Vi finder
da også virkelig en tilsvarende indsamling i de østlige herreder,
nemlig det såkaldte Margreteskud (collecta st. Margaretæ) til
frueklostret i Roskilde. Også dette føres tilbage til Absalon
som biskop på Sælland, skønt det først kendes af pave
Alexanders bekræftelsesbreve af 16. Juli (året mangler) og 13.
Avgust 1257Trykte hos Thorkelin p. 219 og 223, men her anførte efter originalerne i den
Arnamagnæanske samling.. Absalon, hedder det, gav denne stiftelse, for
at styrke den, da den var ny og ubefæstet, den pengeindtægt
af byerne (villarum redditus) i 12 herreder tilligemed den
tredjedel af det, der ofredes ved den hellige Margretes grav
ved stranden, som tilkom ham. I det andet brev forklares
denne pengeindtægt nærmere som Margreteskud, idet de samme
herreder nævnes, nemlig: Stroharet, Liungaharet, Jurlundharet,
Stifinsharet, Smorhemsharet, Lydlaheret, Samaheret,
Tunaheret, Ramsyoheret, Byauerscouheret, Faxaheret,
Stathincsheret. Da det nu er bekendt, at Absalon i året 1176 flyttede
sin frænke, den hellige Margrete, fra sit begravelseskapel ved
Køge strand til frueklostret i RoskildeScr. r. D. V 303., så er det vistnok en
selvfølge, at han samtidigt har henlagt denne indtægt til
klostret, ligesom den jo nævnes i forbindelse med det offer, der
bragtes ved hendes gravkirke. Men endvidere må der lægges
mærke til, at medens stadfæstelsesbrevet kalder den „collecta
st. Margaretæ“ (redditus qui c. st. M. vocantur), så har
Absalons gavebrev intet andet navn for den end „villarum
redditus“: det er en almindelig indtægt af byerne, der også
opkræves i alle andre herreder, men kun for disses vedkommende
nu gives til frueklostret. Men når det forholder sig således,
da er der tilvisse stor sandsynlighed for, at vi netop her har
Østersyssels herreder, så at Marieskuddet på Sælland altså
deles mellem Ringsteds „vor frue og hellig Knuds“ og
Roskilde „vor frue og hellig Margrete“ klostre, medens det
fra de øvrige øer og hele Jylland tilflyder Knudsklostret i
Odense.

Her har vi altså en opgivelse af herrederne i det ene af
de sællandske sysler; det gælder da om at finde dem i de to
andre. Det træffer nu så heldigt, at jordebogen nævner netop
disse 12 i midten, og, som man måtte vente, i sluttet række;
der er da vel neppe nogen tvivl om, at de, der står foran og
bagefter, svarer til Vester- og Medelsyssel. Jordebogen har
dem i denne orden:
Flackebyærghæret — (og endelsen således fremdeles) —
Slauløsæ, Løghæ, Arfs, Tuzæ, Skyppings, Odz; — Strø, Lyung,
Jurlund, Smørems, Støfnæs, Litlæ, Tunæ, Semæ, Ramsyo,
Byauærscogs, Sthethyums, Faxæ; — Hamars, Burghøs,
Thyuthæbiærg, Ryngsthat, Alæstat, Myærløs, Vvalbus, Horns. Dr.
Nielsen har alt bemærket, at denne orden er naturlig,
forsåvidt som den stemmer med den geografiske beliggenhed; den
begynder nemlig ved Vordingborg bugt, går derfra mod nord
langs kysten, nordom til Sundet, ned mod syd lige til spidsen
og så derfra op igennem midten til Horns i Isefjorden. Men
dette er da en grund mere til tillige at anse den for historisk.
Følger man på kortet fordelingen af disse herreder, da vil
man finde, at den falder på den naturligste måde. Østersyssel
strækker sig fra nord, mellem Øresund og Isefjordens østligste
arm, ned til Præstøbugten, således at dets vestlige grænse
dannes af en næsten lige linje fra dennes inderste vig til
Roskildefjordens vestligste indskæring; Vestersyssel derimod
begrænses af Beltet og Isefjordens mellemste arm, og en linje
fra dennes vestlige vig til Bavelsesø og Suså; Medelsyssel
endelig omfatter øens sydlige halvø (tilligemed Møn?) og en
bred strækning lige nordpå indtil Isefjorden, tilligemed dennes
store halvø Hornsland. De tre syslers størrelse er temmelig
forskellig; efter det forhen anførte stykke af jordebogen falder
der på Østersyssel 3463 ploves jord, på Vestersyssel 2473,
på Medelsyssel 2582 (eller 2821); men hertil må dog
bemærkes, at Østersyssel, især i de ældste tider, for en meget
stor del var bedækket med skove (mod nord) og med heder
(mod syd), medens de andre egne i så henseende var langt
fordelagtigere stillede. Ved den fordeling af herrederne, der
findes i plovtalregistret, ses dog sysselinddelingen at være
lagt til grund, forstyrrelsen er ene opstået ved de 3 sydligste
herreders udskillelse. De to af disse, Hammer og Bårse,
hele halvøen, er tagne fra Medelsyssel, der endvidere har
mistet Merløse til Vestersyssel, men atter har fået vederlag
i Ramsø, Beverskov og Stevns af Østersyssel, som endvidere
har tabt Faxe til småøerne; derved er dettes grænse
indsnævret fra linjen Roskilde—Præstø til en skrå linje fra
Isefjord til Køgebugt (ved Jersie), men herved er tillige det, der
synes at have været hensigten med omlægningen, den ligelige
fordeling af plovtallet, opnået.


TO STEDSBESTEMMELSER TIL ERIK EMUNES
HISTORIE.

(1872.)

[Danske Samlinger for Historie, Topografi, Personal- og Literaturhistorie 2. R. 1. Bd,
S. 376-80. - Her med et Par Tilføjelser af Forfatteren.]

I. Arnakke.

Saxe har en fortælling om Knud Lavards brødre, Harald
Kesja og Erik Emune, der i et enkelt punkt synes at være
misforstået. De to brødre, siges der, fejdede på hinanden;
Erik overfaldt Harald på sin borg ved Roskilde, hvor han
fratog ham hans skatte og førte dem til „et ringe og forfaldent
sted ved navn Arnakke“Saxo p. 627: cæterum Arnacum rapta congessit, sordido neglectoque loco
splendidas opes conplexus. (Første udg. har Aruacum.). Senere hen gjorde Harald
gengæld; han kom uforvarende over Erik og afbrændte huset, da
han mistvivlede om at kunne føre byttet med sig. Dette
Arnakke har man søgt på to forskellige steder ved Isefjordens
vestlige kysterSaxo p. 627, nota 2; p. 1021 f., men intet af dem vides nogensinde at have
havt historisk betydning, og, hvad mere er, det er neppe
sandsynligt, at Erik skulde være bleven i broderens umiddelbare
nærhed med sit bytte, især da han af Knud Lavard var sat
til jarl over „øerne“, vistnok Odense stift, der strakte sig til
Grønsund, Alssund og Femersund.
Navnet Arnakke forekommer da i virkeligheden også
indenfor dette område, skønt i en noget forvansket skikkelse;
den såkaldte Avernakø hed nemlig tidligere Arnakke
(Kirkehist. samlinger VII 639Formen Avrnakke tyder på, at det oprindelige navn var Arv(e)nakke; sml.
Ar(v)esø, Ar(v)eskov, Ar(v)sherred osv. (som det synes af plantenavnet arve, arre, ar,
der nu i folkesproget betegner stellaria media, „vild havre“, men fordum også har
været tillagt den dyrkede havre, som i jordebøgerne, hvor den i reglen kaldes: „arre,
aure“ „ar“).). På denne lille ø, der først 1536
fik sin egen kirke, kan det dog neppe antages, at Erik har
havt nogen gård; derimod ledes vi ved dens navneforandring
på et andet spor, der snarere turde være det rette. Ved
Nyborg findes der nu en lille gård ved navn Avernakke, og af
ældre aktstykker fremgår det, at der til Nyborg slot har hørt
en større vang af dette navn, som i lenets jordebøger fra det
16. århundrede skrives netop som den lille ø i samme len:
„Affuirnack“ o. l. Denne vang træffes alt i en dom, afsagt
hellig tre kongers dag 1539 i Nyborg af sex adelsmænd og
bispen i Odense, hvorved tienden af Arnakke mark tildømmes
præsten i Nyborg (mod Vindinge sognepræst), idet der siges:
„det findes i sandhed, at både slot og ladegård ligger i
Nyborg sogn, og desligeste fornævnte Arnakke mark“Hofmans fundatser V 535.. Også i
sognebeskrivelsen fra 1681 (forarbejde til matriklen) nævnes
to marker under Raskenborg hovedgård: „lille og store
Aurnache“.

En nærmere bestemmelse af stedet, hvor denne vang skal
søges — sognebeskrivelsen lader den mod nord begrænses af
det vandløb, der flyder i Ladegårdssøen og senere gennem
staden —, fås af navnet „Arnakkehoved“, der alt forekommer
i Kristoffer af Bajerns stadsret af året 1446, i hvis 4. kapitel
det hedder: „Item at deres frihed skal række østerud al Øen
over, sønder ud fra Slipshavn og indtil Arnakke hoved, og
al Arnakke vester ud til Borgeskov, nør ud al deres
fornævnte mark og skove“Afskrift i Lerches „Nyborg stadsspejl“ imellem Badens papirer i
rentekammerarkivet.. Endnu 1696 nævnes det af Klavs
Rask i et andragende mellem endel skanser eller vagtsteder
fra den svenske krig, nemlig: „Knudshoved og langs stranden
neder ad Kertemynde til, Slipshavn og ved Arnakke hoved“Rentekammerets resolutionsprotokol nr. 39, fol. 248. — [Senere Tilføjelse:] Af
en sag i rentekammerarkivet med kort over en del af fæstningens terræn ses, at Lille
eller Pils Avernakke ligger op til fæstningens vestlige vold syd for Ladegårdssøen..
Dette hoved må da søges på Nyborg havns vestlige kyst,
således at Arnakke mark har strakt sig herfra vesterpå til
Vindinge bymark og nordpå til det omtalte vandløb i byen.

På dette sted kunde man da vistnok med megen føje
søge Erik Emunes forfaldne borg. Når det hus, der byggedes
her en menneskealder senere af hans broderdatters søn, kaldtes
„Nyborg“, så ligger der jo alt i dette navn et minde om en
ældre gård, hvis plads denne skulde udfylde og hvis jorder
den altså efter al sandsynlighed tog i arv; men der haves
ellers intetsomhelst minde om en sådan gård; — thi
præsteindberetningen fra 1621 om en „Gammelborg“ i Vindinge sogn
er alt for løs til at kunne tåle en nærmere prøvelseSuhms samlinger I 72. 74.. Senere
var Nyborg, som bekendt, hovedsæde for den større halvdel
af Fyn, ligesom det efter sin beliggenhed dannede det
naturlige midpunkt for hele den øgruppe, der sluttede sig til Fyn,
— ja endog hele rigets „hof“ holdtes her; der er da vistnok
stor sandsynlighed for, at der også før Nyborgs anlæggelse
her har været et hus af ikke ringe betydning, selv om det
kan have forekommet Saxe, der levede i stentårnenes tid, som
et „ringe og uanseligt sted“.



II. Stedet, hvor kong Erik blev dræbt.

Efter den i strængeste forstand samtidige Roskildekrønike
— (der blev affattet et par år efter begivenheden) — fandt
drabet sted „på et thing i nærheden af Ribe“3 Scr. r. Dan. I 385: veniens ad quoddam placitum juxta Ripam etc., hvorpå kong
Eriks lig blev jordfæstet i Ribe domkirke. Saxe nævner intet
bestemt sted, men siger, at kongen opholdt sig i Ribe ved
den tid, og at han blev dræbt på et almindeligt thing. Plog
kom nemlig til ham i Ribe for at modtage sin sold som
hærmand; netop dengang blev kongen opfordret til at dømme
nogle bønder imellem i en sag, der havde sat lidenskaberne i
stærk bevægelse, og han bestemte da, at den skulde foretages
på et offenligt thingSaxo p. 665: ad quem (regem) Ripam veniens, (Plog) militiæ titulo
stipendium postulabat. - Et forte Ericus, inter quosdam populares acrius dissidentes regali
judicatione componere rogatus, publica id concione exequi statuebat. In qua quum
Plogus etc.. Her blev nu blandt andet rejst
klagemål mod Plog, og han trådte frem for at forsvare sig på
kongens opfordring, medens denne selv søgte at få thinglarmen
til at lægge sig ved at slå til lyd med hånden. Imidlertid
lagde Plog mærke til, at kongen var uden brynje, hvorpå han
gennemborede ham med sit spyd og råbte til de
omkringstående: „kongen vog jeg, slår I hans svende!“ Hirdmændene,
der rimeligvis var delte i partier ligesom selve thingalmuen,
trak sig nu tilbage; kun Erik Håkonsøn, der på grund af sin
sindighed kaldtes Lam, trådte til og dækkede kongeliget med
sit sværd. - De senere udtog af Saxe henfører selve drabet
til Ribe.

Sven Ågesøn er den eneste af de ældre forfattere, der
nævner et bestemt sted, nemlig Urnehoved landsthing; det
samme siges i en kongeliste fra det 13. århundredeScr. r. D. I 61: In Urnensi placito, Plogh qvidam, cognomento Niger etc. p. 22.; begge
steder kaldes Plog desuden „Sorte“. - Folkevisen og
Knytlingesaga nøjes med at kalde stedet et thing.

Som utvivlsomt fremgår det heraf, at drabet fandt sted
på et sædvanligt thing, ikke noget kongeligt hirdstævne; det
går alle kilder ud fra. At dette thing må søges i nærheden
af Ribe, ikke i byen, er lige så utvivlsomt. Endvidere nævnes
Urnehoved udtrykkeligt, og det af en forfatter, der vel skrev
50 år efter begivenheden, men hvis fader og farfar havde hørt
til kong Eriks trofaste tilhængere, og denne opgivelse strider
ikke imod en eneste kildes ord eller opfattelse.
Man skulde da synes, at der ikke ret vel kunde tvistes
om dette punkt; men alligevel har der, som det synes lige
siden middelalderen, været rejst tvivl om Svens Ågesøns
efterretning, der er bleven betegnet som en gætning, støttet til
Urnehoveds almindelige betydning: Hamsfort, Hvidtfelt („efter
gamle årbøger“), VedelDenne dog kun tildels (i oversættelsen af Saxe); i indledningen til folkevisen
foretrækker han Urnehoved., Holberg, Langebek og Suhm er enige
i at henlægge drabet til Hvidding herredsthing. I den nyere
tid har dog atter WimpfenGesch. u. Z. des Herz. Südjütland, s. 91. udtalt sig for Urnehoved, og
Molbech, Munch og Helveg har fulgt ham heri, medens Allen og
Kønigsfeldt gengiver Roskildekrønikens ubestemte udtryk.

Dr. O. Nielsen har gentagne gange gjort dette spørgsmål
til genstand for en undersøgelse, uden dog at komme til et
bestemt resultat; thi medens han først peger hen til et
formentlig sysselthing i Ribe, henstiller han det senere som
sandsynligt, at det var et kongeligt hirdthing i eller ved denne
byAnnaler f. n. oldk. 1860, s. 219 ff. Sysselinddelingen s. 29. 72 (1867). Malt
herred s. 159 ff. (1870).. Denne sidste udvej er dog formentlig umulig efter Saxes
udtrykkelige ord og den stadfæstelse, de får af alle andre
kilders fremstilling; det første er i alle tilfælde meget misligt
efter Roskildekrønikens „juxta Ripam“, men efter en anden
betragtning er det ligefrem umuligt.

I Jydske lov (2, 8) forudsættes det nemlig som givet, at
der indenfor dens område holdes landsthing hver lørdag; dette
stadfæstes ikke blot for Nørrejylland og Fyn af de afsagte
landsthingsdommes datum, men også for Urnehoveds
vedkommende af et thingsvidne, taget lørdagen d. 6. Oktober 1391Dipl. Flensborg, nr. 35—37: 1397, des negesten sunauendes na sunte Michelis
daghe, op deme landsdinghe tu Vrenhouede in Sunderjutlande. — Smst. nr. 116:
Fynbolandsthing en lørdag 1438..
Som følge deraf måtte herreds- og sysselthingene holdes på
andre ugedage, da de samme sager forekom og de samme
personer (sandemænd osv.) var sysselsatte begge steder. Det
fremgår da også f. ex. af de sysselthingsakter, der er
meddelte som bilag til dr. Nielsens bog om sysselinddelingen, at
dette var tilfældet. Varde sysselthing holdtes om onsdagen,
ligesom Hardbo og VendsysselO. Nielsen, Sysselinddelingen, s. 37; tillæg nr. 2. 5-8. 10. — 11. — 3., Almind og Jellinge derimod
om tirsdagenSmst. nr. 4. 9.; og ikke mindre er den dom, dr. N. nævner
fra Ribe (formentlige) sysselthing, udstedt på en onsdagSmst. s. 72. S r. VIII 236: onsdagen d. 28. Sept. 1433.. —
Men nu falder kong Eriks dødsdag, d. 18. Sept. 1137, netop
på en lørdag, og da der ikke er fjerneste grund til at antage,
at bestemmelsen om landsthingsdagen er forandret i årene
1137—1241, siden den holdt sig hele middelalderen igennem,
så følger deraf med nødvendighed, at drabet må have fundet
sted på et landsthing og altså ved Urnehoved. Og denne
bestemmelse strider, som vi har set, ikke imod en eneste kilde,
medens den stadfæstes af Sven Ågesøn, der også af andre
grunde måtte antages for særdeles vel underrettet.


OM STEDET HVOR ERIK EMUNE BLEV DRÆBT.

(1876.)

[Danske Samlinger for Historie, Topografi, Personal- og Literaturhistorie 2. R. 4. Bd.
S. 324—37. — Her med en enkelt Tilføjelse af Forfatteren.]

Mine bemærkninger om „stedet, hvor kong Erik blev
dræbt“ i disse samlingers (anden række) første bind (ovfr. s.
243 fl.) blev allerede kort efter (2. bind s. 228 fl.) gjorte til
genstand for en kritik af hr. Joh. Steenstrup i „Nogle
bemærkninger om tingdage“. Når jeg dengang ikke troede at burde
imødegå disse indvendinger, var det dels fordi jeg håbede at
komme tilbage både til spørgsmålet om middelalderens
„retsferier“ og det om stedet for kong Eriks drab i en større
-sammenhæng, dels fordi de forekom mig at være så svage og
at røbe en så stor mangel på kendskab til middelalderens
samfundsforhold i det hele, at det neppe kunde være
ønskeligt at underkaste dem en sammenhængende kritik, så meget
mere som de så vidt mig bekendt var forfatterens første forsøg
i literaturen; med hensyn til hovedspørgsmålet måtte jeg
desuden antage, at hr. overlærer Kinch, hvis fremstilling af
„Snapsthing, drikthing osv.“ (Jydske samlinger I 66 fl.) nærmest
dannede udgangspunktet for den selvstændige del af
afhandlingen, vilde føle sig opfordret til at tage til genmæle mod
den. Da dette nu imidlertid ikke er sket, men hr. K.
tvertimod har rettet sin kritik mod mine ovenomtalte bemærkninger
(Danske saml. 2. r. IV 126 fl.), og da hr. St. siden den tid
er fremtrådt som forfatter til en stor og sammenhængende
skildring af den danske middelalders samfundsforhold med
fordring på at grundlægge en væsenlig ny, på et bredere
kildestudium hvilende opfattelse af dem, så må jeg anse det for
ønskeligt alt nu at genoptage spørgsmålet om, hvor kong Erik
faldt, for ved samme lejlighed at komme ind på de andre
spørgsmål, der nu er satte i forbindelse med det.

Hr. Kinch bringer sagen ind under forskellige almindelige
betragtninger, der formentlig skulde give hans opfattelse, at
drabet fandt sted i byen Ribe, en større sandsynlighed; i den
henseende kan jeg ikke følge ham, da striden drejer sig om
en enkelt rent udvortes kendsgerning, som vi har udtrykkelige
vidnesbyrd om i de historiske kilder; det bliver altså disse
udsagn vi må prøve, er de ikke tilstrækkelige til at skaffe
vished, så er spørgsmålet efter min mening ørkesløst, da tingen,
i sig selv er ligegyldig og kun har den indirekte betydning,
som enhver bestemt afgørelse af videnskabelige tvivlsmål
kan få.

Der haves som bekendt tre forskellige efterretninger om
kong Eriks drab, nemlig den aldeles samtidige Roskildekrønike
(Scr. r. D. I 385), Sven Ågesøn, der skrev en 50 år senere
(smst. p. 61), og Saxe, hvis værk atter var en snes år yngre
(ed. Müller p. 665); af disse tre er selvfølgelig den første den
vigtigste. Roskildekrøniken fortæller da, at kong E. blev dræbt:
veniens ad quoddam placitum juxta Ripam — og at det næste
kongevalg skete: eo mortuo et Ripis sepulto. Kan dette
forstås anderledes, end at han kom til et thing i nærheden af
Ribe, blev dræbt og dernæst begraven i Ribe? Hr. K. siger,
at apud „hos den tids latinister“ ofte bruges for at betegne
stedet hvor noget er eller sker, og han formoder at det samme
kunde ske med juxta. Hertil må dog bemærkes, at apud alt i
klassisk latin svarer til vort hos, ved, og bruges omtrent som
„in“ („apud exercitum est“, „apud provinciam Syriam“ o. 1.),
medens juxta sikkert overalt betyder udenfor, ved siden af.
Selve vor forfatter bruger gentagne gange apud for at betegne
byen, hvor noget finder sted, ligesom han simpelthen sætter
navnet uden præposition (Sleswic, Slagløse osv. apud
Moguntium, Århus, Ripam), men juxta forekommer ikke i denne
betydning, og sålænge det ikke er eftervist her eller hos
nærliggende forfattere, kan det ikke forstås anderledes end som
„udenfor“.

Hr. K. ansér Saxe for den pålideligste, som han er den
udførligste kilde; vi går derfor over til at betragte hans
fremstilling. K.'s oversættelse bringer intet nyt moment ind i
sagen, da jeg ikke har opfattet Saxes udtryk anderledes eller
lagt andet ind i dem, men jeg har refereret stedet i større
omfang og som jeg tror med rette. Saxes fortælling har nemlig
tre momenter, ikke blot to; der fortælles om Plogs komme til
Ribe, om en strid mellem bønder, der af kongen blev
henskudt til afgørelse på thinge, og om en klage, som på dette
thing rejstes mod Plog (og gav den umiddelbare anledning til
drabet).

Hvert af disse momenter er uafhængigt af de andre.
Plog kommer til kongen i Ribe for at få sin løn som
hirdmand; derefter siger han, at kongen har givet ham håndsal
på at dræbe ham. Mærkeligt nok er dette bleven fortalt den
ene gang efter den anden uden at vække anstød og uden at
friste til en nærmere forklaring; Plogs ræsonnement er dog
mildest talt påfaldende. Ved at modtage måle trådte han jo
netop i personligt tjenesteforhold til kongen, og et drab var
da ikke blot en forbrydelse ganske i almindelighed, men særlig
„drottensvig“, forræderi mod sin umiddelbare husbonde. Plog
skildres af Roskildekrøniken, der iøvrigt deler hans politiske
antipathi mod Erik, som en uhyggelig mand og et Guds
vredens redskab (vir deformis — pro se nihil faciens —); det
ligger da måske nærmest at forklare Saxes beretning om Plogs
senere forargelige spot over sin udåd således: han havde lovet
at tjene kongen, ja endog fået løn derfor; men den bedste
tjeneste, man kunde gøre den mand, var at slå ham ihjel!
Hvorom alting er, så er fortællingen om at Plog i Ribe tog
tjeneste hos kong Erik noget selvstændigt, der af Saxe tages
med for at karakterisere manden som en nidding. Men det
hører tillige til det følgende; thi fra det øjeblik af, da Plog
havde taget måle, var han optagen i kongens følge, medens
han hidtil vel havde været hirdmand, men uden at gøre
tjeneste om kongens person og derfor uden at tage måleDe herhen hørende forhold har jeg nærmere behandlet i en egen afhandling,
der er indleveret til oldskriftselskabet.. At
han gjorde det, var selvfølgelig for at få lejlighed til drabet,
at han forsvarede det med den uhyggelige spøg forudsætter,
at man særlig bebrejdede ham netop dette.

Og lejligheden frembød sig snart, ikke samme dag, måske
ikke engang samme uge, det står der intet om — kong
Valdemars dødsfjender blandt hirdmændene søgte forgæves
lejlighed i måneder og år —, men det traf sig, at der gaves
anledning til at holde thing; netop dengang kom nemlig bønder
til kongen for at bede ham om en voldgiftsdom, han derimod
henskød sagen til thinge. Hvad var det nu for et thing?
Saxe giver os en modsætning: Ericus rogatus componere —
og publica concio. Er der nu god mening i at tænke sig
denne modsætning som den mellem kongen alene og et
hirdstævne? Hvad skulde hirden? Det kunde jo ikke være kongens
mening derved at give sagen større højtidelighed, eller at
rådføre sig med sin hird; vilde han sligt, kunde han jo lade
vedkommende kalde; hirdmænd er ikke de rette dommere eller
vidner i sager mellem bønder. Det „offenlige thing“ må
nødvendigvis være et thing, hvor de stridende parters ligemænd
er at træffe, hvor kongen altså kan få oplysning om sagens
sammenhæng fra andre sider eller oplysning om tidligere
tilfælde af den art osv., kort thing af bønder. Og det samme
stadfæstes af den tredje fortælling, der slutter sig hertil: en
af almuen (plebs) kærer på Plog og dennes forklaring æskes;
thinget var altså ingenlunde indskrænket til den ene sag. Da
så kongen er dræbt, råber Plog: kongen slog jeg, slår I nu
hans svende (milites), hvorpå hirdmændene adsplittes af frygt;
bønderne var altså tilstede i stort overtal. Det er derfor
utænkeligt, at der her skulde være tale om andet end et ganske
almindeligt thing, hvad enten det nu holdtes for et herred
eller et større område.

Hvor dette thing holdtes siger Saxe intet om; fortællingen
knyttes for ham til Ribe som det sted, hvor kongen havde
taget Plog i sold og senere var bleven begravet; men hvor
drabet udførtes vidste han ikke eller brød han sig ikke om at
meddele; det er ikke den eneste gang vi træffer dette hos
ham. Havde vi altså ikke andre kilder end de to nævnte,
vilde vi kun vide dette med sikkerhed, at kong Erik faldt på
et offenligt thing ved, i nærheden af (men ikke i) Ribe. Vi
kommer nu til den tredje kilde, Sven Ågesøn, der navngiver
thingstedet som det på Urne, ved hærvejen på skellet af
Lyngtoft og Ris herreder.

Man skulde antage, at dette vidnesbyrd af en forfatter,
hvis fader selv hørte med til landets mest fremragende mænd
på kong Eriks tid, ja endog stod ham personlig nær, måtte
ubetinget stå til troende, siden ingen anden kilde bruger et
eneste udtryk, som strider derimod. Ikke desmindre søger hr.
K. ved flere indvendinger at svække dets betydning. Til disse
vil jeg nødig regne tvivlen om, hvorvidt Åge Kristjernsøn
endnu stod på kongens parti, da denne blev fældet nogle få
år efter at de havde kæmpet sammen mod Nils, thi jeg
formår ikke at indse, hvad en mands partistandpunkt har at
gøre med hans viden om et historisk faktum, der havde
selvsamme interesse for venner og fjender; spørgsmålet er, om
han stod begivenhederne nær og levede med i dem, og det er
der jo ingen tvivl om; ved kongevalget kort efter fremtrådte
den gamle høvding Kristjern selv på thinge, hvor kongevalg
holdtes, med barnet Valdemar for at hævde dets ret for
fremtiden. Nu er det jo vist nok, at hverken Kristjern eller Åge er
umiddelbart forfattere til den krønike, vi her omtaler, men det
er dog en sjælden heldig hjemmel, vi i dette tilfælde har, og
det vil ikke være uden farlige konsekvenser for vor
middelalders historie, hvis vi skulde anse os for berettigede til at
vrage den.

Kinch anfører den fejltagelse, Sven gør sig skyldig i med
hensyn til Harald Kesjas dødssted som parallel, men den er
alt andet end heldig. Den samtidige Roskildekrønike nævner
nemlig kongsgården Skipping i Jylland, Sven Jelling, Saxe
endelig Skipetorp. Et Skipping findes nu slet ikke i Jylland,
men på Sælland, thi man kan dog ikke i alvor ville sige:
Skipetorp eller Skipping; forfatteren har simpelthen forvexlet
det rette sted, som iøvrigt var ham ubekendt, med et han
kendte, og netop det samme har Sven gjort, kun at krønikens
forfatter er gået efter lydligheden, Sven efter beliggenheden;
thi under disse forhold må vi vel antage, at Skipetorp (Skærup)
er det rette. Men Ribe og Urnehoved kan dog vel ikke
sammenlignes hermed, ligesom et kongedrab på thinge vel må
antages at efterlade et bestemtere minde end en prætendents
mord.

Hvad endvidere den omstændighed angår, at kong Eriks
lig jordfæstedes i Ribe, da har vi alt af Roskildekrøniken sét,
at dens forfatter anså det for en ting, der var værd særlig at
omtale; for ham var det altså ikke uden videregivet, at kongen
skulde begraves i det stifts hovedkirke, hvor han døde;
derimod vilde det snarest være påfaldende at omtale det, dersom
drabet var foregået i den selvsamme by.

Hvilke forhold der i det hele gjorde sig gældende ved
slige lejligheder, er det nu umuligt for os at afgøre eller blot
komme på spor efter; det afhang jo ikke af den døde, hvor
han kom til at hvile, når han pludselig fandt sin bane etsted
i landet, endnu mindre afhang det dog vistnok af vedkommende
biskop, til en tid da prælaternes magt var så ringe her i
landet. Sven Estridsøn døde som bekendt i Sudtorp ved
Urnehoved, men hans lig førtes til Roskilde.
Endelig kan her endnu bemærkes, at det ikke går an
uden videre at slå fast, at Plog var fra Ribeegnen, og at det
selvfølgelig endnu mindre kan bruges til at trække drabsscenen
over mod stiftstaden. Vi træffer ham igen en rum tid efter,
men da er det blandt Friserne i Mildeborg, hvor han kæmper
mod Eriks søn Sven; navnet Plog var endnu længe efter ikke
ualmindeligt netop på denne egnSaxo p. 691. Sml. thingsvidnerne i Svavstedbogen.. Hvad skulde der nu være
i vejen for at henføre ham hertil? eller til en hvilkensomhelst
anden egn?

Det forekommer mig at være så indlysende, som den slags
ting overhoved kan være det, at vi intet valg har med hensyn
til stedet, hvor kong Erik blev dræbt. Den historiske videnskab
befatter sig ikke med de muligheder, som ligger bagved
ethvert nok så fuldstændig afhjemlet faktum, men den
videnskabelige disciplin kræver tvertimod opgivelse af alle
formodninger, ønsker, sandsynligheder og hvad det alt hedder, som
vil lægge sig i vejen for anerkendelsen af det bestemt
overleverede.

Vi kommer til hr. Steenstrups indvendinger mod et andet
indicium, som jeg havde fremdraget for at udelukke den sidste
tvivl om sandheden af Sven Ågesøns efterretning. Kong Eriks
drab faldt på en lørdag (18. Septbr. 1137), og netop denne
var i Jylland og på Fyn, som også i Skåne, landsthingsdag.
Hr. St. gjør opmærksom på, at dette ikke udelukker
muligheden af, at det kunde have fundet sted på heredsthing, da der
haves exempler på at også disse holdtes om lørdagen, hvad
jeg havde betvivlet. Men han går endnu videre, idet han
søger at godtgøre, at det ikke kan have været et sædvanligt
thing, siden d. 18. Septbr, faldt indenfor høsthelgen, da det i
middelalderen var forbudt at aflægge ed, hvorfor de
regelmæssige thing var stansede så længe. Dette sidste er et led i
udviklingen af begrebet „retsferier“, som udgør hovedindholdet
af den nævnte afhandling. Vi skal søge at følge forfatteren i
denne mærkelige fremstilling.
„Thingene afholdtes, siger forfatteren, fra oldtiden af ikke
hele året igennem. Det ansås for en almindelig pligt at søge
thing, og skulde denne forpligtelse udstrække sig over hele
året, vilde al tid blive optaget med thingfærd. Der var derfor
indrettet retsferier, som knyttede sig foruden til så- og
høsttiden til de store gudefester, og efter kristendommens indførelse
til kirkefesterne. Disse helg, der indtog endog mere end
halvdelen af året, vare fredstider og kaldtes f. ex. i de gamle
svenske love „julafridher, warfridher, anfridher (høstfred)“
osv.Om de svenske loves fredstider se Nordström, Sv. samhällsförfatningens hist..
II 513 ff. Forbrydelser, begåede på disse tider, straffedes særligt
som overtrædelser af kirkens fred. Processer turde derhos
ikke finde sted. Ingen var forpligtet til at søge thing; men
thingstederne vare på den anden side ikke lukkede for
forhandlinger. Undtagelsesvis kunde enkelte sager foretages i
retsferierne og ed endog aflægges angående disse, skønt der i
helgene ellers ikke kunde sværges på bog. Ligeledes kunde
biskoppen tillade, at ed aflagdes i sager, når parterne vare
enige om at foretage disse til thinge.“

Hvad beviserne for denne skildring af thingforholdene i
hedenskabets tid angår, da går det forfatteren som det gik
Tordenskjold, da han kun havde én mand; der henvises til
Nordström, og han siger uheldigvis netop det modsatte af
hvad hans navn her skal være hjemmel for. „Vidkommande
tingtiderne, står der på det anførte sted, så stodo dessa
sannolikt under hedniska tiden i sammanhang med religions- och
offerfesterne, och lämpades sedermera närmare efter jordbrukets
behof och christna kyrkans högtider, då folket dock i mängd
skulle församlas.“ Hertil føjes i en anmærkning henvisninger
til Snorre (Ynglingesaga k. 8. Olav hellig k. 76) og følgende:
— „och då under hednatiden råttskipningen i allmänhet stod
i förbindelse med religionskulten — hölls väl ock domsting,
då folket dessutom for religionsfesterne var samladt“.
Nordströms ord er for det første en formodning, alt efter formen;
han tænker sig dernæst thing holdt samtidig med festerne,
og han tilskriver det endelig en senere udvikling, at man
gjorde kirkens fester til thingtider og iøvrigt rettede sig efter
jordbruget. Men hvad beviser det om retsferier i de hellige
tider?

Vi gør vistnok rettere i at holde os til kilderne, de
foreliggende love og aktstykker. St. undlader på ingen måde at
rådføre sig med dem, men de er fra en altfor sen tid eller
ensidig valgte. Der anføres som „hovedlovsted“ en passus af
Eriks sællandske lov, som om den havde nogensomhelst
avtoritet udenfor sit bestemte område. Lad os hellere se os om i
noget større kredse for om muligt at få blik for hvad det her
drejer sig om.

Ordet „retsferie“ er moderne og kan derfor let være
vildledende; middelalderen kalder den tid, da der ikke må aflægges
ed, for „helg“, „fred“ (hellig tid, fredstid); brud herimod er
„helgbrud“. Der kan ingen tvivl være om, at det er kirken,
som bærer denne tanke frem, det viser sig ved en betragtning
af forholdenes udvikling overalt hvor vi kan følge den, at det
er gennem langvarig og hårdnakket modstand den endelig gør
sig gældende. Der kan da så lidt være tale om en arv fra
hedendommen, at det snarere er som modsætning til denne,
at kirken af al magt søger at hævde de hellige tiders fred.
Tanken, der som bekendt ligger til grund herfor, er denne, at
man efter kristendommens lære aldrig burde gå i rette, aldrig
sværge og bære vidnesbyrd mod hinanden, aldrig hævne sig
selv; men da nu dette ikke kan gennemføres, så opstilles dog
den fordring, at det ikke sker på de hellige tider, om søndagen,
i julen og påsken; før og efter får man så gøre hvad der ikke
kan være andet „for vore hjerters hårdheds skyld“.

Kong Knud den store siger i sin såkaldte kirkelige lov
(k. 17): „vi forbyder gudsdomme og eder på helligdage og
tamperdage og i vårdagene og de rette fastedage, og fra
advent til ottende dagen efter tolvtedagen og fra septuagesima
til 15 nætter efter påske“. “Og i disse hellige tider være der
fred og enighed blandt alle kristne, såsom det er ret, og alle
sager skal hvile. Og når nogen er den anden borgen skyldig
eller bøder for verdslige ting, så yde han det gerne, før eller
efter.“ „Vårdagene“ (lengten dagas) er ligesom den svenske
„vårfred“ langefasten før påske, som talrige lovsteder viser
(den latinske text har dies quadragesimæ), og har intet med
årstiden eller pløjetiden at gøre, lovgiverens bestræbelser går
kun ud på at fjerne trætterne og hvad der minder om dem,
aflæggelse af ed og bøders udredelse, så langt fra de store
højtider som muligt. Det er overordenlig betegnende for hin
tids hele tænkemåde, når Æthelred, der alt udsteder det samme
lovbud på to steder, den ene gang til gudsdomme og eder
føjer bryllupper: også ægteskabet var nemlig efter den ældre
kirkes opfattelse mere en tålt end en hellig institution; derfor
måtte viede mænd afholde sig fra det og de hellige tider
forskånesReinhold Schmd, Gesetze der Angels. 2. udg., s. 225. 231. 265.

I Vestgøtelagens kirkebolk (yngre recension) hedder det
(k. 49): „den der sværger i advent og inden ottende dag efter
tolvte juledag eller inden ni ugers faste eller i påske helg
eller andre dage, da ed ej bør gå, bøde trende 16 ørtug, —
og det kaldes ulovlig ed og ej menéd“ (Schlyter, V. G., s. 97
f.). Her har vi da de selvsamme tider som i England;
hvorfor da ikke den samme begrundelse?

Jydske lov (2, 83) regner ligeledes julehelg fra advent til
ottende dag efter tolvte dag, men påskehelgen ender her med
påskeugen; derimod tages pinseugen med. Omtrent på samme
standpunkt står Frostethings loven (3, 20), idet den dog nøjes
med tre ugers fred før jul, 2 i julen, 7 i fasten og 1 i påske
og pinse; dertil føjer den gangdageugen.

Det er iøvigt kun undtagelsesvis, at lovbøgerne kommer
ind på dette spørgsmål, de går især ud på at fastsætte
helligdagenes antal m. h. t. helgbrud for arbejde, hvad der jo
iøvrigt står i nærmeste forbindelse med det foreliggende
spørgsmål efter sin oprindelse. Her ses det da endnu tydeligere,
hvor forskelligt det stillede sig i de forskellige egne, hvorledes
helligdagenes antal var forskelligt for hvert lovområde, ligesom
også hellighedens grad varierede i det uendelige. At dette
måtte blive tilfældet lå allerede deri, at helligdagene stod i
forhold til helgnerne og at deres højtideligholdelse ofte var
følgen af særlige løfter, som de tildels er os historisk bekendte.
Endog i henseende til helligdagenes længde herskede der den
største vilkårlighed. Medens Vestgøterne nøjedes med at holde
helg fra morgen til aften, regnede man i Jylland (og Uplandene)
efter solemærker, fra aften til aften, i Skåne og Sælland fra
(foregående) middag, „da halvhelg er“, til aften, i Norge og
på Island endog fra (foregående) non til (følgende) otte; den
hellige tid varierer altså fra ét halvt til tre halve døgnVest G. l. k. b. 50. J. l. 2, 83. Upl. l. 22. Sk. og S. kirkelove. Gul. l. 16.
osv. Grågås k. r. 9..

Det lå i sagens natur, at kirken søgte så meget som
muligt at udvide helgens udstrækning, både egennytte og ædlere
grunde talte derfor: „helgbrud“ var en vigtig indtægtskilde for
bispen, og de motiver, som fra først af havde talt for at
indskrænke fejdernes og rettergangens omfang, var bestandig
tilstede, sålænge disse brud på den kristelige broderkærlighed
endnu fandtes. Det er da også bekendt nok, at den såkaldte
„gudsfred“ (treuga dei) fandt varme forkæmpere, især efter
korstogenes tid, og det ikke blot blandt kirkens mænd; det
var de første alvorlige forsøg på at komme ud af næverettens
sørgelige tilstande.

Det kan således ikke undre os, at vi i flere af vore
nordiske lovbøger træffer bestemmelser om en udvidet anvendelse
af begrebet helg, og da først og fremst en høsthelg. Vi finder
den allerede i Absalons sællandske kirkeret: høsthelg fra sankte
Olavs dag (29. Juli) og til anden dag efter Mikkels messe (29.
Sept.); derefter ligeledes i Eskils skånske kirkeret og Anders
Sunesøns skånske lov (k. 99: pax ecclesiastica; — in quibus
quoque temporibus licet super aliis causis cuncta silere
debeant juramenta —).

Ved kong Magnus's norske landslov, der i sin helhed
betegner et så fremskredet standpunkt i lovgivningen, at
Danmark kan siges ikke at have nået det i middelalderen, fastsattes
der visse tider, i hvilke ingen måtte stævne nogen for
logmanden, nemlig fra fruedag i våren (25. Marts) eller mindst
14 dage før påske til Halvards messe (15. Maj), fra
Seljemannemesse (8. Juli) til korsmesse i høsten (14. Sept.), samt
i juletiden og så nær jul, at den stævnede ikke efter tre dages
ophold hos logmanden i førevejr kunde nå hjem før højtiden.
Nu er det oprindelige udgangspunkt næsten helt tabt af syne,
men det må tillige huskes, at der ikke er tale om andet end
at undlade stævning til logmand, der er ikke udtalt noget om
thingforhandlingernes suspension, forbud mod ed eller lignende.

Det manglede ikke på forsøg på at indføre også
høsthelgen i de danske lande vest for Beltet, ligesom tienden, der
vedtoges i de samme kirkelove i Skåne og Sælland, søgtes
indført i Jylland og på Fyn, uden at det dog i det hele lykkedes
før længe efter. Med hensyn til høsthelgen er vi så heldige
at have et udtrykkeligt vidnesbyrd om et sådant mislykket
forsøg på Fyn; kong Valdemar skriver nemlig i sit åbne brev
af året 1228: da der har været stor og langvarig strid mellem
Fynboerne og deres biskop om bispenævningernes ret, der
kaldes helgbrud, så har han lagt sig imellem for at skaffe
enighed tilveje, og vil da afgøre det således, at bispen skal
give afkald på den helg, som kaldes høsthelg (episcopus
deponet illud hælghæbrot quod autumnale diciturGehejmearkivets årsberetninger V 9.). Her er der
selvfølgelig ikke tale om at indføre noget nyt og afskaffe hvad
der havde tidens hævd, kongen træder kun til for at få ende
på en strid og hans afgørelse går ud på at skaffe begge parter
ret; der ligger da uden al tvivl i hans dom en anerkendelse
af at i det punkt havde Fynboerne ret til modstand, det var
en indtægt, som ikke tilkom biskoppen, høsttiden var ingen
helg. Steenstrup har opfattet dette brev anderledes; han siger,
at høsthelgen blev „afskaffet“ for Fyns vedkommende, — „men
derfor nedlægges ikke retsferien; den har bestået før
kristendommen kom i landet, og den var alt for begrundet i
nødvendigheden af at have „fridher i socnum“ i den travle høsttid
til at den skulde være nedlagt med helgen“ (s. 11).

Lad os da se, om det i virkeligheden var så; lad os tage
en lille let tilgængelig samling af aktstykker fra middelalderen
og undersøge, om der i Jylland har været „retsferie“ i den af
de østdanske love fastsatte tid; thi forf. vil indrømme, at der
intet er vundet ved hans datoer fra det 16. århundrede. Vi
finder en sådan lille samling som tillæg til H. Matzens
fremstilling af den danske panterets historie og her er vi da også
så heldige at finde mere end nok af det attråede materiale.

Høsthelgen skulde gå fra 29. Juli til 30. Sept., men ikke
desmindre er thingsvidnet nr. 10 udstedt på Viborg landsthing
d. 9. August 1343 og nr. 11 på Hinsted herredsthing d. 4.
Sept. s. år. Efter nr. 44 har Otto Nilsen på Lisbjerg
herredsthing „ladet tilbyde fulde penninge efter de breves lydelse, som
desse forne gods vare udsatte med to thing før st. Mikkelsdag
og et thing efter, og da vilde Jon Jensen ej annamme sine
penninge, da fandt kongens foged og herredsmænd penningen
ind i fjerdingskirken at ligge år og dag“; — altså fuldkommen
lovlig rettergang.

Ikke mindre finder vi regelmæssige thingmøder i de
kirkelige helgtider. Nr. 16 er et thingsvidne, udstedt på Viborg
landsthing lørdagen efter askeonsdag; nr. 48—50 viser os, at
der har været holdt herreds- og landsthing på Langeland selve
askeonsdag, den følgende onsdag og atter 3 ugers dagen efter;
efter nr. 51 holdtes der Fynbo landsthing d. 12. Dec. 1478,
altså midt i adventAf Dueholms diplomatarium (udg. af O. Nielsen) kan hertil føjes: nr. 55,
thingsvidne af Nørherred på Mors, tirsdagen før palmesøndag 1418; nr. 66,
„thingdagen“ efter askeonsdag 1421; nr. 122, vidne af Rødding herredsthing d. 26. Aug. 1458;
nr. 172, af Nørherred, d. 14. Sept. 1389. Scr. V 272: Åbo sysselthing torsdag i fasten,
bispen klager. — I selve Jydske lov har det fuld hjemmel; 2, 83 regnes julehelg til
ottende dag efter tolvte dag, og dog siges 2, 51. 54, at nævning skal udtages første
thingdag efter tolvte dag..
Men det samme kan eftervises for Sællands og Skånes
vedkommende; 5. Febr. 1421, der er selve askeonsdag,
udstedes der thingsvidner på Sællands landsthing (nr. 37. 38) og
af nr. 43 ses, at der i Skåne har været holdt regelmæssigt
landsthing hver lørdag fra d. 11. Aug. til 1. Sept. 1459, thi
på den sidstnævnte dag fik Jens Pedersen klerk thingsvidne
på, at han d. 11. Aug. på landsthinget havde præsteret
herredsvidne på at have stævnet visse bønder til 4 samfaste
herredsthing“, — og dette gentoges 4 lørdage i træk.

Ingensteds i disse aktstykker antydes det, at der her sker
noget usædvanligt, de har nøjagtig samme form som alle andre
om samme forhold. Men heraf fremgår da, at hvilke
bestemmelser der end har været gældende om edsaflæggelse o. l., så
har thingmøderne gået deres regelmæssige gang gennem
helgene, på de sædvanlige dage og under de sædvanlige former.

For høsthelgens vedkommende kan vi gå endnu videre,
der haves udtrykkelig lovhjemmel for, at et thing indenfor
denne tid kunde have en ganske særlig betydning, netop en
sådan som forudsætter stærk tilstrømning af folk. I Erik
Menveds forordning af 13. Marts 1304 bestemmes nemlig, at årets
nye mønt ikke må lyses før på det nærmeste thing før
Mikkelsdag i hvert „land“. Dernæst siges, at ingen må bruge
den gamle mønt fra denne dag af indtil vor frue dag i (næste)
høst, d. 15. Aug.Gehejmeark. årsb. V 42. Bestemmelsen er iøvrigt ældre, men findes ikke
tidligere fremsat så udførligt. Meningen hermed er selvfølgelig ikke, at
den gamle mønt atter skal sættes i cirkulation efter denne
dag; lovens ord er kun et uheldigt negativt udtryk for den
tanke, at den nye mønt skal være den ene gængse fra
tillysningen indtil næste års fruedag. I mellemtiden fra denne til
sidste landsthing før Mikkelsdag må det da være tilladt at
forsyne sig med ny mønt og tildels lade den cirkulere frit ved
siden af den forrige, indtil denne ved at tillyses bliver
eneberettiget. Men dette forudsætter jo ikke blot jævnlige
landsthing indtil henimod Mikkelsdag, som vi har lært dem at kende
af ovenanførte aktstykker, men også at de søgtes af folk i
stort antal, siden en så vigtig forholdsregel, som ny mønts
avtorisation, kunde henvises til et af dem.

Men hvor bliver så det „halve år“ retsferier af? Og hvad
skulde der være til hinder for at bruge den omstændighed, at
Erik Emune faldt på thinge lørdagen den 18. September, til
dermed at styrke efterretningen om, at det var Urnehoved
landsthing, der holdtes på denne ugedag?St. fremsætter også den formening, at dette landsthing væsenlig havde en
politisk karakter; der er intetsomhelst i vore kilder, som tyder derpå, det kaldes et
landsthing som de andre, og hvad skulde der være til hinder for at Sønderjyderne
havde et sådant ligesom Fynboer, Lålikker og Langlændere? Kong Kristoffer siger i
sin lov om drottensvig, at den der sigtes „sønden å“ skal rense sig sammesteds, den
der sigtes „norden å“ ligeså; det tyder direkte på to landsthing i Jylland. Al mulig
sandsynlighed, for ikke at sige fuld vished, taler jo for, at der
holdtes landsthing dér på stedet netop den dag, da kong Erik
faldt, og det et aldeles normalt thing, netop et sådant, som
fortællingen om hans drab forudsætter.


BIDRAG TIL OPLYSNING AF MIDDELALDERENS
LOVE OG SAMFUNDSFORHOLD.

(1872—76.)

(Aarbøger for nordisk Oldkyndighed og Historie 1872, S. 290—309 b (I—II); 1876,
S. 56—92 (III) og S. 151-84 (IV).]

I. 

„Oldinge“.

Blandt de begreber fra vor middelalders samfundsforhold,
der ligesom er undgåede granskernes opmærksomhed, indtager
uden tvivl lovenes „oldinge“ en fremragende plads; ikke just
fordi de i selve lovene spiller nogen fremtrædende rolle; men
der findes spredt på forskellige steder så mange spor af deres
oprindelige betydning, at den rette forståelse af dem formentlig
kaster lys over adskillige misforståede eller upåagtede forhold.

Lovene kender kun oldinge ved afgørelsen af stridigheder
angående markeskel og skellet mellem byens tofter, veje og
alminding; endvidere er det kun den skånske og Eriks
sællandske lov der nævner dem. For at komme til en nøjagtig
opfattelse i disse tilfælde er det imidlertid nødvendigt at gå
noget nærmere ind på de pågældende lovbestemmelser, da
fortolkerne har sammenblandet tre forskellige ting, der i
lovbøgerne holdes skarpt ude fra hverandre, medens de senere
recesser tildels ligeledes overser forskellen.
I jordfællesskabets tider kunde der opstå tvivlsmål om
de rette grænser i tre henseender: først om agerskifternes
størrelse på den fælles bymark; dernæst om skellet mellem
byens forskellige tilliggender: tofterne, gaden, forten, bymarken,
skoven osv.; endelig om skellet mellem to nabobyer og hele
deres tilliggende. Det ses imidlertid snart, at kun de to sidste
tilfælde kan komme til afgørelse ad rettens vej, sålænge
bønderne endnu væsenlig er frie selvejende mænd. Enhver bonde
kan til enhver tid forlange en opgørelse af agerskifternes
størrelse, forsåvidt han tror sig brøstholden ved den nærværende
tilstand; der skal da finde en rebning sted, om end i den
mindst mulige udstrækning. Thinget blander sig ikke i denne
sag uden for at tvinge den, der ikke vil opgøre skifterne:
efter tredje stævning falder han i en bøde på tre mark, der
udelukker ham fra at søge thing, indtil han har gjort skel
derhjemme (Jydske lov 1, 49. 10. Skånske l. 4, 9. 10. Vald.
sæll l. 3, 4. Eriks sæll. l. 2, 54). Opstår der derimod strid
om, hvad der i byen hører til vejene eller til marken, til
almindingen eller til ornum, da er det ligeså klart, at disse
spørgsmål kun kan afgøres ad rettens vej, ligeså fuldt som
striden om forskellige byers markeskel; thi her er der overalt
tale om historiske forhold, der ikke kan klares med reb og
stage. Alligevel skelner Jydske lov også her, og vistnok med
rette, mellem de to tilfælde, om det nemlig er indenfor samme
by, eller ikke, der er tvivlsmål; i første tilfælde overlades
afgørelsen nemlig til tolv „ejere“ i selve byen, i det andet
betragtes det som en sag, der vedkommer hele herredet og
derfor afgøres af dets sandemændJ. l. 1, 52: mællæ toft oc fortæ oc mællæ toft oc akær land, mællæ skogh oc
akær land oc deld i mællæ toft oc allæ vphof oc kvnungs hærstrætæ, skvlæ tolf
æghær mæth theræ eth witæ. 2, 3: Sannænd mæn skvlæ swæræ — vm markæ skial
i then samæ stath theræ delæ iord liggær.. Eriks sællandske lov fastholder
også modsætningen mellem de to tilfælde, men dog noget
utydeligere: byens skel skal afgøres af 12 „oldinge“,
markeskellet af 13 uvildige mænd, alle tagne „af herredet“, det
sidste dog med udelukkelse af alle dem, der selv har Jod i
nogen af de pågældende byerE. s. l. 2, 54: gitæ tlie (grannæ) ey tha varthæt satæ um hvilkit fyrning var,
tha scal tilnefnæ tolf aldungæ af hæræthz thing, oc the sculæ sveriæ mællæ toftæ
oc mællæ gatæ oc sva atær mællæ ollandæ oc mællæ toftæ oc sva atær mællæ høræ
toft oc ollandæ oc sithæn sculæ the repæ. 53: — tha scal næfnæ til tolf men, oc
the sculæ sværiæ skial mellæ gatæ oc toftæ —. 68: tha scal men næfnæ til thretan
men uvildugh af hæræthæ, the i hværkin by hauæ lot, oc the sculæ sveriæ
markæ skial.. Det ses imidlertid snart, at
forskellen her kun er yderst ringe, og at den egenlig kun
består deri, at man i det ene tilfælde har lagt en mand til for
at undgå stemmelighed. — En anden forskel kommer dog
også frem her, nemlig den, at de oldinge, der har svoret skel
mellem byjordens dele, tillige beskikkes til at rebe tofterne og
bymarken, idet der udtrykkelig tilføjes og lægges vægt på, at
de ikke blot skal dele efter mål, men tillige tage hensyn til
jordens godhedE. s. l. 2, 54: tha ær væl skift thar allæ hauæ æm got. 2, 56., et hensyn, der da senere har ført til alle de
forskellige grænsestridigheders afgørelse ad rettens vej; thi
hvor hensynene begynder, der må også thinget kunne træde
til. — Den skånske og Valdemars sællandske lov gør ingen
forskel på de to ofte omtalte tilfælde; hin lægger afgørelsen i
tolv oldinges, denne i tolv gode mænds hænder; begge steder
siges de at skulle tages af „bygden“Sk. l. 4, 7: skil by uiþær annær um markæ skial — þa skal næfnæ til tolf
mæn, þe æræ aldungæ æræ i bygdin —; skil ok mæn i by um urnummæ ok andræ
iorþ, þa ær þættæ sammæ ret —. Vald. sæll. l. 3, 1. 2: skill nokær bü vith annæn
um markæskiæl, tha a man at næfnæ tolf gothæ mæn af bügden —; æn um sva
varthær at men skil i bü um ornumæ oc annæn iorh, tha skal næfnd oc thæræ um goræ
sva sum um markæ skiæl.. — Da nu Eriks
sællandske lov i virkeligheden kun afviger herfra i et underordnet
punkt, medens den iøvrigt antyder en senere udvikling af
forholdene, så kan man, uden at udsætte sig for væsenlige
misforståelser, alt i en så fjern tid gå ud fra en modsat opfattelse
på Beltets østlige og vestlige side: i Jylland og Fyn vedblev
man at gøre forskel på byens egne skel (der ordnedes af 12
af dens „ejere“), og to nabobyers markeskel (der fastsattes af
8 sandemænd); på Sælland og i Skåne derimod afgjordes alle
disse tvivlsmål af 12 „oldinge“, tilnævnte af herredet eller af
„bygden“Sml. Stemanns danske retshistorie s. 182 og 450; på det sidste sted er især
E. s. l. IV 1 (2, 54) misforstået..

Spørgsmålet er nu, hvad der skal forstås ved „oldinge“;
det viser sig nemlig strax, at ordet ikke kan tages i vor tids
betydning, så der lægges vægt på alderen; thi i så tilfælde
vilde de andre udtryk: „gode mænd“, „tilnævnte mænd“, ikke
kunne sættes istedenfor, ligesom Skånske lovs udtryk: „tolf
mæn, þe æræ aldungæ æræ i bygdin“ og Andreas Sunesøns
„aldonge bøndør“ tyder på en anden opfattelse. Den
forklaring, erkebispen giver i sin latinske oversættelse, kan derimod
lede os på den rette vej: „der skal vælges, siger han, 12 af
hele herredets dygtigste mænd, der på dansk kaldes „aldunge
bønder““A. S. 33: eligendi sunt iure XII de prudentioribus tocius prouincie, quos
aldonge bøndør natale nominat idoma.. Aldunge kommer her til at stå som tillægsord,
ligesom i Valdemars lov „gode mænd“, og det svarer
nærmest til dette i betydning: „meliores“, „seniores“, mænd af
„god familie“, ætstore folk, eller, om dette er for meget,
„storbønder“. Hertil svarer da også betegnelsen „i bygden“,
istedenfor Jydske lovs og Eriks sællandske lovs, samt Andreas
Sunesøns „af herred“; thi bygden er et langt løsere begreb
og sigter kun til den egn, hvori afgørelsen skal finde sted,
idet der forudsættes, at det ved slige spørgsmål særlig kommer
an på stedkendskab, så man hellere må kalde pålidelige folk
til fra nabolaget, uanset hvad herred de hører til, end være
nødt til at søge afgørelsen hos mænd, der ikke kan have
tilbørligt kendskab til sagenDr. O. Nielsen har i sine „Bidrag til oplysning om sysselinddelingen“ (s. 15 ff.)
udtalt den formodning, at der ved bygd i lovene skulde tænkes på syslet. Dette lader
sig dog neppe godtgøre af den foreliggende sprogbrug; bygd synes snarere at svare
til vort „egn“, idet thinget jo i mange tilfælde nødes til at påkalde særlig stedkendte
folks vidnesbyrd, uden hensyn til herredsbånd..

På islandsk betyder „öldungr“ en olding, „öldrmaðr“
derimod en høvding, en mand af indflydelse; dette svarer da
vistnok nærmest til det ældre danske „aldung“. Det er bekendt
nok, at en betegnelse af alder bruges til (billedlig) at udtrykke
en værdighed, således endnu den dag idag „den gamle“ om
faderen, husbonden og kongen, eller endog om Vorherre. I
England kaldtes kronens ypperste mænd „ealdormen“, i
Frankrig gik aldersbetegnelsen (senior) ligefrem over til at betyde
herre: seigneurGrimms Rechtsalterthümer, s. 266. Selv i det nordiske skjaldesprog bruges
„sinnjor“ om kongen (Skaldskaparmál k. 64).. Vi kan imidlertid følge ordet og begrebet
adskilligt længere end lovene synes at tillade, og derved få
en ret pålidelig vejledning til dets særlige anvendelse i
Danmark.

Der haves et par slette afskrifter af de slesvigske bispers
jordebog fra året 1352, trykte i Pontoppidans kirkehistorie (II
194 ff.) og i „Scriptores rerum Danicarum„“ (VI 584 f.), og her
finder vi et tydeligt spor af „oldinge“ på den jydske halvø,
nemlig i Ejdersted og Lundebjergherred. Biskoppen siges
nemlig her at hæve kongens skat (census regis) af disse
herreder, hvorpå den opregnes, fordelt efter sogne og indenfor
sognene efter „eltinger“. At der her ved eltinger skal tænkes
på visse mænd, og ikke, som Falck har ment, vildledet af de
utydelige og fejlagtige afskrifter, på „ottinger“ (dele af hele
bol), kan der ingen tvivl være om, når følgende steder
sammenlignes:

Parochia Ulvesbool håbet 3 attingos, et unus dabit 4
solid. sterling, cum 2 1/2 denariis sterling, et 2 alii quilibet 2
solid. sterl., cum 3 denariis sterl. —

Parochia Nytetenböl håbet 2 Elting, quorum unus dabit
3 sol. sterl. et alius 4 solid. sterl. cum 6 sterlingis. —

Parochia Olden Tetenbul [nullum] håbet Ettingum per
se, sed subjacet Ellingo in Ny Tetenbul et debet annuatim
10 sterl. —

Parochia Coldenbuttel et Myld habent duos ettingos, id
est juratos, et dabunt 6 solid. sterl. cum dimid. et 3 denar.
sterl. —

Pontoppidans afskrift har næsten overalt „elting“, den
anden i reglen „etting“, ligesom vedkommende bestillingsmænd
endnu kaldes både Eding, Etting og Elting (Elter). Der findes
nemlig endnu sådanne rundt omkring i Ejdersted; nu synes de
kun at have med vej- og digevæsenet at bestille, medens de
såkaldte „rådmænd“ forestår de andre offenlige anliggenderTraps topografi af hert. Sl. s. 261. 308**)..
I Kotzenbül sogn forekommer dog endnu 6 „elterskab“,
adskilte bondelag eller selvstændige byerSst. s. 298., og at dette er af
samme oprindelse og netop indeholder ordet i en ældre form
kan der vel neppe være nogen tvivl om; rimeligvis har
jordebogen overalt havt elting, eller vel endog alting, medens
afskriverne tildels har forandret det efter deres tids sprogform. —

Efter Slesvigs ældste stadsret findes der dér i byen fire
mænd, som kaldes „stadens ældste“ (seniores de civitate); de
skal have 2 mark penge, hvergang der slås ny mønt (nemlig
for tilsynet dermed). „Det må anses for tvivlsomt, siger
Stemann (Retshist. s. 105), om de i kap. 32 forekommende
„seniores 4 de civitate“ er at forstå som rådmænd eller som
gildeoldermænd.“ De var vistnok ingen af delene; thi
gildeoldermænd kunde jo ikke kaldes „stadens“ oldermænd, og dog
betyder senior i selve loven andensteds „oldermand“ (senior
pistorum, bagernes old.) og kan altså ikke her være brugt om
rådmænd (consules), der er en senere tysk institution. Af
lovens kap. 24 ser vi derimod, at byen var delt i „rækninger“
(der i den senere lov gengives ved „fjerdinger“), idet der
bestemmes, at den bonde, der med rette kræver penge af en
bymand, deri skal understøttes af „fogden og borgerne i den
pågældende rækning“. Benævnelsen „rækning“ kommer
vistnok af det oldnordiske rœkja, røgte[Jvfr. ndfr. s. 128.], og har altså bestemt
hensyn til en særlig styrelse, ligesom vi i de svenske stæder
i middelalderen finder „fjerdingshøvdinger“Diplom fra 1345 vedk. Linköping; Sv. dipl. nr. 4211., og ligesom endog
skibsmandskabet efter kong Magnus's Bjarkøret (kap. 172) er
delt i 4 fjerdinger, hver med sin „ræðumaðr“. Det må da
anses for afgjort, at de 4 seniorer i Slesvig har stået i spidsen
for de 4 fjerdinger som „fjerdingshøvdinger“, eller, som de
hos os må have heddet: „oldinge“Efter jordebogen var de tre fjerdinger af Slesvig kongelev, den fjerde hørte
til hertugdømmet. På samme måde gav Erik Ejegod en fjerding af Lund til
domkirken osv.. —

I anledning af det først påtænkte Vendertog af Valdemar
den første fortæller Saxe, at der blev holdt thing af hele
ledingshæren, og at der på dette gjordes indsigelse mod toget;
ved denne lejlighed tillægges de fremsatte betænkeligheder de
„seniorer, der plejede at tale for skibene“ (seniores, quibus pro
rostris dicendi mos erat), medens hele hæren (totius concionis
suffragia) giver sit bifald tilkende. Skibene udrustedes jo af
havnebrødrene, idet hver herredsfjerding stillede ét;
styresmanden var efter Jydske lov dets selvskrevne høvding og da
tillige uden al tvivl dets talsmand på thinge. Da nu oldinge
slet ikke nævnes i denne lov, medens de dog ses at have
været kendte indenfor dens geografiske område (i Slesvig og
Friselagen), og styresmænd på den anden side neppe nævnes
øst for Beltet, så er det neppe for dristigt at antage, at også
deres værdighed her har været betegnet med navnet „olding“,
siden Saxe, der taler efter det østlige Danmarks sprogbrug,
netop kalder dem „seniores“. —

Her har vi da en hel række forudsætninger til fastsættelsen
af oldingernes betydning. Oprindelsen til navnet og
værdigheden må uden al tvivl søges i den levning af ældgamle
forhold, som vi finder i Slesvig og Ejdersted. Oldingen er da
forstander for en by eller et bylag, en del af sognet, vistnok
fremgået ved valg af alle „grander“. Det ligger i sagens
natur, at der overalt måtte findes sådanne udvalgte bønder,
der kunde styre grandestævnet, opkræve skat og stud, tilsige
til de regelmæssige offenlige arbejder, overholde bylagets
vedtægter og påsé dets interesser overfor alle andre. I
Tyskland, hvor den oprindelige forfatning har holdt sig mærkværdig
rent på enkelte steder, kendes ikke blot overalt en sådan
formand, men han forekommer endog i mange forskellige former,
der betegner de forskellige trin i en udvikling gennem tiderne.
Enkelte steder vælges han årlig, eller for få år ad gangen,
andre steder er bestillingen livsvarig, atter andre steder er den
arvelig, enten i en slægt eller ved en større gård, i
almindelighed ved begge dele i forening; det samme er tilfældet ved
så godt som alle de ældre købinger. Disse byforstandere
kaldes i middelalderens dokumenter med mange forskellige
navne, som præfecti, præpositi (loci, vici), rectores, judices,
tribuni — eller også majores, ja et enkelt sted „seniores“,
skønt dette navn ellers i reglen har fået en vægtigere
betydningG. L. Maurer: Einl. zur Gesch. der Mark-, Hof-, Dorf- und Stadt-Verfassung,
139 ff. og fl. st.; det ejendommelig tyske navn synes at have været
„greve“ (graf, gref, gravio), der jo også i tidens løb har slået
sig op til noget langt højere.

Af denne oprindelige betydning kan da de andre med
lethed udledes. Oldingens værdighed kunde blive arvelig,
knyttet til slægtens hovedsæde, ligesom f. ex. godordet på
Island, og overgangen til kun at betegne høvdingen, den store
bonde, var da let nok. Modsætningen mellem rigets to
hoveddele er i den henseende ret betegnende. I Jylland er
oldingerne, som det synes, helt fortrængte, når undtages
Friselagen og Slesvig by, deres plads udfyldes af kongens foged,
tolv selvejere og sandemænd, i ledingshæren synes
styresmændene at have indtaget deres plads; navnet har altså ikke
fået nogen anden betydning ud over den oprindelige. Øst for
Beltet derimod, hvor kongens indflydelse på rettens pleje er
noget mindre, adelens derimod langt større, antager ordet
navnlig en ny betydning og „aldunge bønder“ er de anséte
„gode mænd“, der får den afgørende indflydelse på bøndernes
stridigheder om markeskel, ligesom det er dem, der fører ordet
på rigets almindelige hærstævne. — Men på den anden side
må der dog ved olding ingenlunde tænkes på den senere
middelalders høje adel eller endog blot det menige ridderskab.
Alt Saxe taler jo om den tid, da oldingerne talte på
ledingshærens vegne, som en forbigangen Han modsætter dog endnu seniores og milites, adel og huskarle (p. 935).; efter Vendertogenes tid
var den forandring foregået, der gav det offenlige liv sin nye
karakter, idet de store rådslog med kongen og fattede alle
afgørende beslutninger, medens hæren mere og mere blev et
redskab i deres håndKrig, siger Saxe, må føres publicis viribus, sed privatis conciliis (p. 741)., især efterat også kongevalget var
bleven afgjort uden dens medvirkning. Det var en
samfundsomvæltning som den, der fulgte enevældens indførelse, da den
gamle adel fortrængtes af en ny ved hove og derfor
efterhånden sank ned fra sin tidligere plads også i samfundet,
forsåvidt dens medlemmer ikke blev optagne i den ny.


 
II.
"Lagkøb" og "ed af højeste lag".

Der er i forskellige stadsretter tale om en afgift, som i
reglen betegnes med ordet arvkøb. „Herskabet, siger
Flensborg bylov, k. 11, har i Flensborg en afgift, der hedder
arvkøb; hvo som det ej giver og han dør her i byen, ham skal
herskabet arve. Men ugifte bymænd, der er fødte her i by,
og kvinder har ej behov at arvkøbe sig. Giftes derimod
bymænd, og alle gæster, i hveden de end komme, må arvkøbe
sig med fire ørtug og to penning.“ Kun Slesvigs ældste
stadret kalder denne afgift „lagkøb“ og det at betale den „at
købe lag“. Da imidlertid såvel byens nyere stadsret som
hertug Valdemars brev fra 1286, der ophæver denne skat for
Slesvigs vedkommende, ligeledes kalder den arvkøb, så
udelukker dette, at lagkøb kan have været en rent lokal betegnelse,
og vækker formodning om, at det er et ældre navn, der kun
efterhånden er fortrængt af det nyere, fordi selve begrebet
indsnævredes i tidens løb, indtil det helt tabte sig i det offenlige
liv. I arvkøbet må vi da formode at finde den sidste rest af
det ældre mere omfattende retsforhold, der betegnedes ved
ordet lagkøb. I denne retning har K. Rosenvinge da også søgt
forklaringen af det, når han antager, at ordet lag her som så
mange steder kan gengives ved vort „lov“, det ældre log, så
det der købes er adgangen til at gå med i „lov“ (tylteréd), at
blive fuldtberettiget borger. Dette er dog neppe lovens mening,
idetmindste ikke på den her forudsatte måde. Ved lag må
der tænkes på bylaget, det borgerlige samfund, i hvilket man
optages ved lagkøbet.

En anden bestemmelse i samme ret, der stadfæster denne
opfattelse, er den om bøder for voldeligt overfald (k. 65. 66).
Her siges der nemlig, at den ugifte borger skal tage bod som
en „svoren broder“, den gifte derimod halv; sammenlignes det
opstillede exempel med Jydske lov (3, 32), ses det, at denne
netop går ud fra den dobbelte bod, der altså må være normal
for en adelbonde. Denne bestemmelse, der iøvrigt også synes
at være på nippet til at forsvinde, siden den ikke genfindes i
nogen anden ret, end ikke i den for Flensborg tillempede form
af den foreliggende, minder om det almindelige retsforhold, der
sætter den frigivne og den vårdnede halvt mod den fribårne i
alle offenlige sager; opfattelsen er her åbenbart den, at den
gifte borger, der ikke er „svoren broder“, indtager denne
underordnede retsstilling. Men nu var det netop et væsenligt
kendemærke på den vårdnedes personlige forhold, at
„herskabet“ var hans rette arving, så han måtte udløse arven i
levende live, dersom ikke børnene efter hans død skulde være
voldgivne herskabets nåde.

Et tredje lovsted (k. 15. 16) sætter sex grundejeres ed
lig tolv gæsters eller sådanne bymænds (cives), der ingen jord
ejer. Dette gengives af Haderslev byret (k. 28) ved
modsætningen: sex mænd af det højeste lag, han er i, — eller (er
han ikke i noget lag) tolv lagfaste mænd.

Sammenholdes da disse tre bestemmelser, synes der ikke
at kunne være nogen tvivl om, at jo den ældste retsregel,
idetmindste i Slesvig, var, at enhver fremmed ved at bosætte
sig i byen blev kongens vårdnede, så han nød hans beskyttelse
for retten, men til gengæld opgav en del af sin personlige
frihed, blandt andet retten til at efterlade sine børn nogen arv.
Denne ret kunde dog, dengang loven optegnedes, købes ved
en afgift i levende live, selv om det først var på dødslejet,
sålænge den pågældende kun kunde veje en mark sølv. At
dette er en i høj grad lempet form for en ældre tilstand er
indlysende; det rette vårdnedskab kunde ikke ophæves uden
herskabets samtykke og en fri overenskomst, og afgiften måtte
selvfølgelig blive forskellig i de forskellige tilfælde, således som
det endnu var tilfældet på Sælland indtil forrige århundrede.
Endvidere må man lægge mærke til det ejendommelige udtryk
for modsætningen til den fuldt frie borger: han kaldes en
„svoren broder“. Dette betyder efter den almindelige
sprogbrug et medlem af et gilde, en gildebroder, eller med den
gamle danske betegnelse en „lagbroder“Ordet gilde forekommer først i slutningen af det 13. århundrede i Danmark,
nemlig i Københavns (1294) og Flensborg (1284) stadsretter, på det sidste sted i flæng
med lag (kap. 78. 112 f. 124. — 99. 116. 118). I Jydske lov (1241) står lag: 2. 114;
ligeså i Åbenrå, Haderslev og Ålborg retter. Slesvigs nyere ret har gildelag, Odense:
„af sit gilde, det ypperste lag“. Men lag var bestandig langt almindeligere end gilde,
f. ex. i Flensborg indtil reformationen (se de talrige lagvedtægter i Dipl. Flensb., hvor
udgiveren overalt i overskrifterne har sat „gilde“, men selve aktstykkerne har „lag“).
Også håndværkslagene beholdt jo til det sidste denne betegnelse (lav). Lag findes
desuden i andre nordiske ord: fælag, fostbrødrelag, havnelag, thinglag osv. I Norge
findes ordet gilde omtrent ved samme tid som i Danmark (Bergens byret; hirdskråen).. Dette falder da på
det fuldstændigste sammen med udtrykket at „købe lag“.
Bymændene deles altså i to klasser, dem der er lagbrødre, og
dem der er kongens vårdnede, og disse sidste er atter enten
fremmede, udenbys, eller folk, der vel er fødte i byen, men
har undladt at købe lag ved giftermålet.

Det vil dog let ses, at her flere forskellige ting må være
blandede sammen. Lagkøbet var en afgift til kongen og ifølge
sin natur af negativ virkning: den betalende blev fri for sit
afhængighedsforhold. At blive lagbroder var derimod en meget
positiv akt, der ifølge sin natur var afhængig af laget, af de
øvrige lagbrødre. Spørgsmålet er da først, hvilket lag der her
er ment. Det kan ikke være noget enkelt bestemt, således
som vi i slutningen af middelalderen finder dem i stort antal
i alle byer, thi man måtte selvfølgelig godt kunne tænke sig
en bymand med alle borgerlige rettigheder uden at være broder
i et sådant lag, der afgjort havde præg af frivillighed; dette
fremgår også i særdeleshed deraf, at den samme mand, som
vi strax skal se, kunde være medlem af to eller flere lag.
Derimod må der være tænkt på hele bylaget, alle de
bosiddende bymænds fælles lag. At der nemlig fra først af var
et sådant til, kan der ingen tvivl være om. I hver by, både
på landet og i købingen, dannede „bønderne“ et lag, der i
mangfoldige forhold stod som en helhed, med bestemte
rettigheder og forpligtelser; som vi før så var „oldingerne“ dets
valgte eller fødte formænd, ligesom alle lav indtil den seneste
tid vedblev at stå under udvalgte „oldermænd“. Laget faldt
ikke altid sammen med byen, skønt det vel i reglen var
tilfældet; det rettede sig uden al tvivl efter bymarken, hvis
anliggender jo var det egenlig forenende; snart måtte derfor flere
byer danne ét lag (den ene var da adelby, de andre torper),
snart én by falde i flere lag, to, tre eller fire, ligesom herredet.
Således faldt Slesvig, som vi har sét, i fire fjerdinger eller
rækninger, hver med sin olding, og bymændene i hver af dem
dannede da et lag med visse indbyrdes rettigheder og
forpligtelser. Således så vi, at de havde ret til i forbindelse
med kongens foged at inddrive en bondes tilgodehavende hos
deres lagbroder, hvad der ikke tilkom nogen udenfor
fjerdingenPå Jyllands vestkyst deles endnu gårdene nogle steder i „lag“: ved ethvert
bryllup „indbydes foruden slægtningene endvidere folkene fra dem af nabo-gårdene,
som hører til laget“ (Saml. til Jydsk hist. og top. III 302). Det er det gamle forhold:
ikke blot slægten, men også laget skal være vidne til det enkelte medlems ægteskab.
Iøvrigt er der måske her tænkt på et snævrere lag, f. ex. havnelaget..

Heraf vil da formentlig betydningen af lagkøbet være
indlysende. Ordet peger tilbage til gamle forhold, der i det
væsenlige var opgivne, dengang loven blev optegnet, og da
arvkøb var trådt istedenfor. I den oprindelige købing var kun
selvejerne fuldt frie mænd, ligesom det endnu længe efter var
tilfældet på landet, alle andre var kongens vårdnede, forsåvidt
som hans fred beskærmede dem og de gennem hans foged
havde adgang til „lov“, men halvt i alle forhold: deres ed
gjaldt kun halvt mod bøndernes, de gav og tog kun halv bod.
Når da den fremmede vilde købe jord, kunde det kun ske på
visse betingelser; thi enhver sælger måtte „lagbyde“ den og
først i det tilfælde, at ingen af laget vilde købe den, sælge til
en fremmed. Men dermed var denne ingenlunde optagen i
laget selv; først måtte han have år og dags hævd på sin jord,
dernæst måtte laget optage ham på grandestævne; indtil det
var sket, tilhørte jorden ham vel som ejer, men han kunde
aldrig blive fuldstændig herre over den, da jo hele bymarken
ejedes under ét og alle bestemmelser om den blev tagne på
grandestævne, som han var udelukket fra. Et lag af frie
adelbønder måtte desuden stille den betingelse, at den, der vilde
optages i laget, skulde være personlig uafhængig, ingens
vårdned. Derved blev fritagelse for vårdnedskab den nødvendige
forudsætning for optagelsen i laget, og arvkøbet, d. e.
udfrielsen af vårdnedskab, kunde betegnes som lagkøb, fordi de
oprindelig fulgtes ad og måtte følges ad; thi ingen kunde
undvære kongens værn (vård), før han blev lagbroder og altså
nød lagets værn; først fra det øjeblik af var han en „lag
bymand“, „lag husbonde“ (Fl. r. 12. 122), en mand med „bylag
og byret“ (Ribe r. 100). — Men efterhånden kom købingen
bort fra dette forhold, der vedblev at bestå, ja endog bestandig
udvidedes på landet; der var alt for mange bymænd, som ingen
jord ejede, ej heller kunde få nogen tilkøbs, man kunde ikke
vedblivende kræve jordejendom som betingelse for den
borgerlige frihed. Dette anerkendtes fra kongens side ved at bevilge
frihed til alle mod en vis afgift, og fra byens side ved at
tilstå andre end selvejerne adelbondens ret. Men da nu ingen
sådan ret kunde tænkes uden gensidigt værn, da jo den enkelte
overalt mødte fordringen om fællesskab, medédsmænd osv., så
var det det samme som at anerkende andre lag ved siden
af bylaget, og da navnlig lag af fremmede. At disse lag,
der kan lignes ved frimenigheder mellem de gamle
sognemenigheder, virkelig oprettedes, ses af de få træk, historien
har opbevaret om bylivet i Danmark. Således kom det i
Valdemars første regeringsår til blodige sammenstød mellem
de indfødtes og de fremmedes lag i RoskildeSaxo p. 737: Roskildensis populi conjuratio dividua (d. e. Roskilde bylag var
delt): indigenarum sodalitas — alienigenæ conjurationis partes., ligesom der
alt tidligere (1132) siges at være anrettet blodbad på de
fremmede sammesteds. Også i Slesvig var der alt tidlig lignende
lag; thi når en gammel kilde kalder Knud hertugs hævnere
for „hedslaget“Chr. Sial. i Scr. r. D. II 612. Hedslag af „at hedde“, d. e. love, sværge, jfr.
„at strengja heit“, at binde (sig ved) et løfte., da betegner det netop et frit lag i
modsætning til det oprindelige, ligesom stavnsbundne, på samme
måde som fostbroderskabet er et frit indgået broderskab i
modsætning til det naturlige, medens det medfører de samme
rettigheder og forpligtelser. Og netop heraf har da vistnok
også de senere så berømte Knudsgilder eller Knudslag deres
første oprindelse. Denne konge var jo nemlig den første, der
holdt på, at fremmede skulde behandles som brødre efter
kristendommens grundsætninger, en tanke som hans fjender
bebrejdede ham bittertÆlnoth k. 14: advenasque et undecunque advenientes, nec alicui unquam
hactenus obnoxios, incolarum pares jure et æquitate decernere, qvod licet Danis
invisum et incommodum. (ligesom også sammenstødene i
Roskilde tyder på en stærk modstand fra bymændenes side). Det
var derfor naturligt, at netop de fremmede og fortrykte hørte
til de første, som tilligemed gejstligheden hædrede kong Knuds
minde, og at han blev netop deres lags selvskrevne
skytshelgen. Men i tidens løb blev disse frie lag af altid større
betydning, de ældre opløstes mere og mere, eller rettere de
blev stående på det gamle grundlag, bymarkens fællesskab og
de gamle regelmæssige skatter, medens alle købingens nye
forhold drøftedes i de frie lag, der forenede folk fra alle byens
kvarterer, de fremmede med de indfødte, eftersom samtidens
interesser udkrævede det. I Flensborg stadsret haves der et
mærkeligt minde om denne overgang, idet den i indledningen
siges at være given af „oldermænd og rådmænd“ og vedtaget
af hele almuen, medens der derimod senere indrømmes
Knudsgildets oldermand den ret at udnævne nye rådmænd med de
gamles samtykkeIndledning: Aldærmen oc rathmen oc ollæ bymæn i flænsborgh lotæ scriuæ
thinnæ sera —. K. 124: aldærman af Knutz gild mæth frammærst rathmenz rath scul
rathmen i takæ oc af sættæ, sum them thyk for al menz goghæn, oc engi annæn man.. Her har jo nemlig dette lag øjensynlig
fået overvægten over de ældre, stadens oprindelige dele, hvis
oldermænd dog endnu nævnes foran rådmændene. Disse sidste
blev imidlertid mere og mere byens øvrighed ved siden af den
kongelige foged, og dermed var det ældre grundlag fuldstændig
opgivet, de gamle oldermænd vedblev i det højeste at fungere
som „rodemestere“ o. 1.

Under disse forandrede forhold passede da det gamle
lagkøb slet ikke mere, især efterat det var tilladt selv den
døende at betale det for dermed at frelse sin arv. Haderslev
byret fastholder endnu en væsenlig del af denne akt ved at
bestemme, at den arvkøbte skal betale sin arnegæld hver
midsommer (k. 11); dette tyder altså endnu på den samme
modsætning mellem de to klasser, der jo holdt sig langt ned i
tiden i adskillige, især mindre byer — dog kun vest for
Beltet —, men der er dog også her den forskel, at arnegælden
ikke indskrænkes til jordejerne, men betales af alle arvkøbte,
så det at være bymand, eller adelbonde i by, ikke mere knyttes
til det at eje grund, men til det abstrakte „borgerskab“. Ved
udviklingen af dette retsbegreb kommer købingerne til at bryde
vej for ideer, der i deres konsekvenser indebærer alle den
nyere tids frihedstanker.

Med disse forudsætninger for øje må da også lovens „ed
af højeste lag“ forstås. Vore retshistorikere har ikke gjort
mange omsvøb med denne formel, men uden videre forklaret
den som „ed af stadens højeste lag“, der da atter er udtydet
på KnudslagetStemanns retshist. s. 103 f. og de dér nævnte steder.. Denne fortolkning er ikke blot urigtig, men
den strider lige meget imod tanken i medédsafgørelsen og
imod den ligefremme betydning af ordene, som de falder i
selve lovene. Når Flensborg ret siger, at den kvinde, der er
beskyldt for hor, skal rense sig ved lov „med tolv gildebrødre
af det højeste gilde“ (78), eller Slesvig ret har det samme på
latin (k. 2), så kunde der tilvisse være grund til at nøjes med
den givne forklaring; men når samme lov for Flensborg
andensteds udtrykker sig langt tydeligere, idet den bestemmer, at
en mand, der er beskyldt for tyveri, blandt andet skal værge
sig med „sex mænd af det højeste gilde, som han er i; —
men er han intet gilde i, da med sex bymænd, der giver
arnegæld og toftgæld“, — så kastes der herved et helt andet og
langt klarere lys over hine ords mening. Og den samme
opfattelse udtrykkes på det bestemteste dér, hvor lagédens
betydning kommer frem i sin reneste skikkelse, nemlig i Jydske
lov, idet der bestemmes, at den, der beskyldes for at have
anden mands gods i gemme eller i pant, skal rense sig med
„mænd i slægt“, eller, er han købingsmand, med „mænd af
hans højeste lag“ (2, 114). Al eftertryk må her lægges på
„hans“; thi parallelen ligger i at de sværgende er hans
lagbrødre, ligesom de sværgende frænder er hans frænder, ikke
en andens, ikke de fornemste i herredet, men netop hans.
Meningen er selvfølgelig, at det vil være langt vanskeligere
for en mand af tvetydig karakter at finde medédsmænd blandt
dem, der kender ham af daglig omgang og af mangt et
mellemværende med dem selv eller deres venner og frænder, end om
han kunde vælge frit over hele byen og herredet. Desuden
havde såvel slægten som laget netop i sin forpligtelse til at
yde hjælp i slige tilfælde tillige en ret til at undersøge sagen
i forvejen og danne sig en mening om denAf st. Knuds gildeskrå i Flensborg ses på det bestemteste, at „gildestævnet“
afgjorde de almindelige trætter mellem brødrene indbyrdes, således at det var
forbudt dem at stævne hverandre til anden domstol, før dette var forsøgt (k. 27. 21).
På samme måde er det enhver bymand forbudt at stævne sin lagbroder (medborger)
for nogen anden domstol, før de har været for byens eget thing. Det samme krævede
de senere håndværkslav (s. Københavns skræderlavs artikler fra 1275; K. dipl. I 27)
og det var vistnok en almindelig retsregel i ethvert større eller mindre lag, såvel som
i enhver slægt på landet., som det

offenlige efter den tids rettergang og begreberne om den personlige
ukrænkelighed ikke kunde tiltage sig. Når nu købstadlovene
forlanger medéd af det højeste lag, da viser det for det første,
at de samme mænd kunde være „svorne brødre“ i flere lag,
dernæst, at der var en rangforskel mellem dem indbyrdes; og
at loven da foretrak og måtte foretrække det ypperste, var en
selvfølgeEllers vilde f. ex. stadens fornemste mænd kunne lade sig optage i de
ringeste lag for at skaffe sig villige medédsmænd.. Af ordene i Flensborg stadsret ses tillige, at de
bymænd, der svarer arne- og toftgæld, d. e. ejer hus og hjem
og en lod i bymarken, kan fri hverandre med samme ed som
gildebrødrene, så gildet her kun formelt træder i modsætning
til det almindelige grundlag. I de yngre stadsretter kommer
vi derimod ind i en senere tids modsætning mellem købstadens
stænder, idet et enkelt lag opnår en overordnet stilling og, i
lighed med hvad der fandt sted i Hansestæderne, danner et
patriciat. Dette er især udpræget i stæderne øst for Beltet,
som det var at vente, da hele den aristokratiske udvikling
skrider langt stærkere frem dér end i Jylland. Odense ret
nøjes endnu med „efter gammel sædvane“ at sætte sex
Knudsbrødres ed lig den af tolv medlemmer af ethvert andet gilde
eller tolv lagfaste mænds, men i Roskilde og Stubbekøbing
fastsættes alle tre tylter ed for dem, der ikke er gildebrødre,
mod én for en sådan, og det andet i forhold dertil, ja i Malmø
(og hele Skåne?) gælder sex Knudsbrødre lig med tre tylter
af almindelige bymænd!

Vender vi derefter tilbage til lagets grundbetydning og
dets udvikling i stæderne, så ses det nu, at det fra først af,
ligesom alle andre samfundsforhold, er fælles for købingen og
landsbyen, idet det omfatter alle de bosiddende, selvejende
adelbønder; alle medlemmer kaldes brødreSåledes kaldes også medlemmerne af et havnelag for havnebrødre. og en valgt „olding“
står i spidsen for det. Enhver der har fast eller forbigående
ophold indenfor dette lags område, uden at være „broder“ i
det, indtager en underordnet retsstilling, idet han enten er
uden nogens værn — og hans stilling er da som trællens,
siden han ikke selv kan møde på thinge, og ingen anden har
nogen ret eller forpligtelse til det —, eller han beskyttes af
en lagbroder som hans „gæst“, og hans stilling er da som
andre vårdnedes, hans ret og pligt er halv mod lagbrødrenes.
I en ordnet kristelig stat blev det kongen, som skulde være
alle fremmedes gæsteven; hans foged tog sig altså af enhver,
der ingen anden beskytter havde, men han fik derved tillige
den ret overfor dem, der tilkom de vårdnedes husbonde: arven
hjemfaldt til ham. Nu indtræder der imidlertid en forskel i
udviklingen på landet og i staden. Medens sønnen nemlig
hist ansés for sin faders medejer til jorden, og altså som
sådan er adelbonde, såsnart han er myndig, så kommer man
her snart ud over dette primitive forhold, idet den enkelte
overalt hævdes i sin personlige selvstændighed overfor alle
bånd, også slægtens. Sønnen nyder derfor vel godt af sin
faders fulde frihed som en personlig egenskab, men såsnart
han vil gifte sig, opgiver han denne stilling og betragtes som
fremmed: han må nu enten finde sig i at være kongens
vårdned, eller selv „købe lag“, blive lagbroder. Efterhånden
mildnes denne retsregel; lagkøbet bliver ikke nødvendigt i den
gamle betydning, der oprettes frilag (hedslag?) i stæderne,
hvis brødre ikke har behov at være grundejere; de samler sig
om en eller anden helgen, særlig Knud konge. Istedenfor
lagkøb træder et arvkøb, som kan betales lige til det sidste,
og alle de i byen (selv af vårdnede) fødte ugifte mænd
fritages for det; ligesom senere hen den frigivnes børn er
fribårne, hvad der oprindelig selvfølgelig ikke kan have været
tilfældet. Endelig opgiver kongen efterhånden helt denne ret
til arvkøb. Imidlertid fortrænges de gamle grandelag helt af
de nyere „gildelag“, medens „oldingerne“ afløses af
„rådmænd“, og byens „borgerskab“ fordeles i en række skarpt
adskilte håndværkslav og købmandsgilder, der først i den nyere
tid atter opløses og viger plads for begrebet „indbyggere“.

Efterskrift[Tilføjet paa et omtrykt Blad i „Aarbøgerne“.]. Da foranstående, efter at være trykt, fra
forskellige sider dels har mødt tilslutning, dels modsigelse,
skal jeg benytte den lejlighed, der uventet frembyder sig, til
her med et par ord dels at modificere nogle enkeltheder, dels
at tilføje et par yderligere bemærkninger.

„Oldinge“. Bemærkelsen af den fremragende bonde,
omtrent svarende til høvding, må vistnok antages for den første
og oprindelige, fra en tid, da slige mænd, idet de endnu
sluttede sig til standen i sin helhed, dog overalt ansås for
selvskrevne formænd i byerne såvel som i herredet. Senere
derimod, da der udviklede og udskilte sig en „adel“, hvis interesser
og livsvaner gik ud over bymarkens anliggender, gik
„oldermandens“Sprogligt må der neppe lægges vægt på forskellen mellem alding (olding) og
aldermand (oldermand), skønt der jo meget vel kan have udviklet sig en bestemt
forskellig sprogbrug. Svarende til oldermand (for olding) finder vi formen „hovidmand“
(Vitherlagsretten), „høvidsmand“ eller „høvdmand“ (Husum amt) for høvding. Med
h. t. aldermandens stilling i senere tider kan henvises til de trykte bylove (f. ex.
Østrups, Hist. tidsskr. I). Hr. pastor, dr. K. F. Viborg skylder jeg følgende
meddelelse om endnu bestående bylag på Fyn: „Så mange bylag, der er i et sogn, ligeså
mange aldermænd er der. Oprindelig udnævntes aldermanden vel af bylaget; nu
derimod skiftes gårdmændene til efter orden at beklæde denne stilling, hver i et år.
Aldermandens værdighed har sit attribut i byhornet, der altid skal opbevares hos
ham; thi han lader tude til bystævne, og på stævnet er han den rette formand, skønt
sognefogden vel nu som oftest overtager formandens bestilling, når han har sager til
forhandling med bymændene eller sognemændene. Som stævnets formand er
aldermanden pligtig til at give bylaget husrum samt bestemt beværtning for bestemt
betaling, når laget om vinteren har sine samlinger, og aldermanden indtager da sin
plads for enden af disken, hvorfra han leder forhandlingerne. — — Lagets medlemmer
holde sammen i en utrolig grad, — og ikke blot om det gode; er en sag dømt i
bylaget, eller en beslutning fattet om et og andet, vil i reglen intet medlem have mod
til at vedkende sig anden mening om sagen eller fravige beslutningen; en sådan
„bryder laget“ og vil ved enhver lejlighed komme til at stå ene og møde kulde fra
alle sider.“ værdighed i reglen på omgang, med eller uden
valg, medens styresmandens bestilling blev et kongeligt len.

Lagkøb. Ved fastsættelsen af de herhen hørende begreber
er der en sproglig vanskelighed tilstede, idet ordet lag i loven
har en dobbelt betydning, dels den af et samlag, dels svarende
til vort lovlig, i overensstemmelse med lovenLagthing, lagehævd, lageforfald, lagealder osv.; ligeledes svarer „log“ snart
til vort „lov“, snart er det den retslige afgørelse ved saméd.. Det strider
vistnok mod retternes sprogbrug, når der i det foregående er
givet det den første istedenfor den anden betydning i forbindelsen 
„lagbyde“, da denne akt udelukkende synes at have
hensyn til slægten.

Der må i det hele lægges noget mindre vægt på
jordejendom, end der i det foregående er gjort; det at sidde inde
med jorden, have lovlig brugsret af den (som fæster, landbo),
var i de mindre forhold, idetmindste senere, adkomst nok til
at deltage i det offenlige liv. Vårdnedskabet derimod er en
personlig egenskab, begrundet i fødselen eller senere påført,
frivilligt (af den svage for større sikkerheds skyld) eller
ufrivilligt (ved egen skyld eller de mægtiges overgreb).

I anledning af ordet „rækning“ (s. 267) ligger det måske
endnu nærmere at minde om det oldn. „erendreki“, den der
udretter (rekr) et hverv, en ombudsmand.

Iøvrigt vilde det vistnok være i høj grad ønskeligt, om
de særlig lovkyndige vilde henvende deres opmærksomhed på
disse ældste retsforhold, hvis rette forståelse på så mange
punkter får betydning for opfattelsen af de historiske
tildragelser.



IIINærværende stykke indleveredes til oldskriftselskabets bestyrelse i December
1874 og er altså forfattet uafhængigt af overlærer Kinchs afhandling om „den danske
adels udspring fra thinglid“ i foregående binds [Årb. f. oldk. 1875] 3. hefte, der udkom i
Jan. 76. Skønt der er et og andet i det følgende, som nu bliver en gentagelse af hvad
læseren alt er bleven bekendt med i denne afhandling, så har jeg dog ikke troet at burde
foretage nogen forandring i dette, fordi vort udgangspunkt og vor betragtningsmåde helt
igennem er forskellig. Medens nemlig K. går ud fra Knud den stores hirdlovgivning som
en væsenlig skabende akt, har jeg overalt forudsat som forlods bekendt og indrømmet,
at der i Danmark som hos alle andre germanske folk fra den fjerneste oldtid af (f.
ex. alt i Tacitus's tid) fandtes både en fødselsadel og et kongeligt hærfølge af
håndgangne mænd (comitatus), og jeg har altså anset det for opgaven, dels at præcisere
forholdet mellem begge og dels at følge vederlogens udvikling ud over de tidsgrænser,
som man tidligere havde tænkt sig for den. I denne sidste henseende er nu K. kommen 
mig i forkøbet; men også her antager jeg dog, at mine forklaringer vil kunne
læses med nogen interesse, da de på flere punkter supplerer og formentlig retter min
ærede forgængers..
Witherlogh. Worthhæld.

Betydningen af ordene witherlogh og witherlagh har været
genstand for så mange fortolkninger, at allerede Dahlmann i
den henseende troede at kunne sammenstille dem med det 
tyske „weichbild“ og „weichbildsrecht“, og dog kan man ikke
sige, at der endnu er funden en helt tilfredsstillende
forklaring, da det rent sproglige moment ikke er kommen til sin
ret. Spørgsmålet bør derfor igen tages op, såmeget mere som
også selve tingen endnu ligger så temmelig i det skjulte,
idetmindste hvad væsenlige punkter angår.

Kolderup Rosenvinge stansede efter forskellige forsøg ved
den sproglige distinktion imellem witherlogh og witherlagh som
to forskellige ord; witherlag, siger han, er et intetkønsord,
der betegner et lag, et samfund; witherlogh derimod er fælleskøn 
og betegner en lov. Denne forklaring synes at have
tilfredsstillet de senere retshistorikereKold. Rosenvinge, Gamle danske love, V 579 (hvor tillige den ældre literatur
nævnes). Dahlmann, Gesch. v. D., I 148. Stemanns retshistorie s. 13..

Der rejser sig dog væsenlige betænkeligheder imod denne
fortolkning. Hvorfor, vil man kunne indvende, kaldes loven
witherlagsret, når vi alt har ordet witherlogh; og hvorledes
skal dette sidste forklares, når det første henføres til den
islandske talemåde „at leggja lag við einum“? Findes der
desuden sproglige paralleler til en orddannelse som wither-lagh i
denne betydning? Ellers er første led i sammensætningerne
med lag jo en angivelse af de mænd, som lægger lag med
hinanden, f. ex. fostbroderlag, havnelag, hjonelag; wither er
derimod en præposition.

Hvad der endelig er det mest afgørende imod hele denne
forklaring er den kendsgerning, at loghin ikke er et fra laghit
forskelligt ord, men dets aldeles regelrette flertal (islandsk 
lagit—lögin). Vi må da undersøge ordets forekomst i selve de
herhen hørende mindesmærker, den gamle danske lovtext og
Sven Ågesøns latinske bearbejdelse (som de findes trykte
iblandt Scriptores r. Dan. i 3. bind og Kold. Rosenvinges
Gamle danske love, 5. bind), for at komme til en
tilfredsstillende forståelse af dets oprindelige form og betydning. I
lovstykket forekommer enkelttallet i alle former:


nom.,dat. og akkus.witherlagh (Scr. p. 161—63),
gen.witherlax (ret, men, brøt),
med artikelwitherlaghit (p. 162).


Et andet sted står endvidere „laghit“ alene (p. 162); der
er altså aldeles ingen tvivl om ordets betydning og sproglige
stilling, det betegner et samfund, et lag.

Men ved siden af støder vi nu på følgende former:

witherlogh (Sven p. 142: lex; 155: constitutio),

witherlagha men (lovstykket, 6 gange, p. 161 f. Sven
har Witherlogh man p. 149, sml.
norsk logmaðr),

witherloghin stark oc stin (p. 160).

Enstydigt dermed forekommer endvidere „at thøm logum“
(p. 163); dette flertalsord betegner da ligeså afgjort en lov
og bruges også overalt hvor det forekommer kun i denne
betydning.

Nu er det jo imidlertid øjensynligt en sproglig urimelighed
skiftevis at kalde et samfund for lag og dets ret en lagsret,
og så igen retten for log og medlemmerne lagamænd, og dog
er det tilfældet i dette lovstykke, taget som helhed; man vil
da på forhånd kunne sige, at der her er en uregelmæssighed
tilstede, at ældre og nyere sprogbrug her må ligge ved siden
af hinanden; oprindelig må enten mændene have heddet
witherlagh, eller loven witherlogh, og så det andet derefter; det 
bevarede håndskrift er af så sen oprindelse, at man ad den
vej intet kan oplyse.

Men i så tilfælde kan valget ikke være tvivlsomt; som
vi alt har set, er det vanskeligt at tænke sig en oprindelig
ordforbindelse witherlagh, medens witherlogh også kendes af
de andre nordiske sprog og tilfulde kan forklares af vore egne
loves andre ordforbindelser. Tilmed har sproget overalt, hvor
flertalsformerne forekommer, et ældre prægEt udtryk som dette: „oc giorthæ han forthy — witherloghin stark oc stin“
er tilvisse ældgammelt.; omlyden logh,
lagha, og den gamle flertalsartikel er bevaret, og Sven Ågesøn
kender kun ordet som betegnelse for en lov, medens han
kalder samfundet thinglith (p. 144).

Et endnu klarere lys kastes der over disse sproglige
forhold ved en nærmere betragtning af den jydske lov. Her
forekommer ordet strax i fortalen: wæl ær thæt oc ræt — at
høfthings ræslæ oc landæns withær logh forfangæ thæm at
gøræ illæ; det forklares ved talemåden: (han) gialdæ swa witæ
sum withær ær lagh(t) (3,5) og sammensætninger som
withær mælæs thing (1,50), der står jævnsides med genmal,
withærsaka (2,22), modpart o. l.; wither er norsk viðr, tysk
wider (wieder) og har altså betydning af „imod“, „igen“,
medens dog denne betydning ofte afslappes og nærmer sig det
sædvanlige „ved“. Viðrlog har nu på norsk og islandsk ligefrem 
betydningen af en straffelov, en lov om oprejsning eller
(som ordet endnu er bevaret hos os) om vederlag, gengældelse.

Men Jydske lov giver os tillige oplysning om ordets
senere forvirring i det 13. århundrede; selv i det ældste
håndskrift af den, fra henved år 1300 (udgivet af prof. Thorsen),
forekommer logh kun enkelte steder i sin gamle form som
flertalsord2,17: for thy the meræ logh takær e the minnæ i bvrt. Fortalen: ængi man
skal oc dømæ the logh, thær kunung giuær oc landæt takær withær, then ma han oc
æi af takæ ællær skiftæ utæn landæns wiliæ; — her ses strax, hvor citatet (den
gamle retsregel) hører op og koncipistens tilføjelse begynder., medens det i reglen behandles som fælleskønsord
i enkelttal, altså uden al tvivl ved misforståelse af den 

bestemte form loghen. Skånske lov, fra omtrent samme tid,
har derimod endnu gennemgående flertalsformen, om end ikke
uden undtagelser, og endnu i Erik Glippings håndfæstning
(1282) siges: thæse logh waro giuen —. Med tabet af logh
som flertal er også lagha, laghe, i talrige forbindelser
(laghæforfald, — aldær osv.) bleven løsreven fra sin rod og sproglig
misforstået. Men heraf er da også misforståelsen med ordet
witherlagh at forklare. Log (lög) betegnede i norsk-islandsk
ikke blot loven, men tillige det samfund, for hvilket den var
given, f. ex. Thrønda-loghin, senere uden omlyd: Thrøndelagen
(men ikke Thrøndelaget) osv.; på selvsamme måde bruges nu
witherlogh om det samfund, der stod under witherlogin, et
ord der dengang altså fra en betegnelse må være bleven et
særnavn, hvad det jo efter sin betydning ingenlunde erConstitutio Christophori I i Gehejmeark. årsberetn. V 13: testes de withærlogh,
cognati de withærlogh. Jfr. iøvrigt herom det følgende.. Fra
witherlogh var da overgangen til witherlagh let nok, når
hensés dels til den sløvede sprogsans, dels til de mange andre
„lag“, der efterhånden opkom, og det såmeget mere som logh
havde skiftet tal og altså ikke mere ret vel kunde fastholdes
i betydningen af et samfundDels for yderligere at præcisere ordets anvendelse i vore love, dels for at
tilbagevise et angreb på en tidligere omtale af det i disse „bidrag“, skal jeg her et
øjeblik dvæle ved det i Slesvig bylov forekommende lagkøb (ovfr. s. 270 ff.). Kold.
Rosenvinges forklaring af dette ord gik ud på, at det skulde være køb af ret
til at deltage i „logh“ (fælleséd), jeg foretrak at tænke på alle bymændenes „lag“.
Joh. Steenstrup har i sine „Studier over kong Valdemars jordebog“ udtalt sig meget
stærkt herimod og holdt på den ældre forklaring uden dog at fremkomme med noget
nyt bevis; jeg skal da forsøge at udtømme spørgsmålet, såmeget mere som det nu kan
ske fra et videre synspunkt end det, hvorfra det dengang fremstillede sig for mig.
Således som ordet forekommer i loven, betegner det sprogligt uimodsigelig et lag,
koncipisten har kun kunnet have dette for øje; thi han siger ikke blot to gange
laghkøp, men desuden to gange emere lagh, medens han meget vel véd, at logh (fælleséd)
er et ftertalsord, hvorfor han også gengiver det ved leges (k. 12, 13), ligesom Thord
Degn (13, 78, 90, 91), når ikke han foretrækker det latinske juramentum eller
omskrivningen „se purgare“ o. l.; selv om han imidlertid havde opfattet logh som singul.,
vilde der endnu have været et stort spring til at kalde loven for lagh (på svensk), og
dog har håndskriftet (fra o. 1320) tydeligt denne form. At det støder St.'s sprogsans
som „noget konstigt“ at købe lag er ikke sprogets skyld, i fredkøb, som han
jævnfører, er heller ikke freden nogen vare som købes, ligeså lidt som ved tidekøbet
gudstjenesten, det der købes er delagtighed i den offenlige fred, i gudstjenesten og altså
ligeså i laget. Sproget er lunefuldt, det kender et brudkøb, et præstkøb og et lidkøb,
alt uden menneskehandel (sml. K. Maurer: man weiss ja, dass das wort kaufen für
verträge der verschiedensten art gebraucht wird — Krit. vierteljhrschr. X 393).
Sålænge altså Slesvig bylov står ene med sit udtryk lagkøb, er vi nødte til at forstå
det som foreslået, fordi lovkoncipisteri har forstået det således.

Der er imidlertid et andet moment, som gør, at vi ikke kan blive stående
herved; ordet er nemlig optaget i det angelsaxiske retssprog, som det synes i følge med
de andre sammensætninger af det nordiske log, eller rettere lag (lah), thi omlyden er
her selvfølgelig falden bort (ligesom i svensk). Æthelred bestemmer således for det
nordlige (danske) England, al hele den overleverede ret og rettergang skal bevares
uforandret; han nævner her blandt andet også lahcóp; det samme findes i et
nordhumbrisk lovstykke: begge steder findes ved siden af lahcóp også landcóp, alt uden
nærmere forklaring. Ordet eller talemåden forekommer dog endnu to steder til i
Æthelreds lov (consilium Wanetungense se R. Schmid, Gesetze der Angl. S., p. 212 ff.
370 § 1), idet det begge steder pålægges den anklagede at købe sig „lah“ (ælc — bicge
him lage) med 12 øre. Betydningen falder her vel ingenlunde fuldstændig sammen
med vort at købe lag, men der er dog udentvivl en fælles kilde for begge udtryk, og
denne vil vi lettest kunne finde ved at sammenligne det andet nordiske udtryk, der i
angelsax. betegner den samme bøde, nemlig lahslit eller lahbrice, idet man snart
tænker på det der volder bøden (bruddet), snart på dennes virkning (købet, sml.
udsagnsordet inlagian). Disse sidste udtryk genfinder vi også i oldnordiske talemåder:
at brjóta lög á einum, at slita lögin, ligesom man endnu den dag idag på dansk
siger: at bryde laget (ovfr. s. 280). Tingen er altså den, at det oprindelige log
som flertalsord overalt har delt sin dobbelte betydning mellem to éntalsord: laget
og logen, hvoraf da med nødvendighed måtte følge, at logkøb efter sin betydning,
som sigtende til et samlag, måtte blive til lagkøb. Vil vi derimod vende tilbage til
den ældste sprogbrug, bør vi kalde alle bymændenes samlag for bylog, hvilket da
også St. nævner et så slående exempel på (s. 139, Saxkøbing privilegium: ingen kan
blive borger, med mindre han ipsis villanis et eorum communitati per modum bylogh
cum ipsorum voluntate associatus fuerit —); at dette senere misforstås som jus
civitatis følger af det her fremsatte, men når det på andre steder gøres til bylag, er
misforståelsen i alle tilfælde kun sproglig.

Hvad mine bemærkninger om bymændenes retsforhold iøvrigt angår, skal jeg gerne
indrømme, at jeg kan have ladet mig føre noget for vidt ved analogier med den ældre
udvikling i andre lande, navnlig Tyskland; at St. ikke har kendt disse, er tilvisse
påfaldende, thi danske retskilder er dog ikke tilstrækkelige til at lære middelalderens
samfundsforhold at kende. Endnu mere påfaldende er det dog at høre domme som
denne: „og hvad er år og dags hævd? den kendes aldeles ikke“ — (s. 143), når talen
er om en stadsret, der har følgende bestemmelser: — si fuerat in quieta possessione
per diem et annum, terrain sibi vendicet cum 12 civibus — (k. 42) og: vir — civis
effectus, si ad diem et annum moram fecerit, postea ab aliquo impetitus quod servus
fuerit — 12 civibus se purgabit (k. 77). Sml. Riber ret 58. Thord Degn 74. Dersom
dette ikke skulde være hævd efter „Danske lovs“ sprogbrug, så finder jeg dog intet
til hinder for her at anvende dette ord i fuld overensstemmelse med dets betydning.
Og disse lovsteder gør, at jeg endnu anser det for højst sandsynligt, at man har ladet
„år og dag“ hengå også i Danmark, før man optog nogen fremmed i „logh“, og
ovenstående citat viser os på det mest utvetydige, at det ikke var gjort med „at give sit
igangsøl“, — det skulde først vise sig, om nogen vilde drikke det! Også trællen gav
ved sin frigivelse et „øl“, men det er en selvfølge, at det ikke stod til ham at skaffe
sig friheden ved denne udgift. Enhver erhvervelse af en anden (højere) personlig
retsstilling synes i oldtiden at have været ledsaget af et øl, medens betingelsen
selvfølgelig altid måtte ligge udenfor dens myndighed, hvis stilling skulde forandres; øllet
ledsagede kun anerkendelsen af de fremtidige ligemænd (endog hirdmændene måtte
efter den norske hirdlov give deres samtykke til en ny mands optagelse i kongens
gård, Keyser, Efterladte skrifter, II 84). Fra dette synspunkt må såvel frelsensøllet som
ethvert igangsøl betragtes, og det er neppe for dristigt at henføre også barnsøl og
arvøl til det samme: ved arvøllet satte sønnen sig i sin faders højsæde, og ved
barnsøllet (senere overført på dåben) anerkendtes barnet som led af slægten, med sin
hovedlod og arveret; anerkendelsen udgik i disse tilfælde fra slægten, for barnets
vedkommende af dens hoved, for arvingens omvendt af den øvrige slægt..
Såmeget om lovens navn. Selve samfundet kaldtes efter
Sven Ågesøns vidnesbyrd thinglith, hvormed kan jævnføres
„karlenes“ navn ved Danevirke, viglid (hvis min slutning fra
gennemkørselens navn hos Thietmar, Wiglesdor, medens den
ellers kaldes Ka(r)legat, er rigtigSe Bidrag t. Nord. hist. s. 31.); de to navne betegner
troppens (lidets) dobbelte foreningspunkt, kampen (vig) og thinget.
De enkelte medlemmer kaldtes i England i Knytlingernes tid
huskarle; i den nordiske literatur træffes hyppigst hirdmænd,
der synes at være lånt fra EnglandHirð udledes vistnok med urette af hirða, vogte (N. M. Petersen, Danm. i
hedenold, III 174), da der i England findes et hiréd, hiw-réd, dannet af hiu, vort hjú,
husets folk; det bruges også særlig om kongens hus (Ælfreds love, k. 2. Ine k. 7).
Om ordets brug hos os se Snorra Edda I 456.; senere blev det tyske
hofmand almindeligt. Den fælles betydning af disse ord er
den, at de deler hus og hjem med kongen, er hans
„hjemmemænd“. Det samme udtrykkes i det latinske curiales,
hvormed Sven Ågesøn betegner dem; men han føjer hertil: qui et
nunc militari nomine censentur — (p. 147); han kalder
derfor også witherloghen både for en lex curiæ og en lex castrensis
sive militaris (p. 142). Herved sigter han øjensynligt til det
danske hærmand, der forekommer en enkelt gang i det ældste
håndskrift af Jydske lov (3, 11: hirman), men iøvrigt alt
dengang (ved 1300) var forvansket og misforstået som herremand
(3, 14 o. o.Måske første gang blandt de bevarede mindesmærker i Københ. stadsret af
1254 (original): homo dominorum, qui uulgariter dicitur herræmæn (K. dipl. I 20).). Ordet hærmand betegnede oprindelig hver
fribåren mand, hvert medlem af „hæren“, d. e. folket, de frie
våbenføre mænd; men samtidig med at ordet hær tabte sin
oprindelige betydningDen kendes endnu hos os af skjaldenes sprogbrug, såvel som af ordene herred
og „alls herjar thing“, hvor „allr her“ betegner alle thingmænd (f. ex. Snorre, O. H,
k. 258: var þat þá byskups atkvæði ok konungs samþykki ok dómr alls herjar, at O.
k. væri sannheilagr maðr), ligesom „allr mugr“ thinghoben, almuen. og indskrænkedes til at gælde den
bevæbnede skare, indsnævredes også det begreb, som oprindelig
havde været forbundet med en hærmand; det er en udvikling,
som kan følges hos vore stammefrænder, Langbarder og
Angelsaxer, medens vore egne kilder ikke for sammensætningens
vedkommende når tilbage udover den særlige betydning. Fra
det 13. århundrede kender vi hærmændene af Jydske lov, og
af Sven Ågesøn ser vi, at navnet i hans tid endnu ansås for
nyt i den senere betydning; det omfatter ikke blot kongens
hird, men også hans håndgangne mænd rundt omkring i landet,
og ikke blot kongens, men også kongefrændernes, bispernes
og de andre herrers, hvorefter da navnet umærkeligt gik over
til sin nyere form „herremand“.

Da nu så godt som alle vore historiske kilder er affattede
på latin, vil det have sine vanskeligheder i den henseende at
konstatere de forskellige tiders danske sprogbrug; vi vil nemlig
hos os såvel som i de andre evropæiske lande finde den
største mangfoldighed af navne og betegnelser i brug
jævnsides og uden bestemt gennemgående adskillelseDen nyeste og udentvivl fyldigste sammenstilling findes i G. Waitz, Deutsche
Verfassungsgeschichte V (1874), anmerkung: über die verschiedenen namen der
ministerialen (s. 428 ff.).; selve
samfundsforholdene var da også så mangfoldige efter tid og sted,
at det bliver umuligt at opstille almindelige sætninger om
enkelthederne. Vi er dog så heldig stillede ikke at være
nødsagede til at sammenlede vore efterretninger mange steder fra;
så godt som alt er samlet hos Saxe, der dog nogenlunde følger
samme terminologi helt igennem og dertil er en virkelig avtoritet
netop i denne retning, siden han selv var udsprungen af en
hirdmandslægt, en omstændighed, der tydelig afspejler sig i
hans fortælling: hirdens ældgamle traditioner har øjensynligt
været en af hans værdifuldeste kilder; thi selv om
kongeslægten undergik de mest gennemgribende forandringer, så var
dog hirden stadig den samme institution med de ældste og
fyldigste erindringer. Måske vil det da være muligt af Saxes
sprogbrug, hvor usikker den end ofte kan være, at komme til
bestemte slutninger, om ikke med hensyn til de danske navne,
thi disse er jo dog det underordnede, så til selve institutionen
og dens væsenligste led.

Det vil være det tjenligste til den ende først at henvende
opmærksomheden på de ældgamle lovbestemmelser, som Saxe,
og da vistnok efter traditionen i selve hirden, tilskriver kong
Frode. Hovedstedet er her bestemmelsen om kæmpernes løn,
deres måle (stipendia militum, p. 236). Mandskabet deltes i
henseende til den årlige løn i tre klasser, idet hver patrius
domesticusque miles får tre mark, hver gregarius aut
conducticius to, hver privatus ac militiæ laboribus defunctus én mark.
Da forfatteren her betegner hver afdeling med to ligestillede
navne, bliver det muligt at skelne nøje mellem dem; de første
er da dem, som er om kongen, hans huskarle, thingliden i
snævrere forstand; anden afdeling er de menige stridsmænd,
de håndgangne mænd, der ikke står i dette umiddelbare
forhold til kongens person; modsætningen mellem patrius og
conducticius minder derhos om de egenlige hirdmænd og
gæsterne i Norge. Tredje afdeling endelig består af de udtjente
hirdmænd, der ikke mere kan anvendes til krigstjeneste, men
får overdraget andet hvervP. E. Müller opfatter disse sidste som to forskellige slags og forklarer
„privati“ som ledingsbønder og „defuncti“ som udskrevne, der ikke stod under våben;
men herved oversés, at de jo alle sammenfattes under milites, der får stipendia.. Saxe dadler i høj grad denne
fordeling af solden, da den ikke tager hensyn til dygtighed og
fortjeneste, men til ydre kår og personlig gunst; men heraf ser
vi da, at kongens måletropper, bortsét fra de udtjente, deltes
i dem, som var nærmest omkring kongen, og dem som stod
ham fjernere, uden at der ellers, vel at mærke, var
nogensomhelst forskel mellem dem i deres forhold i krigen, enten i
personlige egenskaber eller forpligtelser; thi i andet tilfælde
vilde Saxes dadel have været aldeles uberettiget og uforståelig.
En sådan tilfældig modsætning indenfor samme helhed får da
også senere sit naturlige udtryk i ordene hærmand og hofmand,
hine omfatter tillige disse, og hver hærmand kan, hvad øjeblik
det skal være, blive hofmand; man skelner da heller ikke
skarpt imellem dem.

Dette forhold stadfæstes nu af mange andre efterretninger.
Ved byttets deling, siger Saxe, fik høvdingerne guldet, menige
stridsmænd sølvet; kæmperne fik de tagne våben,
ledingsbønderne skibene; enhver primipilus fik en større lod end de
øvrige (p. 225 f.). Her er en tredobbelt modsætning, hvis
enkelte led ikke ligefrem berører hinanden; blander man det
hele sammen, bliver forklaringen umulig. Lettest at præcisere
er fordelingen af våben og skibe, hine falder til pugiles, disse
til populares. Samme modsætning kommer igen kort efter og
det i en meget skarp form: når popularis udæsker en pugil,
skal denne kæmpe med kæp, hin med sværd (p. 230), en lov,
der selvfølgelig aldrig har existeret, men er et godt vidnesbyrd
om hærmændenes opfattelse af deres forhold til ledingsbønderneEfter den i Saxes tid gældende hirdlov kunde enhver forseelse mellem
mændene indbyrdes bødes med penge: quo tamen sola ligni percussio caruit, quod eo canes
quis abigere soleat (p. 532)..
Det er da også i god overensstemmelse hermed, når populares
slet ikke stedes til fordelingen af guld og sølv, hint falder til
duces, dette til gregarius miles. Endelig ses af dette sted, at
primipilus ikke er højere i rang end cæterus miles, men kun
får en større lod (major portio). Her kendes der kun to
klasser af hærmænd: høvdinger og menige.

Det samme viser sig med hensyn til forfremmelsesvilkårene.
Det nævnes som en almindelig regel for alle, at den, der går
primipilus forbi i kampen, rykker et trin højere op: træl bliver
fri, agrestis—illustris, ingenuus—satrapa (p. 229). Også her er
modsætningen tredobbelt og det ene led griber ikke (som
udgiverne antager) ind i det andet, liber er ikke lig agrestis,
illustris ikke lig ingenuus. For trællen består forfremmelsen
selvfølgelig i friheden, en fuldstændig forandring af hans
personlige forhold og retsstilling. De frie mænd var derimod af
ulige kår, idet et mindretal hævede sig over mængden og
kaldtes hedvarde mændIslandsk: heiðvirðr, hæderværd.; grunden til denne stilling kunde efter
Andreas Sunesøn enten være høj byrd eller anseligt embed:
diues aut prepotens, — aut propter generis claritatem, aut
officii dignitatem, qualem hetwarthe man in lingua patria
nominamus (k. 63). Vi genfinder disse to klasser i
forfremmelseslisten, den første svarer til illustris, den anden til satrapa,
begge er de nobiles, proceres, optimates o. l. Men da nu
agrestis og ingenuus begge forfremmes til dette samfundets
højeste trin, så må deres stilling også i alt væsenligt være
den samme, de er begge frie mænd uden videre udmærkelse.
Imidlertid er det en selvfølge, at der dog må være en forskel,
siden Saxe har valgt forskellige ord og de avancerer til
forskellige klasser, og der kan da ingen tvivl være om, at
agrestis svarer til innebonde, ledingsbonde, ingenuus til hærmand,
den særlig frie, den ikke blot personlig frie, men også
fritagne, af ledingsbånd udløste og skattefrie. I den betydning
bruges ordet da også hos andre folk i middelalderen, og særlig
hos Langbarderne svarer det til hærmand (heriman). Vi ser
da heraf, at der ikke er nogen personlig standsforskel mellem
hærmand og bonde, om der end tilvisse var en stærk spire til
en gennemgribende adskillelse af den fælles stand i to
uligestillede; ligeså lidt er der nogen standsforskel mellem den, som
alene udmærkes ved sin fødsel, og den som udmærkes ved et
højt embed i kongens tjeneste; men det almindelige har
vistnok, idetmindste senere, været, at så godt som alle mænd af
høj byrd en kort tid tjente i kongens gård, og at det da
selvfølgelig var af deres midte de høje embeder blev besatte.

Endelig bestemmer kong Frode efter Saxe, at konge og
dux, som falder i kamp, skal brændes på sit eget skib;
centurio eller satrapa på et bål, der er bygget af hans eget skib,
10 styremænd må derimod nøjes med bål af ét skib; hver
pater familias endelig begraves med hest og våben, der siges
ikke, om han først skal brændes eller ej (p. 234 f.). Saxe
siger med rette, at denne gradsforskel vidner om en
„skrupuløs“ opfattelse af rangen, da der skelnes mellem det at brændes
i selve skibet, på bål af et skib og (sandsynligvis) simpelt
bål; men netop derfor kan vi stole på, at ingen rangspointe
her let er gået tabt. At da konge og dux sammenstilles,
viser, at der alt i den fjerneste oldtid har været en værdighed
også i Danmark, der betegnede vedkommende som rigets
hærfører, hvad enten han nu har været kaldet jarl eller havt et
navn, der nu er tabtAt jarlenavnet har været brugt i Danmark såvel som i Norge fremgår af, at
det i England fortrænger det nationale ealdorman (Freeman, The Norman conq. of E.,
I 448); Ulf og Thorkel kaldes i engelske diplomer skiftevis eorl, dux og comes. Saxe
antyder ingen af disse titler, hos ham er dux et latinsk høvdingnavn; Henrik Løve og
Birger jarl kaldes satrapæ (757. 962).; Knud Eriksøn, den eneste historiske
person, hvem dette embed tillægges (Danorum dux), får som
bekendt det engelske navn hláford; senere indføres det tyske
herzog, men da er stillingen en anden. Endvidere ses heraf,
at hærens høvdinger (centurionesErik den veltalende får et centurionatus tilligemed kong Frodes søster (p. 216).) var forskellige fra landets
embedsmænd (satrapæ), de såkaldte gældkærer, eller
idetmindste kunde være forskellige fra dem; forholdet er måske
her som med rex og dux, at der altså kunde være konger og
embedsmænd, som ikke selv drog ud med hæren, om det end
var det sædvanlige. Mærkeligt er endvidere forholdet mellem
disse kongens håndgangne mænd og styremændene
(gubernatores); begge brændes på bål af et skib og tilhører altså samme
standSml. Tacitus, Germania, k. 27: funerum nulla ambitio: id solum observant, ut
corpora clarorum virorum certis lignis crementur.; men der går ti styremænd på én kongelig høvding;
det er samme opfattelse som ved modsætningen indenfor menig
mands rækker mellem hærmand og innebonde. Om nu disse
sidste iøvrigt i begravelsesvedtægterne sammenfattes under
navnet husbonde, pater familias, eller der slet ikke var givet
nogen bestemmelse for ledingsbondens jordefærd, så der her
kun var tænkt på hærmandenDet er et ret mærkeligt træf, at en engelsk glosse gengiver híréd (hird) ved
patres familias (Mone, Gloss. 400a)., er vistnok vanskeligt at
afgøre, men her i alle tilfælde af underordnet betydning.
Styremanden må herefter i alle tilfælde anses for en repræsentant
for den klasse, vi forhen manglede en udtrykkelig udtalelse
om: mænd af høj byrd (illustres, de norske herser), men uden
personligt forhold til kongen, folkets naturlige høvdinger: de
der fører folkehæren både til thinge og i kamp, ligesom kongen
fører sin udvalgte hær, sin thinglid og viglid. — Da Jydske
lov affattedes, var stillingen en helt anden; styremandens
værdighed kaldtes da for et kongeligt „len“ (embed), men det var
endnu arveligt på sværdsiden, et bevis på, at det stammer fra
en tid, da kongens magt var mindre, medens det gamle
høvdingedømme endnu stod ubrudtKinch mener, at styresmanden vistnok også altid var herremand (s. 320 f.),
men dette er da i alle tilfælde yngre end Saxes tid. Således sammenkaldes p. 971
gubernatorum collegium per præconem, medens milites beordres til et fælles krigsråd,
og p. 820 fortælles der, at Jyderne, æggede af gubernatores, holdt et stævne for at
unddrage sig ledingsfærden (i Norge), medens milites straffer dem derfor ved at kaste
dem i vandet.. Det er bekendt nok, at der
var indtrådt en stor forandring i ledingshærens politiske
stilling i Valdemarernes tid. Saxe beretter som et historisk faktum
fra Erik Ejegods tid, at dengang måtte man søge bøndernes
samtykke, når leding skulde udbydes; det kommer frem i
anledning af Skjalm Hvides udbud mod Venderne (p. 604).
Endnu ved kong Valdemars tiltrædelse som enekonge var dette
tilfældet (1158); første gang, han vilde føre ledingshæren mod
Venderne, holdtes der hærstævne, da flåden lå ved Masned;
resultatet var, at man negtede leding og gik hjem (p. 736).
På Saxes tid var det noget forbigangent, han omtaler det
udtrykkelig således begge steder (adeo — evexerat, ut — esset;
— mos erat), efter den tid var det bleven de store, hvis råd
og samtykke kongen indhentede. Men han oplyser endnu
nærmere det hele forhold. På thinget var det de seniores, „der
plejede at føre ordet“ (quibus pro rostris dicendi mos eratDenne utvivlsomt rigtige opfattelse af stedet skyldes J. Steenstrup (tilføjelser,
anf. skr. s. 484).),
som rådede fra leding, og totius concionis suffragia gav dem
ret. Men herved kan der kun være tænkt på styremændene,
bøndernes naturlige høvdinger, der dengang endnu må have
været aldeles uafhængige af kongen; ingen af hans håndgangne
mænd kunde tale på almuens vegne imod hans råd. I
betegnelsen seniores har vi da også uden tvivl, som alt forhen er
fremhævet (ovfr. s. 268. 270), en gengivelse af det gamle
adelsnavn, eller hvad vi nu vil kalde det, aldermand, aldungJ. St. har eftervist, at navnet styremand var almindeligt over hele riget (s.
202). At aldermand var en dansk hetegnelse for fremragende mænd, ses af kong
Knuds engelske constitutiones de foresta, thi her forekommer to gange dette ord som
de Danskes betegnelse af liberales i fremhævet betydning (k. 3. 21)..

Et blik på de historiske fortællinger vil nu tilfulde
bekræfte, at der overalt kan skelnes mellem hær og hird, til
samme tid som den fælles enhed overalt er grundlaget.
Allerede af „Kong Knuds levned“ (Cnutonis regis gesta, encomion
Emmæ reginæ) fremgår det, at de danske kongers exercitus,
milites, var et langt mere omfattende begreb end deres curia,
curiales. Thorkel, siges der, var som princeps militiæ (regis)
gået til England med magna pars exercitus, ialt 40 skibe,
„fragtede med de bedste danske kæmper (bellatores)“. Kong
Sven besluttede senere at udbyde leding for at erobre England:
consultu optimatum firmatus, militumque benevolentia fisus.
Bønderne stævnes derpå sammen ved udsendte bud (cursores)
og en uhyre flåde samles; det er universa militia Danorum;
den giver sit samtykke til planen. Når forfatteren derimod
siger, at Knud senere drog ud med en flåde, hvis mandskab
hverken talte nogen servus, libertus, ignobilis eller senili ætate
debilis, men kun bestod af nobiles, så bruger han her
rigtignok et udansk udtryk for at betegne kongens hærmænd i
modsætning til ledingsbønderneSml. Waitz, anf. st. s. 437., men selve den tanke, at
kongens skibe kun havde en besætning af hans håndgangne
mænd, stemmer meget vel med Sven Agesøns beretning, at
huskarlene fordum hverken havde svende eller tjenere. Om
beretningen iøvrigt indeholder historisk sandhed, vedkommer os
ikke her. Det bør heller ikke overses, at de engelske kilder
om den danske flåde og dens mandskab stadig bruger navnet
„hær“ (here), så det må have været dens egen betegnelse.
Når Sven Ågesøn derfor betragter navnet hærmand som nylig
indført i samme betydning som huskarl, så kan han derved
kun sigte til de i Valdemar I's tid forandrede samfundsforhold,
der udslettede forskellen mellem de selvstændige og de
håndgangne hærmænd.

Vi mangler heller ikke udtrykkelige vidnesbyrd om
kongens mænd omkring i landet. Knud Lavards „levned“
fortæller i anledning af hans drab, at in tempore illo — curia
Roskildis conveniret —, eller som Saxe siger: contracta apud
Sjalandiam nobilium frequentia (p. 637) —; her omfatter curia
åbenbart langt mere end hirden, det er alle kongens
håndgangne mænd (også her „nobiles“), som kommer for at
tilbringe julen med ham, sidde ved hans bord og tage tjeneste
påny for det følgende år, idetmindste stiltiende, ved at være i
hans gård opsigelsesdagen (nyårsdag) over. Efter den norske
hirdskrå læstes denne op i juledagene, og ingen måtte drage
til sit, før kongen forløvede dem alle på den 13. dag. — Da
Erik Emune kom til Ribe, meldte Plog sig hos ham for at få
måle som hans miles; han optages ikke i hirden ved denne
lejlighed, men gør kun en ret gældende. Der siges herom:
Plogus quidam, claro inter Jutos loco natus, tametsi regis
militiam profiteretur, latentes capiti ejus insidias comparabat. Ad
quem Ripam veniens, militiæ titulo stipendium postulabat.
Quo recepto, datum sibi cladis ejus præmium reputabat (p.
665). Her er det klart, at Plog alt forhen var kongens
håndgangne mand, hvorved forbrydelsen bliver dobbelt, rettet mod
kongen som konge og som hans svorne herre; men han plejede
dog ikke som sådan at få sold, thi ellers vilde det være
meningsløst, at han nu havde fået handsel på kongens drab.
Det må da have forholdt sig hos os som i Norge, at
hærmanden kun fik sold, når han gjorde virkelig tjeneste, hvad
enten det var i fred eller fejdetidKonungsskuggja s. 60. Jydske lov 3, 7: hærmænd går i leding på egen kost
oc takæ theræ malæ.. Idet Plog da møder som
Jydsk hærmand for kongen i Ribe og tager måle, bliver han
tjenstgørende huskarl, og af dette nye forhold henter han sin
berettigelse til at dræbe sin herreDette ræsonnement må vel opfattes som en kynisme, Plog har gjort sig
berygtet med: han havde tilvisse lovet kongen sin tjeneste, men den bedste tjeneste,
man kunde gøre den mand, var at slå ham ihjel. Den samtidige Roskildekrønike, der
iøvrigt er så hadefuld mod kongen, kalder Plog en vir deformis (Scr. r. D. I 385)..

Et andet sted fortæller Saxe, at Valdemar lod sin staller
tilligemed hærmændene på Fyn fængsle Magnus Eriksøn som
mistænkt for højforræderi: per N. stabuli sui præpositum
Fionensium militum eum sequi jussorum auxiliis — Magnum
capiendum curat (p. 919 f.).

Kong Nils, siges der, var så sparsommelig, at han kun
holdt 6—7 skjolde: ne patriam sumptuosa clientela ac
voracibus oneraret impensis, quotidianam militiam suam sex aut
septem clypeis, ob exturbanda latrocinia, contentam habuit;
nec petulantiorem regem quam militem egit (p. 616). Når
udgiverne her vil forklare et „skjold“ som en lille afdeling på
nogle få mænd, da er det neppe rigtigt, ej heller forholder det
sig så, at quotidiana militia er hans daglige hofstat. Vistnok
kunde man tænke sig dette udtryk brugt i modsætning f. ex.
til gregarius miles, men her, hvor der er tale om kongens
stilling som miles, som lovens og fredens håndhæver, træder
quotidiana i modsætning til det almindelige opbud, den militia,
der omfatter hele folket, det er efter vort udtryk den stående
hær. Et „skjold“ er da selvfølgelig en større trop, en
afdeling med fælles mærke og mærkesmand (primipilus), altså uden
al tvivl det danske „svet“, som witherlogen kalder afdelingerne;
i Saxes tid begyndte høvdingernes skjoldmærkeDet af Saxe brugte udtryk clypeus står netop i de samtidige kongesegl som
betegnelse for våbenmærket (Thorkelins diplomatarium). at træde
istedenfor eller ved siden af de gamle mærker (signa), der
blev bårne på stang foran høvdingerne. Hvorledes nu
talforholdet var i kong Nils's hær, kan vi selvfølgelig ikke vide, kun
ses det af Saxes ord, dels at 6—7 sveter ansås for en ringe
styrke, dels at det stod til kongen at bestemme antallet.
Retstilstanden i kong Nils's tid var jo iøvrigt også derefterTil denne militia rundt om i landet sluttede sig forøvrigt selvfølgelig
underordnede bestillingsmænd til at varetage den lavere polititjeneste. Der nævnes således
i Valdemars tid observatores itinerum (p. 906), en „speculator“ ved vagterne på vejen
til kongsgården (p. 348) o. l. Stærkodder ytrer sin levende foragt for en præco, der
lever af at fremdrage forbrydelser og angive andre (p. 295)..

Vi finder dog ikke blot kongsmænd rundt omkring i landet,
men også på de danske strømme. Kong Frode, siges der, gav
sin brodersøn Odd potestas maritimæ tyrannidis, eller som det
også udtrykkes: pro tuenda patria gerebat rei nauticæ
summam (p. 182 f.). Odd må have været en meget omtalt
personlighed, thi sagnet har havt travlt med at udmale sig hans
ejendommelige hverv; der fortælles, at han kunde fare hen
over søen uden skib og ved galdre vække storm og uvejr og
vilde sine fjenders syn. Endvidere siges der om ham, at han
var købmændene fjendsk (negotiatoribus atrox), men ærede og
agtede bonden og hans gerning; ja Saxe kalder hans bestilling
ligefrem for vikingefærd: Oddo, cui tunc temporis apud Danos
maxima piraticæ deferebatur autoritas (p. 192), hvorved det
dog må erindres, at han henfører al orlog til piratica. Erik
den veltalende træffer Odd under den danske kyst med syv
skibe, der lå på vagt (p. 195; 197: qui in statione erant).

Her har vi da også uden tvivl nøglen til det mærkelige
sted hos Adam af Bremen i hans beskrivelse af Sælland efter
hvad han selv havde oplevet (IV 6): aurum ibi plurimum.
quod raptu congeritur pyratico. Ipsi enim pyratæ, quos illi
wichingos appellant, nostri ascomannos, regi Danico tributum
solvunt, ut liceat eis prædam exercere a barbaris, qui circa
hoc mare plurimi habundant etc. Dette kan selvfølgelig ikke
forstås efter ordene, thi i de nordiske kilder hører vi intet til
sligt privilegeret sørøveri i oldtiden, end mindre under Sven
Estridsøn; det må her være søvagten, udliggerne, som er
mente, og det er rimeligt nok, at de havde ret til i kongens
navn at opkræve en told af farmændene mod at beskytte dem
i de vanskelige farvande, en ret, der da tidt og mange gange
kan være bleven misbrugt, som Saxes udtryk „negotiatoribus
atrox“ antyder, men som i alle tilfælde er bleven opfattet som
et overgreb fra dansk side. Det samme var jo tilfældet med
den nyere tids sundtold. Mærkeligt er det også, at Adam
udtrykkelig fremhæver, at disse mænd kaldtes vikinger; thi
her har vi vist netop ordets første anvendelse, det var kongens
hærmænd, som lå i vigene den lange sommer for at vogte på
farvandene eller havde sat sig fast på småøerne og holdt udkig
fra vårder eller bakker; vinteren tilbragte de da „under den
sodede ås“. Vi vil da også finde det naturligt, at kongens
kæmper i Jomsborg, der var satte til at bevogte det vendiske
land og dets vigtigste farvand, kaldtes JomsvikingerSml. det eneste sted, hvor ordet forekommer i oldkvaddene (om Sigurd
Fafnes bane):
einn þótti hann þar
öllum betri
vikingr Dana
i verðúngu.

Heraf synes at fremgå, at „vikingr Dana“ har været en stående betegnelse, thi Sigurd
har intet med Danmark at gøre.. Da
landet i midten af det 12. århundrede gik sin opløsning imøde,
måtte private mænd i Roskilde (under Vedeman) påtage sig
dette vikingehverv: propter incursus — apud Roskildiam, W.
auctore, piratica coepit (p. 687).

Endnu et punkt må berøres her, da det har en ikke
uvæsenlig betydning for den danske adels fremvæxt. N. M.
Petersen har tilfulde godtgjort, at kongens hærmænd lønnedes
rned stipendia, måle, pengeløn, ikke med forleninger i
jordegods, således som vi finder det i de store lensrigerBonde, bryde og adel: Saml. afhandl. III 318 ff.; endnu i
Erik af Pommerns proces kunde de danske stormænd enstemmig
afgive det vidnesbyrd, at man i Danmark ikke kendte til
arvelige len, — de personlige derimod var vel kendte. Det er
ikke let at afgøre, hvor gamle disse er, for kongefrændernes
vedkommende kan de følges langt tilbage i tiden, men også
for de højere embedsmænds vedkommende synes de at have
gået op til en fjern fortid. Derimod fortæller Saxe om Erik
Lam, at han gav kongsmændene af det gamle kongelev til
belønning for deres tjenester i kampen mod Olav Haraldsøn,
der havde sat sig fast i Skåne: vetera regum latifundia in eos
maxime, quorum forti opera adversus Olavum usus fuerat, dono
contulit —; quasi ad hoc tantum eas recepisset, ut in alios
largitione transfunderet totasque stipendii loco militibus erogaret
(p. 671). N. M. Petersen fremhæver med rette, dels at der
her er tale om gaver, ikke om len, dels at det nævnes som
noget urigtigt, som han forføres til af sin tyske hustruKongen måtte ved sin tiltrædelse ved ed forpligte sig til ikke at afhænde
kronens ejendomme. Diplom. Flensb. I 260. 370.; men
der må formentlig særlig lægges vægt på, at det er vetera
regum latifundia, det gamle kongelev; thi det er vistnok kun
det, forfatteren vil dadle. Et andet sted vil nærmere oplyse
det. I tronstriden mellem Regner og Harald fordrives denne
sidste, og der fortælles nu, at Regner gav sine mænd de gårde,
som han havde fradømt Haralds, for derved at volde dem
dobbelt sorg og ærgrelse: latifundia eorum, qui cum Haraldo
profugerant, secum stipendia peragentibus partitus est (p. 448).
Men til slig belønning var der da ofte nok lejlighed, såsom
der ikke blot jævnlig førtes indre krige, men også ufredsmænd
blev dømte fra liv og gods eller blev nødte til at give gods
for at købe sig fred af kongenKnud gav 1085 til Lunde domkirke bl. a.: in Seuestathum dimidius mansus,
quem persoluebat pro pace sua Scora, et dim. mansus in Karlabui, quem dedit idem
Scora regi pro pace sua etc. (Thorkelin, Dipl., p. 1).; det var da vist ikke sjældent,
at denne gav dele af det ny erhvervede til sine mænd, særlig
dem, som havde udmærket sig ved den pågældende lejlighed.
Om Knud den store siges således, for at nævne et par
exempler, at han gav Håkon af Stangby (i Skåne) to bols jord,
fordi han først bragte ham efterretning om fjendernes indfald
dér i landet (p. 517), og alt i Bjarkemålet lovpriser helten sin
konge, der har givet ham, manden uden slægt og navn, tolv
gårde (p. 101, anm. tolf bu; S. har gentes: hjon).
Hvad der her er fremsat vil nu formentlig ikke lidet
bidrage til forståelsen af hidtil kun ufuldstændig forklarede
levninger af det 13. århundredes historiske mindesmærker, ligesom
det selv atter af dem vil modtage en yderligere stadfæstelseKinch tillægger Harald Hens formentlige valgkapitulation en afgørende
indflydelse på Vederlogens udvikling (s. 289 fl.); men dette er i fuldstændig strid med
alle kilder. Thi ikke blot er det i højeste måde usandsynligt, at Sven, der giver
lovens historie, ikke skulde have nævnt en så fuldstændig omdannelse af grundlaget
for dens proces, men heller ikke tåler Saxes ord denne fortolkning; thi han taler ikke
med et ord om noget særligt lovområde og det er en meget fejlagtig opfattelse af hin
tids kongevalg, at det skulde have været i hænderne på nogen enkelt stand. Hvad
iøvrigt Harald Hens love angår, da kan vi vistnok trygt gå ud fra, at det forholder
sig med dem som med de norske st. Olavs, de engelske Confessors eller Eadgars love
o. l., navne der ikke betegner særlige, af vedkommende konge først udstedte love, men
indbefatter hele en ældre retstilstand, som man senere, efterat der var kommet brud
på den, ønskede at få tilbageført (se herom Freeman, The Norman conquest, I 462).
Når man således ved Erik Ejegods og de følgende kongers tronbestigelse tog det løfte
af dem at holde Harald Hens love, som Ælnoth fortæller, så lå deri sikkert ikke
andet, end at man vilde tage et udtrykkeligt forbehold mod hele Knud den helliges
ilde sete lovgivning. (Sml. håndfæstningernes stadige tale om kong Valdemars tid.).

I kong Abels forordning, rimeligvis udstedt i Marts 1251
og i håndskrifterne føjet til Jydske lov, hedder det således i
kap. 9: si decurio sine causa decurionem jnterfecerit, teneatur
ad tria mannæ bøtær et ad trinas xl marchas, jta quod prime
cedant heredibus jnterfecti, secunde regi, tercie communitati
curiæ; si autem pedem vel manum uel aliud membrum
amputauerit, secundum quantitatem lesionis satisfaciat, et jnsuper
ad trinas xl marchas teneatur vt prius. På dansk gengives
decurio i en noget senere oversættelse (s. 12) med hof man,
communitas curiæ ved allær garth; også bodens størrelse viser,
at vi her har at gøre med thingliden, „gården“Samling af danske forordninger indtil 1500, i Gehejmearkivets årsberetn. V
9 ff. sml. 2 f..

I en noget senere forordning, der tilskrives kong Kristoffer,
udføres nu denne lovbestemmelse nærmere: si negaverit
(decurio) et lesus probare potuerit per sex testes de withærlogh.
emendet ut prius vel cadat a withærlogh; in contrarium leges
non admittantur; si vero actor in probacione defecerit, reus
septima manu de Witherlogh se purgabit; d. e. negter den
sigtede at have såret sin stalbroder, skal denne føre sex vidner.
om han kan, i så tilfælde er den sigtede fældet uden at stedes
til renselseséd (leges, logh), han må da enten bøde eller gå
af gårde med „niddingsord“. Kan den sårede derimod ikke
føre sex vidner på, at han fik sit sår af den sigtede, kan
denne rense sig med sex mands ed. Det mærkeligste er her
selvfølgelig, at vi har navnet witherlogh i fuld brug så langt
ned i tiden: der er ed af witherlogh, vidner af witherlogh og
den straf at udstødes af witherlogh. I kong Kristoffers
forordning omtales end videre det tilfælde, at en decurio anklages
af en anden for kongen: si negauerit (accusatus), ab
inpeticione regia se purgabit 12 cognatis de witherlogh, si habeat;
alioquin quotquot sibi deficiunt compurgatores de withærlogh,
aliunde sibi assumat de cognatis, — renses han, kan han
siden efter give anklageren sag for falsk påsagn, og denne
renser sig da med 6 af witherlogh eller bøder trende 40 mark
og holder ham skadesløs. Abels forordning har det samme,
men i en mindre klar form: han renser sig med 12 homines
de curia cognati; den danske oversættelse har: 12 mæn af
thæn garth.

Her møder vi da den bestemmelse, at ed af
witherloghmænd sættes lig med ed af frænder; meningen er jo nemlig
tydeligt nok den, at den anklagede tager så mange
våbenfæller som han kan få, indtil tolv, mangler der nogle i dette
tal, suppleres de med hans frænder udenfor samfundet. Det
er det samme forhold, som vi kender af Jydske lov, at ed af
lagsbrødre i købing sættes lig ed af frænder på landet (2,
114: næfnd i kyn — næfnd af hans høgæst lagh, sml. ovfr.
s. 277). At også fællerne af withærlogh uden videre kaldes
cognati, skønt den danske text kun har „12 mænd“, forklares
let af lagets indre beskaffenhed, alle medlemmer var frænder,
de kaldes i Norge hirdbrødre og skal efter Kongespejlet være
som kongens nábornir frændr. Her ser vi da atter, hvor nær
det måtte ligge for det 13. og 14. århundrede at sætte
witherlagh for witherlogh.

Forordningen giver endnu mere. Om den del af bøderne,
som falder til gården, siges der nemlig: quilibet eciam
episcopus cum quatuor discretis de dyocesi disponat de illis xl
marchis attinentibus communitati curie ad commune commodum
uel elemosinam (s. 10). Kristoffer føjer hertil den velkomne
oplysning: (cum 4 discretis in diocesi sua) de withærlog.
Disse udtryk nøder os til at tænke på et samfund, der er
spredt over hele landet og hvis organisation er nøje
sammenknyttet med rigets inddeling i bispedømmer; thi quilibet må
forstås som „vedkommende biskop“ og da naturligt om den,
indenfor hvis stift bøden er betalt og forbrydelsen begået.
Hvad iøvrigt pengenes anvendelse angår, da har den et
sidestykke i hvad der fortælles om Knud den store, at han nemlig
anvender sin tredjedel af bøden for den dræbte hirdmand til
kirken og de fattige (Saxo p. 534).

Vi kommer nu til lovbestemmelserne om drottensvig,
forræderi mod den svorne herre, bestemmelser, der af vore
retskyndige er misforståede på grund af det latinske udtryk
„crimen læsæ majestatis“, som om der var tænkt på
landsforræderi i politisk betydning; loven gælder kun herrens „mænd“
en oprørsk bondehob straffes summarisk. Efter Abel (k. 10)
straffes denne forbrydelse med halshugning og tab af hovedlod
i løsøre og jord. Den danske oversættelse viser, at der er
tale om det gamle drottensvig: — at han ær a høfthings
scathæ ællær vm æræ osv. — (k. 9).

Kristoffer har udskilt disse bestemmelser til en egen
forordning og her føres vi nærmere ind i procesmåden (s. 15).
Anklages nogen for drottensvig, da tilnævner to gode mænd
(qui melioris sunt opinionis), bosiddende i den anklagedes
syssel, 15 mænd af witherlogh, af hvilke den anklagede dog
atter udskyder de 3; de tilbageblevne 12 skal med deres ed
enten fælde eller rense ham. Flertallets ed er hans dom; er
der stemmelighed, tages tre andre (meliores) til og der vil da
blive et flertal. Dette gælder ikke blot anslag mod kongen,
men også mod bisperne, hertugen og det kongelige hus
(„herrerne“).
At der her kun er tænkt på hærmænd, ligger i, at det
er nævn af witherlogh der skal dømme; at det er hærmænd
over hele riget, deri, at processen er knyttet til syslet. Dette
præciseres nærmere i lovens slutning: qui impetitus fuerit
synnan aa, ibidem se purgabit, qui northan aa, eciam ibidem
se purgabit; set Fionia pro 2 sysel, Sielandia pro tribus sysel
et quelibet smalandarum pro 1 sysel computabitur, et quilibet
in smalandis constitutus in episcopatu ubi eum rex citaverit,
sese purgabit. Disse slet konciperede bestemmelser falder i
to grupper, af hvilke den ene sigter til rettergangen, den anden
til nævnet. Rettergang finder ordenligvis sted i det stift,
hvor den anklagede bor og hvor, som vi så, bøderne skal
fordeles; en undtagelse gør dog Jylland, der kun deles i to
(efter landsthingene), norden og sønden å, og småøerne, for
hvis vedkommende kongen frit kan vælge bispedømme til
processens førelse (altså Sælland eller Fyn). Nævnet derimod
tages af syslet, og til den ende bemærkes, at Fyn regnes for
to, Sælland for tre sysler; på øerne var sysseldelingen næsten
helt kommen af brugI Kirkehist. saml. VII 869 fl. [ovfr. s. 235 ff.] har jeg eftervist sysselgrænserne
på Sælland ved hjælp af et Marieskud, der af Absalon fra Vester- og Medelsyssel
lægges til Ringsted, medens et Margreteskud (hvis navn dog ikke kan være ældre
end gavebrevet, siden den hellige Margrete først ved den tid opdagedes) for 13
herreder i det østlige Sælland lægges til hendes fremtidige hvilested, Roskilde fruekirke;
man kan heraf slutte, at disse sidste udgør det gamle Østresyssel, hvis navn kendes
anden steds fra. Joh. Steenstrup har ikke fundet dette bevis tilstrækkeligt (Studier
s. 17 f.); enhver vil let kunne efterse stederne..

Også Erik Glipping har (1276) givet en forordning om
drottensvig (s. 15 f.). Her er det især af vigtighed at lægge
mærke til en gradsforskel i begrebets anvendelse og den dertil
svarende forskellige straf. For højforræderi i sin værste form,
anslag mod herrens liv (in mortem domini), skal bødes med
liv og hovedlod; de mindre graverende former af utroskab
skal derimod kunne bødes med penge; i begge tilfælde renses
den anklagede ved ed af tolv mænd de suo worthel. Endelig
tilføjesDenne tilføjelse hører ikke til loven, men er afskriverens historiske note; thi
i loven siges aldeles klart, at der i de 3 tilfælde skal tilnævnes tylvt af kongen. Hele
loven er en indrømmelse fra dennes side, idet han går ind på at opløse begrebet
drottensvig og mildne straffen for de mindre graverende former; til gengæld forbeholder
han sig aldeles korrekt efter landslovens analogier som sagsøger at tilnævne tylvten;
såsnart man helt eller tildels opgav hirdlovens strænghed, måtte man gå over til de
almindelige loves standpunkt., at der var uenighed mellem kongen og flertallet af
hans mænd, om disse sidste skulde vælges af ham (som nævn)
eller af de anklagede (som logh).

Hermed må sammenlignes samme konges forordning af
året 1282; her siges nemlig, at ingen skal kunne miste sin
jord, nisi pro crimine l. m. convictus fuerit cum juramento de
worthæl (dansk: wthæn han forbrythær seg aa mooth hærskab
oc worder igeen drewæn j logh aff worthældGeheimeark. årsber. II 6. 8.).

Der kan selvfølgelig ingen tvivl være om, at dette
worthel står i nærmeste forhold til witherlogh; der er tale om
samme forbrydelse som i de foregående kongers forordninger,
dens opfattelse er kun bleven lidt lempeligere under adelens
voxende magt, det gamle overleverede begreb drottensvig
underkastes en analyse, og formentlig mildere former får en mildere
behandling. At kongens „mænd“ samtidig skulde have
opgivet at dømmes af deres pares, eller at tage logh af dem,
kan der selvfølgelig ikke være tale om. Worthel kan altså
ikke falde udenfor witherlogh. Hint lovsted er imidlertid bleven
genstand for en misforståelse, der har ført til at betragte
worthel som ensbetydende med fjerding. Sætningen: debet se
purgare cum 12 hominibus nominatis, sed tres assumantur de
quolibet worthæl (s. 16), er nemlig bleven opfattet som bevis
på, at den helhed, af hvilken nævnet tages, havde 4 worthæl.
Men stedet må forstås efter den foregående lov af Kristoffer:
der tages 3 til (de 12) af vedkommende (sml. ovenfor: quilibet
episcopus) worthæl, — hvis nemlig den anklagede forkaster
nogen af dem. Men herefter svarer worthel i denne lov til
syssel i den tidligere, det må betegne den del af witherlogen,
som er knyttet til et syssel.

Ved en undersøgelse af ordet worthel, hvis betydning ikke
kan være os ligegyldig på dette sted, kan vi ikke blive stående
ved en formentlig lighed med det tyske urtheilHvidtfeldt (Chronologia I 364) giver følgende forklaring: worthel: at han heller
og hemler hans ord og hvad som siges med ed.; vi må
opsøge det i sine ældste former. De ældste håndskrifter, der
nu har bevaret det, er danehofsdommen af året 1285, som
haves i original, og håndfæstningen af året 1282 i Ribe
Oldemoder, der kun er få år yngreSuhm X 1024. Michelsen, Urkunden, 112 1 f. O. Nielsen, Ribe Oldemoder, s. 27.. I dommen skrives ordet nu
worthæld, og i kapitelsbogen worthhæl; de øvrige håndskrifter
synes at være 100 år yngre, de skriver worthæld, worthælde,
orthelde o. l. Den oprindelige form er da uden al tvivl
worthhæld, der neppe er andet end en omlydt form for worth-hald
(varð-hald), en vagt, et vagthold. Denne forklaring synes at
finde en direkte bestyrkelse i slutningen af kong Kristoffers
konstitution om drottensvig: set si aliquis furiosus in stacione
aliqua se suspenderit vel interfecerit aliquo modo, heredes
ipsius hereditatem eius percipiant. Si vero aliquis pro nequicia
captus se jugulauerit vel interfecerit, porcio capitalis sua fisco
applicabitur. Der kan her ikke være tænkt på et selvmord i
det øjeblik hærmanden er på vagt, det egnede sig mindst af
alt til at afgive en formildende omstændighed; udtrykket „in
statione“ må tvertimod betegne hærmandens normale forhold
i tjenestetiden, modsat det at være fængslet og sat under
tiltale; dette har man kunnet udtrykke ved „in statione“, fordi
vagtholdet var den mest karakteristiske tjeneste; også Odds
skibe under den danske kyst sagdes at være in statione. Fra
tjenestetiden er da navnet gået over på afdelingernes (sveternes)
medlemmer i almindelighed. Inddelingen i fjerdinger, som
Sven Ågesøn går ud fra, er af en helt anden art; den gælder
såvel kongens huskarle, der deles i fjerdinger efter deres plads
over borde, som enhver anden trop (svet, worthhæld, clypeus),
skibsmandskabet, hver by, hvert herred osv.

Tilbage at omtale står da endnu den før antydede dom
fra danehoffet i Nyborg 1285, der ligeledes nævner worthhald.
Sagen drejede sig her som bekendt om Als og en række
krongodser i Sønderjylland, som hertugen gjorde fordring på, men
kong Erik hævdede for riget og kronen. Det bestemtes nu,
siges der, at der skulde tilnævnes 12 kyndige mænd af riget,
for at de kunde afgøre, hvem de omstridte ejendomme med
rette tilhørte: ex provisione et consilio meliorum regni Dacie
— super dicta terra A. — per publica instrumenta, taliter
extitit ordinatum legaliter et provisum, quod juramento 12
virorum discretorum de regno Dacie, cujusmodi juramentum
Worthaeld vulgariter nuncupatur, decerneretur et probaretur,
ad quem ipsorum dicta terra et bona deberent de jure
pertinere. At juramentum, således som det almindeligvis skerHvidtfeldt, anf. st. Stemann, Dansk retshist., s. 174.,
ikke her kan gengives ved ed, fremgår af hele sammenhængen;
koncipisten har her ligesom i håndfæstningen 1282 (se
ovenfor) tænkt på logh, der i betydningen ed almindeligvis
gengives ved juramentum; men her har det havt betydningen
nævn, som heller ikke er så sjældentJydske lov 3, 64: næfnd i hæreth — — i then logh., og skulde altså have
været oversat ved nominati e. l. — Dette aktstykke er da så
langt fra tilhinder for den fremsatte opfattelse af worthhald,
at det tvertimod giver os et nyt og værdifuldt bidrag til
opfattelsen af witherloghens overordenlige betydning i politisk
henseende. Rigets højeste domstol fremgik af dette samfund,
den kunde endog dømme kronen og dens modpart imellemOgså 1295 aflagdes der på danehoffet „worthhælds ed“ om gods (Hvidtfeldt
II 26)..
Interessant er det endvidere at se processens gang og
afslutning. De tolv tilnævnte mænd blev ikke enige, eden blev da
selvfølgelig aflagt af flertallet; dette bestod af 10 mænd, af
hvilke 3 var fra Jylland, 3 fra Skåne, 2 fra Sælland, 1 fra
Fyn og 1 fra Låland; de to dissenterende har da uden al
tvivl været fra hertugdømmet. Da eden var aflagt til fordel
for kronen, udstedtes dommen, ikke af nævnet, men af rigets
biskopper, dog med undtagelse af ham fra Slesvig, der da
uden tvivl ligeledes har havt en afvigende anskuelse. Dommen
forkyndes at efterleves under bands straf; herved mindes vi
om Knuds foranstaltning, at huskarlestævnets dom, når den
gik ud på at jage nogen af gårde med niddingsord, skulde
stadfæstes ved alle bispers bandlysning (Saxo p. 532).

Arild HvidtfeldtChronologia I 363 ff. har ikke forstået den ved afgørelsen
fulgte fremgangsmåde; han oversér aldeles forskellen mellem
de tolv tilnævnte og de ti sværgende mænd og siger i sin
gengivelse af dommen, at de ti (navnlig anførte) tilnævntes i
henhold til en lov, der krævede tolv! Dette må gøre os
mistænksomme mod hans korte uddrag af danehofsdommen fra året
1287 over kongemorderne, hvor vi desværre ikke har det
originale aktstykke til kontrol. Hvidtfeldt refererer denne dom
således, at der, efterat de høje herrer nogen tid havde været
„uens under dem selv“, omsider tilnævntes grev Otto, Vitslav,
de holstenske grever og 27 gode mænd „det at ransage og
sværge om, hvem hans faders manddrabere og banemænd var“,
— hvorved da de ni navngivne blev „dømte til banemænd og
for den sags skyld fredløse at være og deres gods forbrudt“.
Dommen stadfæstes senere af kejser Rudolf af Habsburg, og
bisperne bandlyser de fredløseChronologia II 3. Script, r. D. VI 292..

Paludan-Müller har med et rigtigt blik søgt forklaringen
til denne akt i witherlagsretten; men han tager uden al tvivl
fejl i at dele de 27 gode mænd i 9 hold efter de dømtes
antal, så der kommer en sagsøger og to vidner på hver i
henhold til lovens ældre bestemmelserOversigt over vidensk. selsk. forhandlinger 1867, s. 58 ff.; thi som det af det
foregående fremgår, var denne procesmåde afskaffet ved de
sidste kongers forordninger, ligesom det vanskeligt vilde kunne
fås ud af Hvidtfeldts ord (grev Otto — og 27 mænd; de
skulde alle ransage og sværge). Vi må derimod uden al tvivl
opfatte forfatterens ord i henhold til den misforståelse, han
gør sig skyldig i ved processen to år i forvejen, og altså
antage, at dommen kun har udsagt, at de nævnte mænd svor
de ni sagen på, hvorved dommen eo ipso var fældetDette siger også den ældre Peder Olsen: juratum est a 27 viris nobilibus, dom.
— veros esse regis E. interfectores (Scr. I 188)., uden
at der tages hensyn til, at der samtidig havde været et
mindretal, som svor i modsat retning. Det ligger da vistnok nærmest
at antage, at der i dette tilfælde har været tilnævnt tre tylvter,
væsenlig vel fordi så mange og det fra alle landets egne var
indviklede i sagen, så man f. ex. har taget en tylvt fra hver
af rigets tre hoveddele.

Det mødte som bekendt levende indsigelse, at denne
fremgangsmåde i dette tilfælde var bleven fulgt, ligesom der
ses at være gået brogede forhandlinger forud for dens
anvendelse. Hvad modstanden støttede sig til må vel have
været følgende. Allerede 1276 havde det mødt modsigelse, at
kongen, samtidig med at han gik ind på en formildelse af
straffen for visse arter af drottensvig, i lighed med den
almindelige proces tilskrev sig selv ret til som sagsøger i slige
tilfælde at tage nævnet ud, istedenfor at dette forhen var sket
ved uvildige mænd; men man må dog dengang have taget
imod loven som den var, som et afdrag på fordringen, da den
ses at være formelig udstedt og godtykketPal.-Müller (anf. st. s. 61) har vel udtalt sig for det modsatte, men hele formen
vidner derimod og det ligger nærmere at tage slutningen som et fortællende tillæg.. Men det var
klart, hvorhen kongsmændene sigtede: de vilde opløse hele det
gamle, særlig forpligtende troskabsforhold til kongen som deres
„herre“ uden dog selvfølgelig at give afkald på de rettigheder,
som var opnåede i kraft af det, de vilde ikke mere sidde
borgesæde osv. Sager om kongemord skulde derfor behandles
som manddrab, ikke som drottensvig, og selv om det blev
svoret nogen på, skulde han i henhold hertil kunne rense sig
med ed i kønDette var efter Hvidtfeldt de fredløses bestandige fordring. II 5. Sml. Jydske
lov 1, 1. 2, 9.. Det var en fordring, men det var ikke nogen
lov, en påstand, som kongen 1276 havde tilbagevist for det
ublodige drottensvigAt den gamle lov af Erik Glipping fastholdtes til det sidste, ses på det mest
evidente af hertug Valdemars brev af 31. Marts 1286; her anerkender han nemlig
kongen for sin herre og går ind på, at „gør vi noget vitterlig herimod eller det kan
os overbevises effer fædernelands lov og brug hemmelig at have skaffet, da skal
alt vort len og gods derved være forbrudt — tilmed at straffe os på livet efter retten
— vi tillader hermed, at Danmarks prælater må lade forkynde kirkens band over os“., og som hans søn ikke kunde indrømme
også for dets mest graverende form. Striden fik da heller
aldrig nogen anden afgørelse end at dommen holdtes ved magt,
selv om kongen senere fandt sig i, at den blev afsagt nok
engang under noget modificerede formerPal.-Müller, anf. afh..

De sikkert ikke uvigtige konsekvenser i retshistorisk
henseende, som turde ligge i det her fremdragne, skal ikke videre
forfølges. Derimod skal der til slutning gøres opmærksom på
den såkaldte brødreliste i de spredte optegnelser fra 12. og
13. århundrede, der nu i almindelighed sammenfattes under
navnet „kong Valdemars jordebog“, da også den formentlig
her vil kunne finde sin fulde forklaring.

Denne liste (jordebogen s. 84—88) er som bekendt
således indrettet, at der nævnes en række af omtrent 200 navne,
fordelte under Jyllands sysler, (Utland), Fyn og Sælland,
samlede i grupper på tre og flere under benævnelsen fratres. Ikke
få af disse mænd er kendte anden steds fra, der nævnes en
kong Knud og 8 bisper, desuden adskillige verdslige stormænd,
tilhørende landets første ætter. Takket være O. Nielsens og
J. Steenstrups nøjagtige undersøgelserUdg. af jordebogen, indl. p. XXI ff. Studier s. 458 ff. Begge har overset
Nigles Net under Sallingsyssel; det er Nicolaus Noit, N. Bos (Saxo 819. Thorkelin I
29. J. E. Larsen, Saml. skr., I 235). Måske må det være mig tilladt på dette sted at
indskyde et andet lille bidrag til jordebogens rette fortolkning, da der ellers neppe
vil frembyde sig nogen lejlighed dertil. S. 39 står: hwat sum thær ær yuyr takæt
thet ær kununglef mæth boui jngy suns aluær; skulde det ikke simpelthen være ål-ver,
ålefiskeri? Sml. Steenstrup s. 388 ff. kan det nu vel ansés
for afgjort, at hovedstammen er optegnet i Knud VI's tid og
før biskop Nils af Viborgs død 1191, medens den på den
anden side må være fortsat et stykke ind under Valdemar II's
regering. Det er endvidere eftervist, at visse grupper
indeholder kødelige brødre, men for de flestes vedkommende kan
det ikke forudsættes, enkelte synes fjernere beslægtede, andre
slet ikke. Paludan-Müller (og efter ham Steenstrup) har da
også holdt for, at vi her måtte have et eller andet broderskab
for os, eller vel rettere en afskrift af et broderskabs
medlemsliste, hvis original har været ført i længere tid med
optagelse af nye medlemmer og tidligeres afgang. Dette
broderskab måtte efter navnene at dømme have tilhørt landets
fornemste kredse. Der er dog én omstændighed, som synes
at tale imod, ligefrem at kalde det hele for et broderskab, den
nemlig, at navnene sammenføres 3 og 3 som fratres; var de
alle brødre, vilde dette jo være overflødigt; vi vil neppe i
noget andet broderskab fra middelalderen genfinde dette
således. Efter det foregående siger vi derimod neppe for meget
ved at påstå, at vi her har en levning netop af witherloghens
gamle matrikel. Vi finder her en opstilling efter sysler, der
spillede en fremragende rolle i tilnævningen af dommere; vi
finder bisperneAt bisperne tillige var landets ypperste høvdinger fremgår tydeligt nok af
love og fortællinger fra hele den ældre middelalder; på Vendertogene er det jo tildels
dem, der fører flådens forskellige afdelinger. At dette ikke var tilfældigt ses f. ex. af
en bestemmelse af biskop Gunner af Ribe (1233, Oldemoder, s. 22): bønderne skal føre
fødevarer til stranden quociens vocati fuerimus — cum navibus nostris et nautis
nostris vel cum equis nostris extra Juciam., der tilligemed hærmændene skulde råde for
bødernes anvendelse og deltage i dommens udfærdigelse; vi
finder Jylland og øerne uden SkåneSkåne synes i flere henseender at have indtaget en særlig stilling i riget.
Hertil kan dog kun i mindre grad regnes den af J. Steenstrup anførte omstændighed, at
der var præfekt i Lund (s. 44 f.); thi dette er den helt almindelige latinske betegnelse
for de kongelige embedsmænd hvorsomhelst i riget, i lighed med almindelig evropæisk
sprogbrug., ligesom i Erik Glippings
forordning, og vi finder endelig en sammenstilling, der stemmer
vel med betegnelsen cognati. Hvad grupperingen som fratres
angår, da står vi temmelig værgeløse lige overfor en liste, der
tydeligt nok er en slet afskrift af en langt ældre original; det
er umuligt at sige; om tretallet oprindelig har været
gennemgående, så den første form er forstyrret, overalt hvor der
forekommer flere, eller der virkelig fra først af har været grupper
på flere fratres; når hensés til, at der ved den første siges:
isti tres fratres, samt at der under Sønderjylland kun
forekommer to grupper på flere end 3 (nemlig 4), hvortil grunden
naturligt kan søges i, at de snart efter udgik af rigets
almindelige „matrikel“, så har vistnok tretallet den største
sandsynlighed for sig. Også i en anden henseende ligger det nær at
antage afskriften for mangelfuld; der synes ingen tvivl at
kunne være om, at flere af rigets biskopper har været
medlemmer, at Knuds broder Valdemar enten som hertug eller
som konge må have været nævnt på dette sted, og at
opstillingen f. ex. under Sælland må have været omhyggeligere
og mindre summarisk. Afskriveren har da enten ikke kunnet
læse overstregede navne, eller der har været raderet i
originalen for at skaffe plads til nye, eller han har ikke brudt sig
om at få noget helt ud af det, men havt et andet mål for
øje; så meget synes vist, at der fra dette lille stykke falder
et højst uheldigt lys enten over den ved håndskriftets affattelse
fulgte fremgangsmåde eller det materiale, der har stået til
skriverens rådighed.

Grupperingen af tre og tre som fratres har sit sidestykke
i bestemmelserne for rigets ledingsvæsen, som vi kender dem
af Jydske lov. Tre gårde af en mark gulds vurdering hver
udgjorde et havnelag, og dets medlemmer kaldtes havnebrødre;
når de enkelte gårde var delte, kunde laget komme til at
omfatte flere. Et antal havner udgjorde da atter et „skib“
(navigium, navis) under en fælles styremand. Det ligger nær at
antage, at også hærmændene har været delte i grupper, hvis
medlemmer ligesom havnebrødrene skiftedes til at udfylde en
fælles plads, hvad enten der nu herved har været tænkt på de
egenlige krigerske idrætter eller forhold ved thinget e. l.;
nærmest ligger det vistnok at tænke på forpligtelsen til „at
sidde borgesæde“ på kongens huse, en forpligtelse, som kongens
mænd 1284 søger at skyde fra sig i fredstid. Vi mindes
herved den tyske konge Henrik I's bestemmelse for Saxernes
hærmænd, én af ni at ligge i hans borge.

Sven Agesøn siger om Absalon, at han fremsøgte og fik
optegnet den gamle Witherlogh „in exiguum quoddam volumen,
velut in matriculam“ (Scr. III 142). Heri var der tillige givet
en historisk indledning om lovens oprindelse og dens skæbne
gennem tiderne, især dens forandring under kong Nils. Skulde
der da ikke i denne „matrikel“ tillige have været en fortegnelse
over de dalevende brødre; eller var dette måske endog den
første begyndelse til hele optegnelsen, det der gav anledning
til det øvrige? —

Da Sven ved året 1187 skrev sin korte Danmarks krønike,
ytrede han om Knud den store: hic primus — leges condidit
castrenses, quas pro modulo ingenioli deinceps libabimus (Scr.
I 54); dengang har da uden al tvivl Absalons matrikel været
affattet. Der siges endvidere i indledningen til loven, at Absalon
udførte dette i forening med sin „fostersøn“ kong Knud; dette
tyder på en endnu tidligere tid; thi der kan vel intet
spørgsmål være om, at det jo netop var et moment i Absalons
opfostring af den unge konge — (kronet som 7års dreng 1170)
— at give ham agtelse for det fra fædrene nedarvede, og
særlig at opdrage en alvorlig og retfærdig dommer, en stræng
lovens håndhæver i ham; den omstændighed, at Knud selv er
opført i fortegnelsen, tyder i alle tilfælde også på tiden før
kong Valdemars død; om derimod hans „frater“ Kristoffer er
hans kødelige broder af dette navn († 1173) er vel mindre
sikkert, men efter det anførte ikke utroligt; udarbejdelsen vilde
da falde i tiden 1170—73. Forholder det sig således, da
nødes vi til at antage, at Knud har dannet en undtagelse fra
reglen ved at optages i loghen som dreng, ligesom hans kåring
og kroning jo alt var i stærk strid med det overleverede.



IV.

Våbenéd. Våbentag.

Undersøgelsen af våbenedens oprindelige betydning og
forskellige former har fået et nyt udgangspunkt ved prof. S.
Grundtvigs bekendte afhandling „om de gotiske folks Våbenéd“;
K. Maurer i München har hertil føjet værdifulde bidrag i sin
anmeldelse: „über das vápnatak der nordischen rechte“Oversigt over vidensk. selsk. forhandlinger 1870. Germania XVI, 1871.. Det
ligger dog i sagens natur, at et spørgsmål af den art, når det
først er fremdraget og stillet i et nyt lys, ikke så let kommer
til ro igen; tanken sættes i bevægelse i mange retninger og
man fristes uvilkårligt til at søge nye synspunkter for de
partier, som man ikke finder tilstrækkelig oplyste; resultatet kan
da blive, at man fjerner sig også fra det, der først forekom
en vel begrundet, og tilsidst lander i en noget forskellig
opfattelse af selve hovedpunkterne. Det er en således
fremkommen tankerække, der i det følgende skal udvikles.

S. Grundtvigs afhandling er rettet på 3 forskellige
fænomener i vore forfædres retsliv: våbeneden (juramentum per
arma sua), våbentaget (collisio et contactus armorum) og
sværdtaget (sverdtaka). Våbeneden eftervises at have været kendt
af alle gotiske (germanske) folk; der lægges vægt på, at det
overalt er den sværgendes eget våben, hvormed den aflægges,
og dens betydning søges deri, at guddommens hævn udæskes
over menederen: at han måtte lide den forsmædeligste død,
den at falde for sit eget våben. Med hensyn til våbentaget
opstilles derimod den påstand, at det er den mest storslåede
form for våbeneden, den, hvorved hele thingalmuen stadfæster
de tagne beslutninger. Sværdtaget endelig udelukkes aldeles
fra denne række af beslægtede fænomener som fremgået af en
helt anden tankegang: eden aflægges her ikke på den sværgendes
eget, men på herrens våben.

K. Maurer deler nu ganske forfatterens opfattelse af det
første og sidste punkt; han anerkender det klare og højst
velkomne lys, der ved fremstillingen af våbeneden er kastet over
en hel række hidtil kun halvt forståede historiske
mindesmærker, og han mener afgjort at kunne slutte sig til en
afvisning af sværdtaget i denne forbindelse. Derimod rejser han
lignende vægtige indvendinger mod at opfatte våbentaget som
en ed, han mener at burde udskille det fra våbeneden på
samme måde som sværdtaget, som ikke mindre fremgået af
en helt anden tankegang, lige så ældgammelt, men helt igennem
uafhængigt af våbeneden.

Idet vi nu vender os til selve de historiske vidnesbyrd
må det strax bemærkes, at der her ikke så meget skal lægges
vægt på fænomenernes udbredelse, der turde være slået fast
ved det af Gr. samlede righoldige materiale, som på en nøjere
granskning af de kildesteder, der er af betydning for begrebernes
fastsættelse, og det både med hensyn til deres pålidelighed og
deres rette fortolkning; og fremfor alt vil det komme an på
deres rette gruppering.

Vi må da begynde med at gøre indsigelse mod det punkt,
hvor enigheden mellem Grundtvig og Maurer er fuldkommen,
våbenedens betydning for den sværgende. Gr. siger derom:
— derfor er heller ikke Grimms andet alternativ: at sværdet
måske kaldtes til vidne som betegnelse af den straf, der skulde
ramme menederen, udtømmende eller nøjagtigt, da det, uden
iagttagelse af, at eden knyttes til menederens eget våben,
fattes den væsenlige bestemmelse af straffen, der ikke er den,
at han må falde for våben i fjendehånd; — men den sværgende
knytter her den ved hans edsbrud betingede forbandelse til
sine egne våben: at de skulle negte ham deres bistand, når
han trænger mest til dem, ja at de skulle vende sig imod
ham selv, så at han må falde for sine egne våben (anf. st.
s. 89 f.). Maurer føjer hertil: mir scheint dieser nachweis in
glänzendster weise gelungen, und damit ein ebenso werthwolles
als sicheres ergebniss für die germanische rechts- und
religionsgeschichte gewonnen (anf. st. s. 319).

Hvad hovedsagen angår, vil der vel heller neppe kunne
være nogen tvivl om dette punkt, efterat det først engang er
fremdraget og eftervist, det nemlig, at den sværgende udæsker
hævnen for menéd at ramme ham gennem det våben, han
sværger med; men det kan efter min mening ikke gå an at
fortolke det så vidtgående, som de to lærde er enige om: der
kan kun være tænkt på, at sværdet skal negte menederen sin
tjeneste, ikke at det skal være hans egen bane. Det bliver
nødvendigt at dvæle ved dette punkt, fordi det får en ikke
ringe betydning især for Maurers senere bevisførelse m. h. t.
våbentaget.

Grundtvigs fortolkning er neppe tilstrækkelig afhjemlet og
den har alle analogier imod sig. Når der i Haderslev bylov
siges, at den fremmede skal sværge med fod på hjulsnav,
isted eller skibs bord, og Åbenrå skrå, efterat have anført det
samme, hertil føjer: pedester apud lanceam suam, så er det
jo klart, at denne sidste ed ikke kan være af nogen anden
natur end de første og navnlig ikke være mere højtidelig i
sin form, altså knyttet til stærkere forbandelser; tvertimod,
skulde man slutte noget af den måde, hvorpå fordringen
fremsættes, vilde det vel snarere være det, at våbeneden var af
ringere værd, så man kun nøjedes med den, når intet andet
havdes, når manden var en „spydmand“ (Eriks sæll. lov 1, 48).
Dette kan jo imidlertid være en underordnet omstændighed,
opstået i en senere tid; hvad der derimod øjensynligt fra først
af har været meningen med denne ed — og da den
fastsattes, må den vel antages at have havt en bestemt mening
— er, at den fremmede forpligter sig ved det, han har sat
sin fortrøstning til på vejen, vogn, hest, skib eller spyd, for
at udtale det ønske, at det måtte svigte ham og derved føre
ham i fordærvelse, om han sværger falsk.

Ikke mindre klart fremgår denne opfattelse af selve det
kildested, der er bleven hovedbevisstedet for våbenedens
kvalificerede betydning, nemlig Sigruns forbandelse over sin broder
Dag, da han havde dræbt hendes mand og derved brudt sin
ed til ham. Parallelen mellem Völundarkviða 33, hvor eden
tilbydes, og Helgakviða Hundingsbana II 31—33, hvor dens
straf forkyndes, er uimodsigelig og har alt været Finn
Magnusen påfaldende; der er (oprindelig vistnok begge steder, Gr.
s. 91) tale om en firedobbelt ed: ved skibets bord, hestens
hov, skjolderand og sværdseg, og straffen svarer dertil: „ej
skride det skib, der bærer dig, om end der er bedste bør; ej
løbe den hest, du rider, endog dine fjender sætter efter dig;
— ej bide det sværd, som du drager, det skulde da være, at
det sang over dit eget hoved! da vilde Helges død være
hævnet på dig, hvis du blev en ulv i skoven, uden eje og
uden glæde, henvist til ådselføde!“ Det synes indlysende, at
man ikke kan bruge dette lidenskabelige udbrud som
videnskabeligt bevis i alle sine enkeltheder. Utvivlsomt er det, at
Sigrun ansér det for en følge af edsbruddet, at broderens skib
og hest skal negte ham deres tjeneste, og at sværdet på
samme måde skal være døvt i hans hånd; men det er digtets
naturlige overdrivelse, et lidenskabeligt tillæg til den gængse
bandformel, når hun går videre og ønsker, at sværdets døvhed
skal gælde alle, kun ikke ham selv, den forbandede! ligesom
det er digtets overdrivelse, at han skal omskabes til en ulv i
ødemarken, — den virkelige verden nøjes med at udstøde
menederen af samfundet.

Før vi imidlertid går videre i undersøgelsen af de
analogier, der formentlig forbyder at tillægge våbeneden en
kvalificeret betydningDen i en vis henseende nærmest liggende analogi, nemlig ed „at bóki“, som
afløser våbeneden, skal her ikke nærmere berøres, da den udspringer af en anden
religiøs opfattelse; dens mundheld er iøvrigt i fuld overensstemmelse med det ovenfor
fremsatte: „hjælpe mig så Gud og denne bog“., skal vi endnu henvende opmærksomheden
på den påfaldende stadfæstelse, Grundtvigs fortolkning har
fundet hos Nestor, i den russiske krønike. Hvad der især
giver disse steder deres betydning er den omstændighed, at
de indeholdes, ikke i forfatterens egne fortællinger, men i de
traktater, som han har opbevaret fra første halvdel af det 10.
århundrede og som er afsluttede af de nordiske eller dog
halvnordiske høvdinger med Grækerne i Konstantinopel.

Der er opbevaret to traktater og i begge omtales
våbeneden som en stadfæstelse fra hedningernes side; men her må
vi dog strax lægge mærke til en ikke uvæsenlig forskel. I
den fred, som Helge 911 sluttede med kejserne Leon,
Alexander og Konstantin, hedder det nemlig, at Russerne har
stadfæstet den ved ed, aflagt på deres våben, „efter vor lov“,
„efter vor nations lov og skik“; der påkaldes ingen hedenske
guder, Russerne siger kun: „vi, der også er fra Gud som Guds
skabninger“. En menneskealder senere sluttede Helges søn
Ingvar derimod en ny traktat med Grækerne (944), og her er
eden og hele det religiøse forhold fremstillet ganske anderledes:
„hver den fra det russiske land, som vil forstyrre sligt
venskab, — er han ikke døbt, da skal han hverken have bistand
af Gud eller af Perun, og hans eget skjold skal ikke beskytte
ham og han skal falde for sit eget sværd, sine egne pile og
øvrige våben, og han skal være træl i al evighed i den
tilkommende verden —“. „Og de ikke døbte Russere aflægge
deres skjolde og blottede sværd, deres armringe og øvrige
smykker og gøre ed på alt hvad der står skrevet på dette
papir.“Grundtvig s. 94 f. Nestor, ved C. W. Smith, s. 36 ff. 45 ff. Annal. f. nord.
oldk. 1853, s. 254. 258. Det kan ikke undgå vor opmærksomhed, at den
nordiske nationalitet her alt er undergået en betænkelig
forandring, Russer og Slaver havde delt ondt og godt i mange
tider, og den tid var forbi, da Helge lod Russerne få silke
sejl, men Slaverne bomulds, der revnede undervejs, så de
udbrød: „lad os holde os til vort sejldug, netteldug passer ikke
for Slaverne!“Nestor, a. st. s. 36; fortællingen er sikkert efter en gammel folkesang, der
gjorde sig lystig over de indfødtes første forsøg på at følge vikingerne over det Sorte
hav; Nestor vilde neppe have fundet det som tradition på sin tid. Russerne betænker sig ikke på at påkalde
Slavernes gud Perun, og de har antaget en så unordisk skik
som den at aflægge deres våben og smykker, før eden bliver
fremsagt. Edsformlen har da også i alt væsenligt tabt sin
oprindelige mening, og skønt vi endnu genkender det nordiske
præg i sammenstillingen af skjold og sværd, så er dog hele
forbandelsen så isprængt med barbarernes forestillinger og
billeder, at vi ikke mere kan bruge nogen enkelthed som kilde
for vort kendskab til Nordboernes tankegang.

Ét fremgår der dog heraf, såvel som af kvaddet om
Sigrun, at nemlig formlen for våbeneden let fra kun at
nedkalde en unddragelse af al hjælp for menederen, potenseredes
til den positive form, at udæske selve den forsmædelige død
for egne våben over den ménsværgende; thi det har altid
været så og det ligger i sagens natur, der vil blive uforandret
under alle kulturforhold, at den, som lover og sværger noget,
er tilbøjelig til at forstærke sine udtryk det mest mulige, alt
i forhold til sin sindsstemning, sin egen indre overbevisning
og sin trang til at få modtageren til at fæste lid til hans ord;
kvaddene i Edda giver jo exempler nok derpå, der findes eder
af høj poetisk skønhed uden at de dog vil kunne henføres til
bestemte gængse former; selve den ed, som skal hævnes så
frygteligt på Dag, er aflagt

at in u ljósa
Leiptrar vatni
ok at úrsvölum
Unnar steini!

Vi vil herefter være berettigede til at afvise Maurers tanke
at forklare eden ved dommerens sværd og i den vårdnedes
hånd (in manu liti sui) som paralleler til den antagne
forklaring af våbeneden: der tod durch die hånd des eigenen
hörigen, — der tod ferner durch das schwert des richters dürften
wohl dem tode durch die eigenen waffen als gleichartig an
die seite treten — (s. 319). Eden i den vårdnedes hånd står
tvertimod jævnsides med de almindelige edsformer: så sandt
hjælpe mig! — straffen for menéd tænkes her i form af et
troskabsbrud fra dens side, der skulde være manden til støtte
ligesom hest og sværd; når trællen myrder, er det en skænsel
for den, det træffer, men litus er edfæstet til sin herre og
derfor kan denne sværge ved hans hånd. Heller ikke kan ed
på dommersværdet her jævnføres, dels fordi det jo ikke er
noget bøddelsværd, dels fordi vi kun kender denne edsform fra
en tid, da de oprindelige former forlængst var forsvundne; vi
vil i det følgende have lejlighed til at komme tilbage til dette
punkt.
De fremmedes ed i Sønderjyllands nordligste stæder fører
os et skridt videre. I Flensborg, hvis stadsret havde samme
kilde som nabobyernes, nemlig den gamle slesvigske og de
almindelige jydske retsregler, havde man en anden form for
denne ed. Ligesom i Haderslev og Åbenrå måtte den fremmede
her først sværge på, at han ingen frænder og venner havde
så nær, at han kunde yde tolvmandséd; derpå måtte han selv
sværge i sin sag tolv gange (Haderslev ret k. 23). Den første
ed blev nu i Flensborg aflagt med foden på stadens port og
hver af de senere et skridt længere tilbage, altså på de steder,
hvor medédsmændene skulde have stået; man valgte den af
stadens porte, som vendte ud imod mandens fødestavnWestphalen, Mon. ined., IV 1931: so mot he sik mit dem Elenden Eeden na
der Stadt wise orsaken, und treden vor dat Dohr der Stadt, dat sinem landort dat
negeste is, sette sinen rechten Vot an de Muer eder Porte des Dores und schweren
—. Cläden, Monumenta, II 129. Sml. Stemann, Schlesw. Rechtsgesch., I 210.. Hvad
den fremmede her sværger ved, er den dør, gennem hvilken
han er kommen ind i staden, og det gæstevenskab, der har
fundet sit udtryk i at den stod åben for ham; han nedkalder
som hævn over meneden en udstødelse af dette forhold, en
fortabelse af den fred og beskyttelse, han her har fundet.

Denne ed står heller ingenlunde ene, den har sit
tilsvarende i Gulethingslovens ed på kirkens tærskel. Alle eder,
siges der i kap. 30, som er fæstede for kristendoms sag, skal
aflægges ved kirkedør: þann eið scal hann vinna firi
kirkiudurum, leggia boc a þreskold oc taca boc af þreskeldi upp.
Rimeligvis sigtes til det samme, når der i Slesvig stadsret
siges, at bonden, der sigtes for ran, skal rense sig med
tylvteréd ad propriam ecclesiam (k. 28).

Her falder der da tillige et lys på et misforstået udtryk
i vore gamle kilder. Når der nemlig siges, at Vigge svor at
ville hævne kong Rolv, idet han „sté uppá stokk öðrum fœti“Fornaldar sögur I 86.,
da har forfatteren derved rimeligvis tænkt på bænken eller
fodskammelen, men den oprindelige betydning var her
utvivlsomt, at han satte foden på dørtrinet (der også kaldes stokkr)
og svor ved husets dør. Lignende fortællinger findes flere
steder (Gr. s. 97). Men at man ikke blot på Island, men
også i Danmark kendte denne betydning af ordet stok,
fremgår af lovenes udtryk, at hustru har rådighed „inden stoks“,
manden „uden stoks“. Tærskelen spiller en ikke uvæsenlig
rolle i husets retslige forhold; på den skal landboen lægge sin
landgilde, om husbonden ikke vil tage imod den; ved tærskel
skal mand stævnes; på tærskel skal den, som vil ransage efter
tyvekoster, lægge sine tre mark, før han går ind, findes der
da intet, har han forbrudt sine penge for den vanære, han
har bragt over huset. Derved er tærskelen som det sted,
hvor huset træder i forhold til omverdenen, det sted, hvor den
fremmede modtages som gæst, eller stanses, når man ikke vil
have med ham at bestille, bleven symbol på selve hjemmet;
det at gå over tærskelen, at sætte sin fod på den, er tegn på
retten til at betragte huset som sit hjem, at „gå ud og ind“
i det. Derfor sværger gæsten ved stadens port, huskarlen ved
stokken, sognemanden ved kirkens tærskel, thi „kirken er alle
mænds hjem“.

Idet den sværgende sætter sin fod på døren, nedkalder
han hjemløshedens straf over meneden; han skal ikke finde
sin død i huset, men udstødes af det, dersom han sværger
falsk. Men hjemløsheden gælder ikke blot dette hus, men
ethvert hus i verden, ligesom mened på sværd eller spyd
selvfølgelig ikke nedkalder hævnen gennem dette ene bestemte
våben, — thi i så tilfælde reduceredes menedens følger jo til
et pengetab lig våbenets værdi, — nej, hvert våben skal for
fremtiden blive sløvt i hans hånd, hver hest skal slå ham af
på det farligste sted, hvert skib skal sønderbrydes under ham,
— og hvert hus skal udstøde ham for bestandig! Netop dette
tænker da også Sigrun på i slutningen af sin forbandelse:
Dag skal rende til skovs som en ulv!

Det fortælles ikke så sjældent, at vore fædre aflagde ed
på deres våben overfor de kristne; en enkelt gang siges der
fra England, at de aflagde den på deres ringe, “hvad de
aldrig forhen har gjort overfor noget folk“ (Angl. Sax. chr.
876). I Håvamål siges Odin at have gjort ringéd (v. 110),
men han brød den alligevel og bragte Gunlød til gråd. I de
ældste islandske love, de såkaldte „Ulfjótslög“, var der en
bestemmelse om ringedens aflæggelse. Ringen skulde veje mindst
to øre og være lukket; den skulde gemmes på stallen i gudernes
hov, men ved alle thingmøder bar thinghøvdingen (goden) den
på sin arm, vædet i blótnøddets blod. Enhver der da havde
sager, som anklager eller anklaget, som vidne eller
mededsmand, skulde først aflægge ed ved ringen, påkalde Njord, Frej
og den almægtige as (Thor) på sine ords sandhedNefni ek i þat vætti, skyldi hann segja, at ek vinn eið at baugi, lögeið, hjálpi
mér svá Freyr ok Njörðr ok hinn almáttki Óss, sem ek man svá sök þessa sökja, eða
verja — sem ek veit rettast ok sannast ok helzt at lögum. Landnáma IV 7
(Hauksbók). Sml. undersøgelsen bl. a. af dette lovstykkes første optegnelse hos Maurer, Die
quellenzeugnisse über das erste landrecht etc. (Abh. der ph. ph. classe der bayr.
akad. der w. XII); det føres her, som det synes med god grund, tilbage til Are..

Ringen er uden al tvivl et symbol på det samme som
døren, det fredede hjem, det lovbundne samfund, den af guderne
beskærmede menneskeverden, alt i modsætning til de onde
magter, der råder udenfor, fredløshed i de mindste og største
forhold. På hovdøren i Hlade hang der en guldring, som var
gårdens største klenodje; Olav Trygvesøn tog og sendte Sigrid
Storråde den som fæstensgave. Omkring Upsale hov var der
slynget en guldkæde: catena aurea templum illud circumdat,
pendens supra domus fastigia — (Adam, skol. 135); det
fredhellige thing omgives af vebönd osv.

Den der bryder ringeden, har brudt det hellige bånd, som
freder om menneskets tilværelse, han vil blive udstødt af
hjemmet. Det er uden al tvivl netop denne ed, som i
Gulethingsloven er gået over til ed på bogen ved kirkens tærskel;
Ulfljóts love var hentede fra dette thinglag. Til den sigter da
også øjensynligt Grågåsens forbandelse over menederen, der
udtales ved ed på bog og i poetisk flugt overgår de fleste
digte i bunden stil. Her skal kun nævnes hvad den har at
sige, der „fyrir griðum mælir“ (ved forlig, som ender med
almindelig trygdéd): — nu heldr iord griðom upp, en himinn
varðar fyrir ofan, en hafit rauða fyrir utan, er ligr um lönd
öl þau er ver hofom tiðende af. En a mille þessa ende marca
er nu hefi ec her talt fyrir monnom þrifiz sa maðr hvergi er
þessi grið rýfr er ec hefi her nefnd, oc bindi hann ser sua
höfga byrð, at hann comiz aldregi undan, en þat er guð
drottens gremi oc grið bitz nafn — (kap. 114, sml. 115). Og
vi har her en overdrivelse af menedens forbandelse, svarende
til den, vi fandt ved våbeneden: som sværdet ikke blot skal
svigte sin ejer, men endog blive hans bane, således skal de
hellige bånd ikke blot sønderrives og han selv udstødes, men
de skal endog sno sig om hans sider og drage ham i
fordærvelse, og den hellige ring skal ikke glemme hans løgn,
men lægge sig om hans håndled og hans fødder som fjedre,
der lænker ham, når han omgives af sine fjender, så han
mister sin styrke og må bukke underSigrdrifumál 23:

þat ræð ek þér annat,
at þú eið né sverir,
nema þann er saðr sé;
grimmar simar
ganga at trygðrofi,
armr er vára vargr.

Brynhildarkviða 16:

en þu, gramr, riðir
glaums andvani,
fjötri fatlaðr,
i fjánda lið;

svá mun öll yður
ætt Niflunga
afli gengin,
erut eiðrofa..

Hvad våbenlaget angår, da er vi så heldige at have både
fyldige og aldeles samtidige nordiske efterretninger om det, så
det foreligger i en fuldstændig gennemskuelig form, hade hvad
navn og betydning angår; det var nemlig endnu i fuld brug i
Norge i det 12. og 13. århundrede, da lovene optegnedes og
sagaer forfattedes. Vi skal undersøge disse efterretninger enkeltvis.

Hvad først de nævnte love angår, da omtaler de
selvfølgelig retsformer, hvis tilværelse ikke kan underkastes nogen
tvivl. Gulethingsloven bestemmer således, at thingmændene
(de på thinge nærværende bønder) ved våbentag skal godkende
bondens hjemmel på tilskødet jord; det er den sidste formalitet,
som er nødvendig for at betrygge hans ejendomsret: hann seal
þa þingmenn doms biðia at meta vitni hans; en ef þau metazt
at fullu, þa scolo þingmenn hanom iorð dæma, oc veita hanom
vapnatac til þess, at hann knege veria iorð sina logum oc
dome (k. 267), eller: þa eigu þingmenn hanum með vapna
take iord at skeyta (k. 292)Denne bestemmelse er også mærkelig i en anden henseende, thi den viser, at
hele „logens“ anerkendelse var nødvendig for at blive jordejer; se foran s. 286. (Gr. s. 68). På samme måde
skal thingmændene (over hele Norge) godkende Islændernes
adkomst til arv, efterat bevisførelsen har fundet sted: þa eigo
bændr at leggia dom á oc veita vápnatac at (N. g. l. I 438);
umiddelbart efter er den da forfalden til udbetaling. I
Frostethingsloven siges i almindelighed, at ingen må underkende
den dom, der er fældet på lovthing og våbentag har
stadfæstet: slict liggr oc við — (at gera hann útlagan) — ef maðr
rýfr dóm þann, er dæmdr er á Frosto þingi oc vápna tac at
átt innan lögréttu oc utan (V 46). For Vikens vedkommende
endelig siges endnu 1380 i Håkon Magnussøns retterbod om
mønt og handel, at lovmanden skal dømme efter det her står,
der er lýst for almuen i Tønsberg og stadfæstet ved våbentag,
at det skulde holdes for lov og ret heden af: vapnatak a tækit,
at firir logh sculde dæmaz iæmpnan heðan af (N. g. l.
III 206).

Vi har dernæst vidnesbyrdene af den norske historie.
S. Grundtvig har her først henvist til tildragelsen på Bergens
brygge, da Harald Gille var dræbt (1137), hvorom Snorre har
følgende. Sigurd Slembe trængte ind i kongens herberge og
fældede ham halvsovende; han roede derpå med sine mænd
ud til kongsgårdens brygge; da begyndte dagen at gry. Sigurd
stod op og lyste drabet for dem, som var samlede, idet han
tillige opfordrede dem til at anerkende ham som konge. Nu
løb mange til fra kongsgården, men alle svor de med én
mund, at aldrig skulde det vorde, at de vilde tjene en mand,
som havde begået brodermord: men var Harald ikke hans
broder, da havde han ikke byrd til kronen; de slog deres
våben sammen og dømte dem alle lovløse og fredløse: þeir
börðu saman vápnum sinum, dæmdu þá alla útlaga ok
friðlausa (M. Bl. k. 18). Maurer har to ting at indvende mod
denne tildragelse, først at navnet våbentag ikke her udtrykkelig
bruges, dernæst at hele begivenheden er et opløb, intet thing.
Jeg vilde hertil føje en tredje, ikke mindre vægtig indvending,
den, at Snorre skrev 100 år efter begivenheden; thi i slige
enkeltheder må man kræve bedre hjemmelVi kan derfor intet hensyn tage til Knytlingesagas fortælling om hvad der
skete ved Svend Estridsøns død, som både G. og M. tager for et selvstændigt vidnesbyrd.. Heldigvis er der
dog en omstændighed, som på én gang ophæver alle tre
indvendinger. Snorre er nemlig på dette sted forfatter på anden
hånd, hans kilde er Erik Oddsøns bog om Harald Gille og
hans to sønner, et forhold, der selvfølgelig har været mine
lærde forgængere bekendt nok, men som de ikke har troet her
at have anvendelse for. Erik levede samtidig og havde de
bedst tænkelige kilder; hvad han fortæller har derfor krav på
vor fulde tillid; men at vi i alt væsenligt har hans skrift
bevaret i Morkinskinna, er vi så heldige blandt andre at kunne
anføre en så vægtig avtoritet for som K. Maurer selv: . . . .
Hin und wieder nimmt überdiess der vortrag in jener hs. eine
so ursprüngliche färbung an, dass man wirklich die eigenen
worte Eriks zu lesen meint, während die übrigen recensionen
demselben eine andere und farblosere wendung gegeben haben
(Abh. der bayr. akad. d. w. XI 534). Hvis man trængte til
yderligere bevis for denne sætnings rigtighed, vilde man kunne
finde det her på dette sted, hvor Morkinskinna har følgende:
þangat dreif mart lið (Snorre: manna) or konungsgarði, oc
melto allir a eina lund, sogþo at þat scylldi alldregi verþa at
peir þionaþi (Sn.: veitti hlýðni ok þjónan) þeim manne er myrt
hafpi broþor sinn, — — — oc lustu upp allir vapnataki, at
þeir scylldi vera utlagir oc friþlauser (s. 207). Her finder vi
da ikke blot ordet våbentag anvendt, men tillige i få ord en
skildring af handlingen: de løftede deres våben op for at slå
dem sammen, og våbentaget gik ud på, at alle skulde være
fredløse. Når Snorre gengiver dette ved det „farveløse“ berja
saman vápnum sinum, — dæmdu osv., da viser det vistnok
kun, at han ikke hos sine landsmænd kunde vente at blive
forstået, dersom han bevarede det oprindelige ljósta úpp at
vápnataki, at —, og derfor måtte omskrive det; men hans
ord bliver da tillige for os en avthentisk forklaring af skikkens
karakter på hans tid: man slog sine våben sammen efter at
have løftet dem op til denne betydningsfulde handling.

At det nu ikke var et tilfældigt opløb, som her tiltog sig
en ret, der egenlig tilkom andre, fremgår formentlig af
Morkinskinnas ord; vi finder her „mart lið or konungsgarði“
istedetfor Snorres farveløse „mart manna o. k.“, det er altså
kongens hirdmænd, der samles på bryggen, det er dem
opfordringen gælder; thi en kongehylding af den tilfældige mængde
kunde Sigurd selvfølgelig ikke attrå. Nu er det ganske vist,
at det var et formløst møde, det var ikke på noget
regelmæssig tillyst thing; men hvad der kan være en berettiget
fordring under normale forhold, det kan ikke gøres gældende
i øjeblikke, der selv er betingede af aldeles usædvanlige
tildragelser. Sigurd krævede anerkendelse af kongsmændene;
det vilde have været et uhørt pedanteri, om man havde svaret
med at henvise ham til at sætte et thing på regelmæssig måde
op ad formiddagen, da ingen af de tilstedeværende havde
betænkningstid behov. Hvad der her kunde afgøres var dog
intet lovligt kongevalg, men kun en delvis tilslutning til
kongsemnet. Idet da Sigurd tilbyder sig som konge, går
hirdmændene ind på tanken, nu strax her at lade det komme til
en afgørelse, idetmindste for deres vedkommende, idet de
afslår at tjene ham, nu eller nogensinde, — tvertimod, med
loven i hånd erklærer de ham og hans ledsagere for utlage og
fredløse som udådsmænd, der har forgrebet sig på kongen,
som tilmed var hovedmandens broder.

Ni år senere kom det til en scene på Sællands thing,
der danner et fortrinligt modstykke til denne i Bergen. Efter
Erik Lams død optrådte nemlig Sven Eriksøn med fordring på
kronen, han ventede ikke, til der kunde samles et almindeligt
folkething ved Isøre, men skyndte sig, som det synes, til
Ringsted for at modtage kongenavn. Dette var nu en aldeles
ulovlig handling; ingen kunde fremstå for thingmændene i et
enkelt land og af dem kræve kongenavn, ligesålidt som disse
var berettigede til at tildele nogen det; strængt taget kunde
der ad denne vej kun danne sig et parti, udenfor og imod
loven. Dette blev også fremsat for almuen af en vis Olav,
der endte med at lyse forbandelse såvel over Sven som over
hver den, der tildelte ham kongenavn, før et lovligt valgmøde
var tillýst: — ipsumque, si reciperet, execratus — (Saxo p.
673). Thinget blev tvivlrådigt ved denne udtalelse, men noget
senere fik Sven dog en mand ved navn Sten til at give ham
kongenavn, og flertallet stadfæstede dommen.

Også denne handling foretoges ved våbentag, idetmindste
i Norge. I kong Sverres saga, der som bekendt er skreven
af en samtidig, ja endog under kongens umiddelbare tilsyn,
fortælles, at han toges til konge på Eyrathing ved Nidaros:
þa var Suerri konongsnafn gefit a þessu 8 fylkna þingi ok
dæmt með vopnataki ok honum suarit land ok þegnar eftir
fornum landslogum (Flateyjar bók II 548). Endel lignende
tildragelser forbigår vi (Gr. s. 67 f.).

Hvad der således endnu lever i Norge i hele sin kraft i
det 12. århundrede, træffer vi også spor af i de andre
nordiske lande, så der ingen tvivl kan være om, at det jo
oprindelig fandtes overalt. Både navnet og tingen er bevarede
i Skåne ved lovoptegnelsernes tid, da Absalon og Andreas var
erkebisper. Når bonden, siges der, har forfulgt sin tyv gennem
alle søgsmål, uden at denne har villet stå ham tilrette, må
han tilsidst tage hans fred på landsthing: þa far bondæn
hanum friþløso ok uapnætæk ofna bak a lanzþingi, ok førræ ma
bondæn æi friþløsa (Sk. l. 7, 9). Andreas gengiver det ved,
at han dømmes fredløs tam verbis quam collisione armorum
et contactu — (7, 6). Senere hen udartede denne skik til, at
bonden „huggede“ den sagsøgte „freden af på landsthing“,
idet han hug i „landsthingsbjælken“ med sit sværd. Da denne
skik i og for sig er meningsløs og kun kan forstås af det
ældre våbentag, er vi berettigede til, når vi møder den
andensteds, at slutte tilbage til tidligere tiders våbentag. Det ses
da, at man både på Sælland og i Verend i Smålandene har
kendt det at hugge folk freden af, og der kan da vel neppe
være nogen tvivl om, at våbentaget har været brugt ikke blot
dér, men trindt omkring i Danmark og Sverig såvel som i
Norge; thi hvad der er overleveret os fra fortiden af skikke
og vedtægter, er så lidt eller så ufuldstændig fremdraget, at
man intet tør slutte af mangelen på udtrykkelige efterretninger
fra alle enkelte egne (Gr. s. 79. 104). Endvidere forekommer
navnet både på Island og i det danske England, hist som
betegnelse for det tidspunkt, da folk tager deres våben for at
forlade althinget, her som betegnelse for et herred; begge steder
vidner navnet alene om den gamle fællesnordiske skik.
Hermed har vi da i alt væsenligt udtømt efterretningerne om
våbentaget, for så vidt som vi har dem af samtidige,
utvetydige og aldeles pålidelige kilder. Vender vi os da til
spørgsmålet om dette våbentags betydning, så må vi strax give
Maurer ret i, at det ikke er nogen våbenéd; en fordomsfri
betragtning af kildernes udsagn er uforenelig med denne
opfattelse; vi mangler edens væsenligste moment, det personligt
absolut forpligtende.

Maurer vender for sit vedkommende tilbage til den ældre
fortolkning: „Ich kann demnach“, siger han, „nicht umhin, zu
der älteren deutung des vápnatak zurückzukehren, und in
demselben lediglich eine form zu erkennen, mittelst deren die
versammelte menge ihre willensmeinung, und insbesondere ihre
zustimmung zu einem ihr zusagenden antrag ausdrückte, also
ganz dasselbe, was die beiden angeführten stellen des Tacitus
in bezug auf die Germanen, und was die gleichfalls
angeführten worte Cæsars in bezug auf die Gallier beschreiben“
(s. 326). De to steder hos Tacitus, som forfatteren her sigter
til, findes i Germania k. 11 og Historiæ V 17. På det
første sted udtrykker han sig således: si displicuit sententia,
fremitu aspernantur, sin placuit, frameas concutiunt:
honoratissimum assensus genus est armis laudare; på det andet
siges: sono armorum tripudiisque approbata sunt dicta.
Cæsar endelig siger om Gallerne: conclamat omnis multitudo
et suo more armis concrepat, quod facere in eo consuerunt,
cujus orationem approbant (De bello Gallico VII 21) (Gr. s.
84). Hverken Tacitus eller Cæsar skrev for det lærde Evropa
i 19. århundrede, men for deres romerske landsmænd, og de
gav tingene som de havde set og hørt om dem; hele
barbarernes måde at være på stod i strid med, hvad de var
vante til, og alene det, at Germaner og Galler stod fuldt
bevæbnede på thinge og brugte deres våben til at give bifald
tilkende, var så fremmed for dem, at det fortjente at fortælles.
Vi kan da umuligt vente en nøjagtig redegørelse for den brug,
der blev gjort af spyddene i oldtidens retsforhandlinger; de
thing, Romerne kendte, gik måske kun ud på politiske
forhandlinger, der afveg fra de sædvanlige former. Kun det får
vi ud af de tre steder, hvad forfatterne øjensynligt har villet
lægge i dem, at man ydede bifald ved våbenlarm, gav sin
vilje tilkende ved at slå spyddene mod hverandre.

Men Bifald og mishag er rent subjektive udbrud hos
tilhørerne, de kan fremkomme på et hvilket somhelst punkt i
forhandlingerne, udgå fra deltagerne eller fra udenfor stående
og uvedkommende tilskuere. Våbentaget er dog efter de
nordiske kilder noget ganske andet; det er først og fremmest en
bestemt retslig akt, i hvilken kun thingmændene deltager;
selve navnets oprindelse må vistnok netop søges i dette
moment: man „tager til sine våben“, thingmændene udskilles fra
thinghoben1 „Allr mugr“ (foran s. 288). I Håkon Adelstens forhandling med Normændene
om en religionsforandring, der vel ikke indeholder historisk sandhed, men dog
bevæger sig i det virkelige livs former, deltager også trælle og værkmænd: de gør
gældende, at de ikke kan arbejde uden føde (om fredagen). I en af de norske love
forekommer det, at når nogen dømmes til at hudstryges, skal det udføres af den, der
heimskestr er á þingi; herved kan der selvfølgelig ikke være tænkt på en thingmand,
man tager en fjolle af thinghoben. og løfter spyddene for at betegne, at de er
stemmeberettigede deltagere; det svarer til det øjeblik i det moderne
politiske liv, når man fra en bevæget valghandling, i hvilken
alle og enhver kan deltage, skrider til „skriftlig afstemning“.

Maurer er heller ikke ganske uhildet i sin fortolkning af
thingets forretningsgang f. ex. ved kongevalg: In der Sverres
saga freilich, — heisst es: „þá var S. gefit konungsnafn á þ.
þingi, ok dæmt með vápnataki, ok svarit hanum land ok
ðegnar eptir landslögum fornum“; aber es sind eben hier
deutlich drei verschiedene acte an einander gereiht, welche
bei der annahme eines neuen königs sich folgten, das gefa
konungs nafn, das dæma hánum land ok þegna, und der
huldigungseid, wobei das vápnatak ausschliesslich mit dem
zweiten acte in verbindung gesetzt wird, nicht mit dem dritten.
De tre momenter kan her ganske vist adskilles og eden for
så vidt ganske løses ud af den umiddelbare forbindelse med
våbentaget, men dette er dog kun det formelle; thi efter
analogi med lovens bestemte vidnesbyrd er våbentaget det eneste
afgørende af de tre momenter, ikke et halv ligegyldigt
mellemled mellem de to egenlig betydningsfulde: at give kongenavn
og at sværge troskab. En bonde giver Sven Eriksøn
kongenavn, men dermed er han jo ikke konge, det er i realiteten
kun et forslag, der ingen somhelst retslig betydning har, men
kun den formelle at give anledning til at dommen fældes, at
riget „tildømmes“ kongsemnet, på samme måde som det i
vore politiske forsamlinger ikke er forslagsstilleren, men
forsamlingen, der vedtager forslaget til beslutning. Og på den
anden side er troskabseden vel et selvstændigt moment i den
hele handling, men dog kun formelt selvstændigt; thi den skal
aflægges i konsekvens af dommen, der fik våbentag, det
tilfælde kan hverken faktisk eller retslig tænkes, at thingmændene
bagefter negter at sværge den valgte konge troskab, for så
vidt som han aflægger sin kongeéd.
Våbentaget er da noget langt mere end et (subjektivt)
bifald, det er udøvelsen af en bestemt og såre betydningsfuld
ret og det skaber en ret for enkeltmand eller for hele
samfundet; vore kilder betegner det derfor også rettelig som en
dom, thi dette ord betegner i oldtiden enhver retslig
forpligtende afgørelse.

Vi har nu set enkeltmands ed med sit våben som en
højtidelig appel til guddommen at straffe meneden ved at
berøve vedkommende al hjælp af våben, i lighed med ed ved
den sværgendes skjold, hans hest, vogn og skib, samt ved
hans huses dør og ringen på helligdommens stalle; og på den
anden side har vi set våbentaget som en højtidelig
domfældelse, en stadfæstelse af hvad der foreslås på thinge, og
det lige fra jorders tilskødning til kongevalg og loves
vedtagelse, det er en fælleshandling af alle thingmænd, der har
en væsenlig retsskabende karakter, der hverken er en ed eller
et forbigående bifald. Vi kommer nu til et tredje fænomen
eller rettere en tredje række fænomener, som hverken Grundtvig
eller Maurer har skænket nogen særlig opmærksomhed, men
som dog formentlig er af væsenlig betydning for den endelige
fastsættelse af vore forfædres våbenbrug på thinge, nemlig
fælleseden på våben. Vi skal også her begynde med
kildestederne, for så fra dem at drage slutninger med hensyn til
den til grund liggende tanke.

Her møder vi da først en lovbestemmelse fra England,
som ingen af de to forfattere har lagt mærke til; den findes
både i håndskrifterne og i de ældre udgaver efter „Eadwards
og Gudrums“ love (fra begyndelsen af det 10. århundrede),
men erklæres af Reinhold Schmid for at være et uafhængigt
stykke fra omtrent samme tidR. Schmid, Gesetze der Angelsachsen, 2. aufl. (1858) appendix VII 1: be
wergilde; sml. LXV.. Lovstykket stemmer i alt
væsenligt med en tilsvarende bestemmelse af kong Eadmund
(940—46), men indeholder adskillige nærmere bestemmelser,
som vi netop her vil have brug for.

Den almindelige bestemmelse med hensyn til det, som
skal iagttages efter drab, er, at der skal søges forlig bragt
tilveje mellem parterne ved en mægler, der tilnævnes af udenfor
stående mænd, de witan (sapientes), som har det hverv at
„sætte fejde“ (féhðe settan). Drabsmanden lover først denne
mægler (sémend) at betale bøder, og den dræbtes frænder
lover til gengæld at tage imod dem, der stilles borgen osv.
Derpå sættes „kongens mund“ (værn), hvorved forliget skydes
ind under den offenlige ret og træder i kraft. Inden tre ugers
dagen efter skal så drabsmanden have betalt „halsfang“ (til
den dræbtes nærmeste frænder), tre uger efter „mandebod“
(til hans herre), og atter efter samme tids forløb første sal af
„wergeld“ (ætteboden).

Ligheden med vore love ligger nær. Når efter Eriks
sællandske lov venner og frænder har lagt sig imellem og
bøderne er udredede, gives der trygdéd af den dræbtes og
jævnedéd af drabsmandens slægt; hine lover at afstå fra hævnen,
disse giver dem oprejsning for den skam, nogen kunde finde
deri at tage bøde istedenfor at søge hævn, ved med ed at
bekræfte, at de i lignende tilfælde selv vilde have gjort det
samme (jævned). Det står til drabsmanden at udtage dem af
den dræbtes slægt, af hvilke han vil have trygdéd, indtil 12
ialt, men han skal da stille det samme antal af sin egen
slægt til jævnedéd, og denne aflægges først, derpå trygdeden;
tilsidst lægger de to, drabsmanden og den dræbtes nærmeste
frænde, hænderne sammen og kysses (3, 27). Væsenlig samme
form bruges i Skåne, hvor vi desuden får den værdifulde
oplysning, at eden aflægges på den hellige bog (Sk. l. 5, 29),
og Grågåsen bruger de mest forpligtende former for at sikre
fredens bevarelse (k. 115).

Hertil svarer nu den akt, hvorved i England „kongens
mund sættes“, forskellen er kun den, at den her går forud
for bødernes erlæggelse, der regelmæssigt medtog et år.
Kongens mund, det er, at alle af begge slægter med fælles hånd
tilsværger voldgiftsmanden på et våben, at kongens mund skal
stande: þæt is, þæt hý ealle gemǽnum handum of ægðere
mægðe on ánum wæpne þám sémende syllan, þǽt cyninges
mund stande. Her har vi da et bestemt udpræget exempel
på, at en fælles ed af største betydning aflægges på et våben,
svarende til den senere bogéd.

Men en aldeles lignende skik findes endnu i det 17.
århundrede i Sverig, som engelskmanden Whitelocke, der var
afsending hos dronning Kristine, fortæller i sin rejsejournal.
Dagen efter et bryllup på Stokholm slot træder nemlig en
adelsmand frem for det samlede hof med et pyntet spyd, som
han holder tværs foran brystet; tolv mænd, der nævnes som
brudens og brudgommens venner og slægtninge, træder frem
og griber med den højre hånd om spyddet, idet de vidner, at
brudgommen samme dag har bestemt sin brud en morgengave
på 2000 dukater. Whitelocke tilføjer, at denne ceremoni
kaldtes våbentag, et udtryk, som han kendte fra England (Gr.
s. 99 f.).

Vi skal her se fuldstændig bort fra navnet, der muligvis,
som Maurer mener, kan være tvivl underkastet, og holde os
til tingen, der ikke på nogen måde kan anfægtes. Ved at
sammenstille de to tilfælde ses det da let, at der her er et
fælles moment af stor betydning tilstede, nemlig den
omstændighed at edsvåbenet holdes af en uvildig mand; i England
var det den af udenfor stående tilnævnte voldgiftsmand, i
Stokholm er det „a gentleman“. Men ifølge retsvæsenets hele
udvikling i det sidste halve tusend år træder overalt
efterhånden dommeren, embedsmanden istedenfor den uvildige mand;
vi ser det alt af vore love, f. ex. Jydske lov 3, 64: herredsnævn
er 3 mænd af hver fjerding, der i herred er, dem skal nævne
ombudsmand eller en uvildig mand, der ikke å selv af de
dele —. Deraf må da uden al tvivl den omstændighed
forklares, at man i de senere århundreder næsten overalt ser
dommerens sværd brugt ved fælleseden; det er ikke som
dommersværd, endnu mindre som bøddelsværd, men som „et sværd“,
ligegyldigt hvilket, når kun ikke det tilhører en af parterne,
ligesom den hellige bog, på hvilken der sværges, kan tilhøre,
hvem det skal være, eller, kunde man tilføje, som den jord
eller tørv, hvormed i senere tider enhver grund tilskødes
køberen på byens rådstue, kan være tagen af en hvilken
somhelst mark; — symbolet er bleven abstrakt.

Men hvad kan da meningen være med at tolv mænd eller
repræsentanterne for to slægter sværger på uvildig mands
våben? I og for sig er der ingen mening deri. Thi skal vi
holde på våbenedens oprindelige betydning, at den aflægges
med den sværgendes eget våben, ligesom døreden ved hans
egen dør, så er det meningsløst at sværge ved anden mands
spyd; thi man vil dog vel ikke nedkalde straffen for en mulig
mened over hans hoved? Våbenedens oprindelige mening må
alt have været formørket, da denne form for eden opstod; thi
man falder ikke på at fastsætte edsformer fra først af, uden
de har en mening og det en såre alvorlig mening.

Går vi videre i vore jævnførelser, da træffer vi i Verend
den skik at tilskøde køberen en jord ved at de tolv nævninger
griber om et spydskaft; man siger derfor, at en gård er
„stångfäld och tingskött efter denna landsorts lofliga sedvana“, man
„får skaft“ på den (Gr. s. 104). Endvidere var det efter
Verelius fordum skik i Sverig at dømme på lignende måde:
„Vapnatak kallas, når ratten bekräftar sin dom där igenom, at
hvar och en af rätten tager på spessen, som domaren eller
häradshöfdingen framrecker at dem“ (Gr. s. 103).

Hvad enten nu Verelius har ret i at dette endnu på hans
tid kaldtes våbentag eller ej, så er dog selve fænomenet
aldeles ejendommeligt og ikke taget af de ældre kilder, som han
nævner; man kan altså ikke, som M. gør, affærdige disse
forskellige vidnesbyrd, fordi de ikke findes optegnede på
pergament fra det 13. eller 14. århundrede. Hvad der her
fortælles fra Verend om jordskødning og fra andre svenske egne
om doms afsigelse er virkelig det gamle våbentag, forvansket
ganske i lighed med fredløsedommen, der er bleven til
enkeltmands våbenbrug på thinget. Det er herefter fuldkommen
konstateret, at våbentag, der oprindelig var thingmændenes
fælles akt, udført med hver sit våben, i tidens løb er bleven
til den ceremoni, at de samme thingmænd — (thi „dommerne“,
nævnet, repræsenterer i en senere tid hele thinget) — griber
om et fælles spydskaft, thingspyddet, dommerens våben eller
hvilket det nu er.

Men skulde vi da ikke med god grund kunne gå tilbage
fra fælleseden på uvildig mands våben, der er en meningsløs
ceremoni, til en ældre Våbenéd, ved hvilken hver af de
sværgende brugte sit eget våben? Hvorledes vilde det tage sig ud:
uvildig mand rækker spyddet frem, de sværgende berører det
hver med sit værge og aflægger fælleseden, dog hver især som
en personlig højtidelig Våbenéd. Det samme bliver da det
oprindelige forhold, når vi i Sønderjylland endnu i Kristian IV's
tid ser adelen aflægge tylvtered med fingrene på thingsværdet
(Gr. s. 61).

Vi kan dog ikke stanse her. Kan det være rimeligt, at
et forlig mellem to slægter sluttes ved at eden aflægges på
uvildig mands råben (skønt vi i Norden ser hver slægt sværge
for sig), eller at vidner, tilnævnte af to slægter (brudens og
brudgommens), sværger på fælles spyd, så er det derimod
mindre rimeligt, at tylvteréd fra først af er aflagt på
thingsværdet. Mededsmændene stadfæster jo ikke thingets dom,
men partens ed, og det skulde da synes naturligt at aflægge
eden på hans sværd. Her hjælper visen om Axel og Valborg
os. Axel skal fremføre tylvteréd på Valborgs uskyldighed og
møder i retten med elleve riddere, hans gæve frænder. Han
tog sværdet om hjalte og støttede det mod en sten, og de 11
venner svor „hos ham“ (Gr. s. 59 f.). Her tilhører sværdet
øjensynligt hovedmanden selv, de andre lægger hånden på
hans sværd som hans edshjælpere, og således har da vel
også den oprindelige form været, at alle drog deres sværd og
på én gang aflagde godtroenheds eden, efterat hovedmandens
ed var aflagt med sværd, støttet til thingstenenHvad dette sidste træk angår, da minder det til den ene side om
thingbjælken, som hovedmanden for fredløsedommen hugger i, til den anden om Saxes ord
om kongevalget i oldtiden: den der gav kongenavn stod på thingstenen for at
betegne, at valget skulde være uryggeligt (p. 22). Det minder tillige om det at sætte
foden á stokki, på „brandstenen“, den faste sten, der bærer dørens „brande“,
hovedstolperne (Sk. l. 1", 8), medens vistnok hånden har hvilet på dørringen.. At dette
efterhånden bliver mere og mere farveløst, ligger i tidens
almindelige udvikling, eden stanser jo ikke i sin metamorfose,
før den er bleven en slet og ret underskrift under en trykt
formular. Således forsvinder det individuelle på alle punkter
af retslivet; efter Slesvigs stadsret skal bonden selv hænge
sin tyv, Jydske lov ser deri tilfredsstillelsen af en personlig
hævn og forbyder det, nu skal ombudsmanden udføre den dom,
som thingmændene fælder. På samme måde træder kirkens
tærskel for husets, stalleringen for dørringen eller høvdingens
eller den sværgendes egen armring, således som vi endnu ser
det 876 i England. Sværdet og spyddet, der var så
forargelige ting for kirken, især i den sværgendes hånd, fortrænges
derfor efterhånden fra thingstedet, først i et så følgagtigt og
lidet talrigt samfund som på Island, senere også i Danmark
og vistnok endnu senere i NorgeDet er sikkert nok en miskendelse af de ældre forhold, når Maurer tror efter
en så sen kilde som Eigla at kunne hævde et våbenløst thing for Norge i beg. af 10.
årh. Hos Saxe fortælles om thinget, på hvilket Erik Emune blev dræbt, som en sag,
der ingen kommentar kræver, at både kongen og Plog er væbnede. På Island
gennemførtes de mest gennemgribende forandringer i kirkelig retning lettest, lige fra selve
lærens til tiendens vedtagelse.. Våbentaget afskaffes
derfor efterhånden; ved 1300 er kun en levning tilbage i
Danmark, medens man samtidig i Norge søger at indføre
håndsoprækning, og våbeneden indskrænkes fra mange til ét sværd,
og går over fra parternes til dommerens, indtil det hele
forsvinder.

Til al lykke mangler vi ikke en udtrykkelig efterretning
om en fælles ed, aflagt med alle deltagernes våben; også den
er fremdragen af Grundtvig. Dudo fortæller nemlig i sin
normanniske krønike, hvorledes Vilhelm I's mænd i et slag mod
Bretagnerne, da alt syntes tabt, lovede at kæmpe og dø med
deres herre: 300 viri, parati cum W. proeliari et mori,
unanimes ante illum venerunt, judiciumque foederis fideique et
adjutorium more Dacorum facientes, tela mutuæ voluntatis
pacto una concusserunt. Dette må dog antages for andet og
mere end det norske våbentag, man slutter ingen pagt på liv
og død ved en dom, men ved en personlig forsikring og en
hellig ed. På Dudos tid (o. år 1000) var denne skik vistnok
ophørt i Normandiet; men fortællingen gælder en bedrift i
året 930, hvis minde var levende i folket, og Dudo vidste, at
skikken var dansk (nordisk). Vi kan herefter formentlig ingen
somhelst betænkelighed have ved at indrømme, at fælleseden
efter den gamle nationale skik blev aflagt på samme måde
som våbentaget udførtes; i det ene tilfælde berørte
thingmændene dens våben, der først udtalte dommen, hvorved da
denne stadfæstedes; i det andet berørte de hovedmandens
våben og aflagde eden i fællesskab med ham eller efter ham.

I det danske England kendte man våbentaget som navn
på et herred (wæpentak, wæpengetæc), svarende til det
angelsaxiske hundred, en underafdeling af et scir. Navnet må
selvfølgelig være kommen fra thinget og derpå være gået over
til området, som vort „sogn“ eller det svenske „församling“,
og thinget må vel atter have fået navnet af en dér
fremherskende skik, det danske våbentag. Senere tabte dette
selvfølgelig sin almindelige karakter, navnets anvendelse
indskrænkedes til et enkelt tilfælde, og tilsidst forsvandt også dette;
de lovkyndige søgte da at finde en rimelig forklaring til navnet
på egen hånd, ligesom man på Island overførte det på en
ganske anden handling.

Den ældste fortolkning findes i et lovstykke, der kalder
sig „Edward Confessors love“, men anses for at tilhøre en
ikke lidet senere tid, da man efter Normannernes erobring
begyndte at gøre de gamle nationale love til genstand for et
ivrigt studiumR. Schmid, 2. aufl. XVI. LXXI sq. LXXXI. Appendix XXII p. 507 f.. Det er da også mere en forklaring af
våbentaget end en lov om anvendelsen, vi her får, men den er ikke
desmindre af stort værd for os. Efter den tilsyneladende
ældste og bedste text hedder stedet således: cum quis
accipiebat præfecturam wapentagii, die statuto in loco, ubi
consueverant congregari, omnes majores natu contra eum
conveniebant, et descendente eo de equo suo, omnes assurgebant
ei. Ipse vero erecta lancea sua ab omnibus secundum morem
foedus accipiebat; omnes enim, quotquot venissent, cum
lanceis suis ipsius hastam tangebant, et ita se confirmabant
per contactum armorum, pace palam concessa. — — Quam
ob rem potest cognosci, quod hac de causa totus ille
conventus dicitur wapentac, eo quod per tactum armorum
suorum ad invicem confoederatæ sunt. Vi vil lade det stå ved
sit værd, hvorvidt forfatteren har ret i sin derivation af navnet,
men der kan ingen tvivl være om, at hans præmisser jo er
facta: således gik det til ved modtagelsen af en ny
herredshøvding, og navnet våbentag brugtes om selve thinget (totus
conventus). Her har vi da et hyldingsløfte, en ed, aflagt ved
de sværgendes eget våben på hovedmandens, her er ingen tre
momenter at adskille som på Eyrathing; thi herredsmændene
bliver ikke spurgte, om de vil have denne høvding, her er kun
tale om at modtage kongens embedsmand (præfectus) og
udtrykkelig anerkende ham, altså det samme som efter
kongevalget skete på de forskellige landsthing i Danmark, det var
kun det tredje af momenterne, de to andre lå i Danmark forud
for hyldingen og var afgjorte på Isøre, i England var de
expederede i kongens kancelli. Altså ikke blot et frivilligt løfte
finder vi vore frænder i udlandet aflægge ved fælles Våbenéd,
også hyldingsløftet, tilsikringen af „gensidig fred“.

Hvem kommer herved ikke til at tænke på Vigges ed til
Hjartvar? Han havde lovet at hævne sin konge og overlevede
derfor hans fald en stund; da Hjartvar tilbød ham fred, tog
han imod den og trådte frem for at aflægge troskabseden.
Hjartvar strakte sit sværd ud imod ham, for at han kunde
lægge hånden på odden, idet han gjorde sin ed. Men Vigge
udbrød: det var sæd hos kong Rolv, at han gav os hjaltet i
hånd. Hjartvar gjorde da så, men Vigge gennemborede ham,
så han faldt for sit eget sværd. Saxe tilføjer forklarende, at
det fordum var skik, at kongerne gav deres mænd hjaltet
under edsaflæggelsen (p. 108 f.). Det er indlysende, at der
her må være en misforståelse tilstede, det kan aldrig have
været skik, at kongen, der vilde tage mod en ed, gav sit
værge fra sig og derved kom til at stå våbenløs overfor en
væbnet mand; endnu mindre kan det dog vel tænkes, at han
holdt sit eget sværd i odden, medens den underordnede tog
hjaltet. Af Saxes fortælling synes det at fremgå, at man
endnu på hans tid plejede at aflægge ed på kongens
kårdespids, thi dette ledsager han ikke med nogen kommentar.
Men derved måtte den gamle tradition om Vigges hævn, der
sikkert hørte til hirdens stolteste minder, blive uforståelig; thi
hvorledes skulde en svend kunne vriste værget af en andens
hånd ved at tage i odden? Der bevaredes da et minde om,
at Vigge selv havde aflagt eden med våben i hånd og sagnet
formede sig derefter, Rolvs fuldkomne tillid til sine mænd
kunde endog forherliges fra en ny side ved at give det denne
form, at han havde ladet dem tage hans eget sværd for at
aflægge eden. I denne form fik Saxe fortællingen og tilføjede
da sin bemærkning, at det således havde været almindelig
skik i oldtiden, idet han vel ad anden vej var kommen under
vejr med, at det ikke blot gjaldt Rolvs tid. Men for os kan
der ingen tvivl være om, at fortællingen, hvad enten den
grunder sig på historie eller er et sagn, oprindelig gik ud på,
at Vigge trådte frem med sit sværd for at aflægge eden,
medens Hjartvar løftede sit for at modtage den; idet da helten
sænkede odden som til hylding, vendte han den mod
forræderens hjerte.
Her er vi da kommen midt ind i det tredje begreb, det
samme, som Grundtvig og Maurer udskilte fra våbeneden som
uvedkommende; her synes det dog at kunne gå med. Hvad
der imidlertid nærmest har givet dem anledning til at
udelukke hyldingseden, er den særlige form, den senere får ifølge
de almindelige lensideer. Hirdmændene kaldtes i Norge senere
hen kongens „sværdtagere“ og handlingen, hvorved de
forpligtede sig til hans tjeneste, sverðtaka. Her synes der nu
ingen tvivl at kunne være om, at jo ordets mening er den,
at vedkommende tager mod et sværdSverðtaka og sverðtakari synes dog at være nyere orddannelser; analogi vilde
i denne betydning for en ældre tid kræve sverðþegi, jfr. arfþegi (hos os arftaki, Eriks
s. l. 1, 33; þiggja = taka), farþegi (skibspassagér), runestenens hemþegi (Thorsens
runemindesmærker s. 99), heiðþegi (Snorra Edda I 458)., og at der har været
tænkt på dette også ved aflæggelsen af den egenlige hyldingséd
på bog, efterat hirdmandsemnet først knælende havde lagt
hånden på kongens sværdhjalte, medens denne selv holdt på det
i en meget forsigtig stilling (Gr. s. 21 ff. M. s. 319 f.). Men også
her møder vi en af de paralleler i senere tiders forvanskning,
der synes at skulle hjælpe os ud over alle de huller, som
tidernes glemsomhed har efterladt i vor kundskab om Våbenéd
og våbentag. John Bromton er nemlig også kommen ind på
en forklaring af det engelske våbentag, der i hans tid (14.
årh.) synes at være næsten helt gået i glemme, og han kommer
da til følgende slutning: Wapentake Anglice idem est quod
arma capere, eo quod in primo adventu novi domini solebant
tenentes pro homagio reddere arma sua (Gr. s. 81).
Udtrykkene betyder i middelalderens latin, at de, der har len
(tenentes), skal oplade dem for den nye høvding (reddere
feudum) ved at udlevere deres værge (arma); de skal derved give
ham lejlighed til at forlene dem på ny og ved den lejlighed
modtage deres ed (homagium). Bromton forklarer altså
våbentag nøjagtig som Normændene opfattede deres sverðtaka i
middelalderen: at modtage herrens sværd. For Englands
vedkommende kender vi nu imidlertid en ældre form med
fuldkommen nøjagtighed; da „Edwards love“ optegnedes, afleverede
folk ikke deres våben, men frembød dem til Våbenéd på thinge;
— skulde da ikke også det norske sverðtaka have en ældre
mening? Den ceremoni at røre hjaltet på kongens sværd kan
dog ikke være nogen oprindelig form, hverken for det ene
eller det andet.

Vi har nu et våbentag til dom; ved siden af en Våbenéd,
aflagt af enkeltmand med sit eget våben, en fælleséd, aflagt
af de enkelte, hver med sit våben på hovedmandens, og endelig
enkeltmands Våbenéd, aflagt med våben på anden mands. Kan
vi finde en fælles betegnelse for disse eder?

Spørgsmålet er, om vi har ret til at afvise „lovenes“
påstand om, at det engelske thing kaldtes våbentag, fordi det
på den anførte måde hyldede sin høvding; thi er dette rigtigt,
da må jo selve handlingen have været kaldet således, skønt
den var en ed. Endvidere, om vi har ret til at afvise
White-lockes udtrykkelige vidnesbyrd, at man i Stokholm kaldte
vidneførelsen for morgengaven for et våbentag; thi forholdt dette
sig således, da henførtes jo en utvivlsom ed i Norden under
dette navn. Endvidere, om vi har ret til at afvise tanken om,
at ordet sverðtaka oprindeligt har gældet hyldingseden, hvad
enten nu selve dette ord den gang er bleven brugt eller det
først senere har udviklet sig af vápnatak for at betegne
modsætningen. De foreliggende vidnesbyrd er muligvis ikke
tilstrækkelige til at afgøre noget bestemt, men det synes dog at
være af overvejende sandsynlighed, at ikke blot den skik at
føre spyddene sammen til dom, men også den at føre dem
sammen til ed oprindelig har været betegnet som våbentag:
handlingens form var jo den selvsamme, hvor forskelligt end
dens indhold blev.

Og hvad betyder ordet vápnatak, der skulde kunne hindre
en så omfattende anvendelse? Det er jo kun den handling at
våbnene tages, uden at der afgøres det mindste om, i hvad
øjemed. Teknisk synes det ligefrem at svare til det moderne
„at træde i gevær“ eller hvad det nu kaldes; de våben, der
har været lagte til side eller overgivne til en tjener eller bårne
skødesløst, tages, thingmændene eller de handlende på thinge
løfter deres våben, man ser, hvem det er, der skal fuldbyrde
en retslig handling, aflægge ed eller fælde dom. I denne første
og sprogligt mest levende betydning har vi da sandsynligvis
ordet endnu f. ex. et enkelt sted i den gamle literatur, nemlig
i Orkneyinga saga, hvor det bruges lig det sædvanlige
vápnaþing, hærskue, mønstring og tælning af de tilstedeværende
hærmænd: Kali spurde: er æigi þat ath nu skivtizt vinir ydir?
Konungr (Magnus) letzst ætla at þat væri æigi. Kali bat hann
æiga uopnatak ok kanna suo lid sitt (Flateyj. b. II 429.
Gr. s. 77 f.).

Er denne betydning bleven stående på Vesterhavsøerne,
så er i grunden det samme tilfældet på Island. Det vil altid
være vanskeligt at forklare, at et ord med en så udpræget
betydning, som vápnatak har i Norge i det 12. århundrede,
på Island skulde være kommen i den grad på afveje, at det
kunde gå over til at betegne den rent ydre og retslig
ligegyldige handling, at folk tog deres våben efterat thinget var
forbi. Derimod var overgangen hertil aldeles naturlig, når
man, dengang ordet vandrede ind til øen med selve de norske
landnamsmand, ikke havde givet det denne bestemte tekniske
betydning, men ligefrem tænkte på det almindelige moment, at
thingmændene tog deres våben, når forhandlingerne begyndte,
eller afgørelsen stundede til, thi spyddene var deres
stemmesedler. Da så våbnene blev aflagte og hele thinghoben mødte
uden dem på lovbjerget — og det synes at ligge langt
tilbage i tiden, siden Ulfjót anordnede en ringéd —, så måtte
navnet nødvendigvis gå over på det tidspunkt, der nu var
våbentag, nemlig thingets slutning; at det derved tillige mistede
sit indhold, var en selvfølge.

Det forekommer mig derefter klart, at enhver forhandling
på thinge har været ledsaget af et våbentag, der var betingelsen
for retsgyldige handlinger af enhver art, enkeltmands og fælles
ed såvel som den endelige dom; i denne betydning har vi
ordet, hvor det er bleven stående på sit første trin: på Island,
øerne og i England, det går dér over på selve thinget,
forsamlingen, eller det bliver i forbindelse med den ydre
handling. Så kommer kristendommen med sin sejrrige kamp mod
våbenbrug på de fredhellige steder; først falder fælleseden med
alle våben på ét, som det mest stødende, og man lægger
hænder på hovedmandens våben; derpå foretrækker man uvildig
mands og går endelig over til at bruge dommersværdet.
Enkeltmands hyldingséd aflægges på tilsvarende måde med hånd på
høvdingens sværdsod (i Danmark), eller bliver til en symbolsk
handling, et sverðtaka (i Norge).

Våbentaget derimod får endnu lov til at bestå i de mere
tamme former, i England som hyldingsmåde, i Norge som form
for dommen; det samme genkendes i Danmark og Sverig fra
samme tid. Men længere frem i middelalderen afslappes også
dette og doms-taget går samme vej som eds-taget; man søger
at afløse våbentag med håndtag (i Norge), eller man lader alle
dommere gribe om samme spyd (Sverig), eller man nøjes med
at enkeltmand udfører den symbolske handling (Skåne,
Sælland, Verend). Men længe før det er kommen så vidt, er alle
disse skikke bleven meningsløse og uforståelige for dem, der
deltager i dem, og som alt det meningsløse i alvorlige forhold
tillige komiskeSml. den skik på rådhuset at gribe en tørv for at blive husejer, at lade
adelsmændene alle som én gribe i en hat for at binde sig til en ny hertug (begge i
Flensborg) osv..

Derimod skulde man vel vanskeligt kunne tænke sig en
mere højtidelig og imponerende handling end våbentaget var i
sin oprindelige form, hvad enten det gik ud på at æske dom
af hele „hæren“: til ejendoms stadfæstelse, til straf over
forbryderen, eller til lovgivning og kongevalg, — eller det blev
udtryk for en ed under fortabelse af alt hvad der gør manden
til mand, tilliden til sin arm og sit frie værge. Den som
æskede dom stod frem på thingstenen og udtalte dens ord
(som forslag), thingliden gav den gyldighed ved at føre sine
våben mod hans; den der førte sag eller værn stod frem på
thingstenen og aflagde sin ed med våben i hånd, edsfællerne
sluttede sig til ham med fremrakte spyd; hvor to slægter stod
overfor hinanden for at slutte forlig efter drab, dér svor
drabsmanden først jævnedéd med sine frænder, derpå den dræbtes
arving trygdéd med sine, alt under spyddenes klang; -- man
vil neppe kunne negte dette billed en vis storhed.

-


OM FORHOLDET MELLEM DEN SÆLLANDSKE OG DEN SKÅNSKE KIRKELOV.

(1873.)

[Aarbøger for nordisk Oldkyndighed og Historie 1873, S. 73—84.]

I en afhandling „om sprogformen i de sællandske love“
(Årb. f. n. oldk. 1872) har hr. V. Såby lejlighedsvis (s. 216,
anm.) fremsat den bemærkning, at en vis sprogform formentlig
skulde være overført fra den skånske kirkelov til den
sællandske, „og at altså hin ligger til grund for denne og er
ældst, således som man også almindelig har antaget, men
hvorimod der i den nyeste tid er gjort indsigelse (af A. D.
Jørgensen i Ny kirkeh. saml.)“. Man kunde nu vistnok
billigvis have ventet, at forf. her havde tilføjet den oplysning for
sprogkyndige læsere, der ikke kan ventes at kende den
afhandling, hvortil her sigtesErkebispeskiftet i Lund 1177 og den skånske kirkelov (ovfr. s. 37 ff.)., at jeg ingenlunde har støttet min
opfattelse af de to lovstykkers indbyrdes forhold til sproglige,
men udelukkende til historiske grunde, ligesom alle tidligere
forfattere har begrundet deres modsatte opfattelse; thi det er
jo dog ikke uvæsenligt, at man i en henkastet polemisk
bemærkning orienterer sine læsere med hensyn til hovedsagen,
samtidig med at man søger at påvirke deres dom. Dette få
imidlertid være som det vil. Værre er det, at forfatterens
sproglige bemærkning er så aldeles uden berettigelse, at man
må forbavses ved at se den fremsat, og det tilmed i en
afhandling, der selv leverer det rigeste materiale til at
tilbagevise den.

Hr. Såby opstiller selv et skema over karakteristiske
sprogformer i de forskellige sællandske love, sammenlignede
med tilsvarende jydske og skånske, og han sætter her som
resultat af sine undersøgelser den sællandske kirkelov imellem
Eriks og Valdemars verdslige love, idet han iøvrigt gør
gældende, at denne sidste har bevisligt jydske sprogformer, medens
hin ikke har skånske, altså er rent sællandsk. Selve skemaet
synes tilfulde at retfærdiggøre denne opstilling, hvis der (hvad
jeg ingen mening kan have om) tør tillægges de opførte former
en sådan afgørende betydningAfvigelsen kommer frem på følgende steder:
Skånske og Eriks sæll. lov har henholdsvis siahs og siæx; Jydske og
Valdemars sæll. lov derimod sæx; kirkeloven har både siæx og sæx. Endelsen -um i
dat. plur. er stadig i skånsk, sjælden i jydsk, medens den findes ret ofte i sællandsk;
kirkeloven har den slet ikke. Sk. l. og såvel V. som E. sæll. lov brutit, Jydske: brot;
kirkel. som den sidste.. — Skal man da tænke sig
den sællandske kirkelov udarbejdet efter den skånske, så
kommer man til det resultat, at den sællandske bearbejder på
steder, hvor han i den skånske lov fandt sprogformer, som
ligeledes var sællandske, dog valgte andre afvigende, der snarest
(efter forfatterens mening) må betegnes som jydskheder!

Vi skal nu vende os til den sprogform, hr. S. har
fremdraget (udenfor skemaet), for deraf at drage slutninger med
hensyn til de to kirkeloves aldersforhold. Det er ordet „tage“,
der i runehåndskriftet af Skånske lov jævnlig forekommer i den
omlydte form tækæ osv., ligesom i den sællandske kirkelov,
medens det derimod i alle de andre love (d. v. s. i vore
håndskrifter af dem) næsten stadig hedder takæ osv., uden omlyd.
For ikke at komme ind på den uendelighed af variationer,
der findes i håndskrifterne, hvor talen er om æ og a, skal vi
her strængt holde os til de to kirkeloves form af det fremførte
ord. Først vil vi da gøre den bemærkning, at de håndskrifter
af lovene, som nu foreligger for os, er en 130 år yngre end
de oprindelige aktstykker, hvis indbyrdes forhold striden drejer
sig om. Dernæst må vi med hensyn til det omstridte punkt
gøre den erfaring, at flere lige gamle, efter talrige kriterier
omtrent lige gode håndskrifter af den ene af dem, nemlig den
skånske, netop på dette punkt viser den største
uoverensstemmelseRunehåndskriftet og Arne Magnussens nr. 37. 4, trykte hos Thorsen, og det
såkaldte Hadorfske håndskrift, trykt hos Schlyter, Skånelagen. Sml. Thorsens
indledning til Skånske lov s 4. 15. 20.. Medens nemlig runehåndskriftet 6 gange har den
omlydte form, og kun én gang den uomlydte, findes denne
udelukkende i A. M. 37, såvel som i den Hadorfske kodex.
Jevnsides hermed går den mest brogede mangfoldighed i a-
og æ-former af andre ord, ikke blot mellem håndskrifterne
indbyrdes, men i et og det samme.

Det ældste bevarede håndskrift af den sællandske
kirkelov, der nu efter hr. S.'s mening skulde indebære et
vidnesbyrd om, at dets over 100 år ældre original skulde være en
bearbejdelse af runehåndskriftets over 100 år ældre original
(der dog også var original for de andre nævnte!), har ligeledes
det betydningsfulde ord på (mindst) 7 steder, deraf én gang i
den uomlydte, 6 gange i den omlydte form. Det er denne
lighed, som har været overbevisende for forfatteren. Men den
er i høj grad skuffende; i de fem tilfælde er den tilvisse
fuldstændig; men de to sidste vil være tilstrækkelige til at vise
alles tilfældighed. Vel tror hr. Såby at have fundet den
afvigende, uomlydte form „netop“ på samme sted, men det er
ikke tilfældet. For tillige at føre læseren sprogets fuldstændig
forskellige karakter for øje, skal jeg hidsætte vedkommende
lovstykke helt. Sk. k. l. (runehåndskr.) k. 20: mæn skal huær
til logha takæ først af by sinum i laghfasta manna eþ, æn
um æi uinz þær, tæki af kirkiu sokn, æn uarþæ sua mangi
mæn sændær sæktæpæ at æi uinnæs mæn til i kirkiu sokn
sær mæþ huærium, þa gangæ til þe sammæ mæn ok suæri
fore allæ.
Sæll. k. l. s. 72: æn sæctær biscops umbuz man nokær
man, tha a han sic at veriæ mæth sinæ grannæ, æn vinnæs
hanum ey grannæ, tha takæ i kirki soen. Æn sæctær han
sva mangæ, at ey vins til logh, tha sværæ in bürthes til allæ
æræ varthæ.

Det vil let ses, at Sæll. k. l. slet ikke bruger ordet tage
dér, hvor Sk. l. har takæ, og derimod på det andet sted har
takæ, hvor denne har tæki. — Endnu mere slående er det
imidlertid, at Sæll. k. l. bruger dette ord på et sted, hvor Sk.
har vælge (præst; k. 2), og at det foreliggende håndskrift
netop dér bruger „tækæ“, altså „skånsk“ form på et sted,
hvor Skånske lov ikke kunde efterlignes, fordi den ikke havde
dette ord; og da det er første gang det forekommer i begge
lovene, kan det altså heller ikke være i henhold til tidligere
tilfælde!

Dersom de sprogkyndige, hvad der vistnok er meget
rimeligt, skulde få god brug for kirkelovene, hvis affattelse kan
dateres så bestemt, som ellers kun Jydske lov, da vil de have
den store fordel at have to så godt som samtidige aktstykker,
handlende om det samme i væsenlig samme mening; men dog
ikke anderledes, end at et fortroligt kendskab til dem gør det
i højeste grad sandsynligt, at den ene slet ikke har foreligget
ved den andens affattelse. Der er nemlig en sådan
gennemgående forskel i hele formen, i de valgte ord og vendinger, i den
orden, der følges osv., at man nærmest må tænke sig den
yngste af dem affattet efter et mundtligt referat af den ældre,
der ikke selv havdes ved hånden. Historisk vilde der intet
være at indvende herimod; thi man kan meget vel tænke sig,
at Eskil, hvis beslutninger som oftest var pludselige og
tilsyneladende uforberedte, ved et besøg af Absalon i Lund har
opfordret denne til at diktere sin (sællandske) kirkelov i pennen
på en lovkyndig, der da redigerede denne skånske form.

Da spørgsmålet om de to kirkeloves forhold imidlertid
atter er fremdraget, skal jeg dog ikke undlade her at omtale
et fortolkningsforsøg af dateringen under Sællandske kirkelov
af hr. overlærer Hovgård (Hist. tidsskrift 4. r. II 516 ff.), der
danner en af hovedpillerne i en vidtløftig afhandling om
„tidsregningen i Valdemar I's historie“, hvis tankegang og
bevisførelse jeg iøvrigt ikke skal indlade mig på. Jo vanskeligere
nemlig tidsregningen er i vor middelalders historie, des
bestemtere må vi fastholde de punkter, der kan bestemmes med
fuldstændig nøjagtighed, og til disse hører netop kirkelovens
datering, der som bekendt kaster lys over flere andre
begivenheders tidsforhold.

Hr. overlærer Hovgård synes at have affattet sine
beregninger uden at kende nogen senere forfatter om dette punkt
end Suhm; idetmindste nævnes ingen sådan, heller ikke J. E.
Larsens bekendte afhandling om vore gamle loves datering
(Saml. skrifter 1. afdel. I). Hvad han derfor meddeler som
noget nyt, vil for de fleste vistnok være gammelt, og for så
vidt i det hele tillige godt. Her skal beregningerne dog
gentages under ét, dels for at eftervise det uholdbare i forfatterens
fortolkning på enkelte punkter, dels for at belyse
forskellighederne i de to redaktioner, der er overleverede os.

Disse to redaktioner findes i håndskriftet A. M. 455,
12mo, aftrykt af P. G. Thorsen, og i det såkaldte Hadorfske
håndskr. af Skånske lov, begge fra omtrent samme tid (før
1300), — og deres enkelte led lyder således:

1) begge redakt.: onsdagen, 4 dage før st. Jakobsdag.
(Hadorf: 4 nætter; A. M.: 4 dage.)

2) begge: Kong Valdemars 14. vinter.

3) begge: Absalons 13. vinter. Hadorf: biskop A.; A.
M.: erkebiskop A.

4) begge: 1 år 3 uger og 3 dage efter skrinlæggelsen
og kroningen i Ringsted (25. Juni 1170).

5) Hadorf: 2 år og 5 uger efter Ryøs undertvingelse;
A. M.: 3 år og 5 uger efter samme begivenhed.

6) Hadorf: 6370 år mindre end 5 måneder 3 uger og
2 dage fra verdens skabelse; A. M.: 5 måneder og
16 dage.
7) begge: 1170 år 7 måneder og 12 dage efter Kristi
fødsel.

Det synes indlysende, at der i en datering som denne
må lægges vægt på hvert enkelt af de brugte udtryk;
beregningen må snarere forudsættes at være konstig end skødesløs
i noget punkt. Det samme er J. E. Larsen gået ud fra i sin
forklaring, og det er da også lykkedes ham tilfulde at
eftervise lovens affattelsesdag, d. 21. Juli 1171; men datarens
måde at tælle dagene på synes han dog ikke rigtig at have
forstået, thi han nødsages til at fravige f. ex. festen i
Ringsteds utvivlsomme datering. Hovgårds beregning er i
hovedpunkterne den samme som Larsens; kun tilføjes den sætning,
at dataren har delt året i 13 måneder på 4 uger hver, hvad
man dog vel neppe kan forudsætte hos en mand, der forstod
sig lidt på tidsregningen; denne påstand er da vel også kun
en misforstået udvidelse af hvad Larsen har påvist, at en
„måned“ skal regnes til 4 uger; ugen er nemlig grundlaget
for forfatterens beregninger, ikke måneden.

Beregningen er da efter min opfattelse foretagen således.
I det 4. punkt er festens årsdag, d. 25. Juni 1171, en fredag;
herfra regnes så først 3 uger frem, nemlig fra lørdag d. 26.
Juni til lørdag d. 17. Juli; dertil 3 dage er søndag til tirsdag
d. 20. Hele denne tid, 3 uger og 3 dage, var imidlertid
hengået siden „jamlængen“, man skrev altså d. 21. På samme
måde i det 5. punkt. Årsdagen for Ryøs indtagelse var
mandagen d. 14. Juni; 5 uger frem fører os fra tirsdag d. 15.
Juni til tirsdag d. 20. Juli.

Det 7. led i dateringen fører os derimod fra juledag 1170,
der faldt på en fredag, gennem 29 uger til fredagen d. 16.
Juli, og derpå i 5 dage til onsdagen d. 21. s. m.; det 6.
ligeledes fra fredagen d. 31. Dec. tilbage til fr. d. 23. Juli, og
derfra til d. 21.

Det er klart, at der er en forskel i beregningen mellem
de to første og de to sidstnævnte tilfælde; hist regnes kun de
mellemfaldende hele dage, her derimod tælles efter vor måde,
idet den ene af de to dage, mellem hvilke afstanden skal
bestemmes, tages med. Herved bliver det sandsynligt, hvad
også andre grunde, som vi senere skal komme tilbage til, lod
formode, at dateringerne fra Kristi fødsel og verdens skabelse
er senere tilføjede, medens derimod det oprindelige dokument
dateredes fra senere, nærliggende begivenheder.

Vi kommer nu til sammenligningen mellem de to
forskellige redaktioner; Larsen slutter sig her til Hadorf, Hovgård til
A. M. 455. En nøjere sammenligning gør imidlertid ubetinget
udslaget for den første; thi dels har denne Absalons titel, som
den må have lydt på dette sted; dels er betegnelsen 4 „nætter“
i det 1. punkt nøjagtig, 4 „dage“ strider mod den senere måde
at beregne på; dels endelig er den forskel, der kommer frem
i det 6. punkt, åbenbart en rettelse i A. M., for at bringe
beregningen af årets begyndelse i samklang med det 7. punkt,
hvad der dog, som alt Larsen har godtgjort, er uberettiget,
da året fra verdens skabelse begynder med d. 1. Jan. og altså
ender med d. 31. Dec., medens det derimod begynder med d.
25. Dec., når der tælles efter Kristi fødsel. Når hr. Hovgård
derimod lægger særlig vægt på det 5. punkt, Ryøs indtagelse,
som han mener at have „slået fast“ til året 1168, da er det
for mig selvfølgelig en grund mere til at holde fast ved den
Hadorfske redaktion af kirkelovens datering; thi talrige andre
indicier tyder på, at året 1169 her er det retteHr. Hovgård har ikke taget hensyn til eller gjort indsigelse mod min
begrundelse af denne antagelse, der var trykt et år før hans afhandling, og tilmed i det
samme tidsskrift (H. t. 4. r. I 785—92 [ovfr. s. 172 ff.])..

Hvad dateringen af den skånske kirkelov angår, da har
dr. Wimmers undersøgelse af håndskrifternes indbyrdes
forholdNavneordenes bøjning i ældre dansk, s. 3 f. kastet nyt lys også over dette punkt. Når nemlig den
omstændighed, at de to ældste håndskrifter rentud manglede
denne datering, forhen brugtes som indicium mod dens værd
dér hvor den fandtes, så vil dette nu meget svækkes, eller
rettere helt falde bort, når det ses, at de nævnte to
håndskrifter nedstammer fra et og det samme ældre, der er
forskelligt fra alle de andre håndskrifters original. Hint har da
givet kirkeloven som lovstykke, som del af den skånske
lovgivning, denne derimod har bevaret dets karakter som
aktstykke, som et retslig vedtaget forlig, der fandtes i erkebispens
arkiv, forsynet med kongens og prælaternes segl, og altså
tillige med en datering.

Hvad iøvrigt lovens udstedelsesdag, d. 27. Juli 1174,
angår, kan jeg nøjes med at henvise til den forhen nævnte
afhandling i Kirkeh. saml. VII 11 [ovfr. s. 46 ff.], hvor det er eftervist,
at de ældste håndskrifters bestemmelser (Valdemars 17. år og
erkebisp Eskils 35 vintre) falder på dette tidspunkt; her skal
endnu kun ytres en formodning om dateringens sidste afsnit.
Dette sætter nemlig ovennævnte dag som 21. Juli 1142 —
(6341 år mindre end 5 måneder og 16 dage fra verdens
skabelse, og 1141 år 7 måneder og 12 dage efter Kristi fødsel) —,
en gåde, som måske kan forklares af en række misforståelser.
Før vi imidlertid indlader os herpå, skal det bemærkes, at
denne del af dateringen yderligere godtgør, hvad der alt
udtaltes som formodning i anledning af den sællandske kirkelov:
det er en senere tilføjet beregning, hvis fejl altså ikke bør
komme den oprindelige datering til skade.

Først viser det sig da, at tilføjelsen i Skånske kirkelov
er foretagen med den sællandske for øje, ja vi kan endog
bestemme det til den redaktion, der betegnedes som delvis
forvansket (A. M. 455); thi måneder og dage er tankeløst
afskrevne, de passer hverken til året 1142 eller 1174, og de er
afskrevne efter den redaktion, der regner verdens skabelse fra
en juledag (eller Kristi fødsel fra nyår). Men hvorledes er da
året 1142 kommen ud af dette? Som første fingerpeg må vi
her vistnok fastholde denne redaktions læsemåde „erkebiskop
Absalon“, idet beregneren herved er kommen ind på at tælle
tilbage for Eskils vedkommende ud over Absalon, der var
tiltrådt (formentlig som erkebiskop) i året 1159. Fejl kunde nu
komme til fejl. Eskil blev biskop i året 1134 og døde 1182,
han havde altså været biskop (havt biskoppelig vielse) i 48
år: dette kunde misforstås som 52, hvad enten det var skrevet
med ord eller tegn (IIL, eller duodequinquaginta), idetmindste
viser talrige tilfælde, at det jævnlig fandt sted. Men regnede
nu hin afskriver, at Eskil havde været erkebiskop i 52 år før
Absalons tiltrædelse 1159, så måtte han sætte hans egen
tiltrædelse til året 1107, og dateringens udsagn, at han havde
været erkebisp i 35 år, måtte da føre ham til 1142. At han
ikke fandt et korrektiv i opgivelsen af kong Valdemars
regeringsår, kunde simpelthen ligge i, at han ikke fortrøstede sig
til at afgøre, om ikke det var to forskellige Valdemarer, der
her var tænkt på. Men er denne forklaring rigtig, da må den
skånske daterings sidste del sættes til en meget sen tid,
omtrent så sen, som håndskrifternes alder tilsteder (efter 1300).

Endelig skal her endnu tilføjes en bemærkning om
kirkelovenes, eller rettere den skånskes senere skæbne, dens
udførelse i livet. Ved en nærmere undersøgelse af de
herhenhørende steder hos Saxe vil man nemlig komme til det resultat,
at Helvegs fremstilling af de kirkelige uroligheder i Skåne,
og for så vidt også de andre ældre forfatteres, på dette punkt
lider af en unøjagtighed.

Denne unøjagtighed udspringer af en misforståelse af den
latinske original, som alt Grundtvig har gjort sig skyldig i.
Striden mellem Absalon og Skåningerne drejede sig som
bekendt først og fornemlig om bispetiendens ydelse; Absalon holdt
fast på den som en ret, der engang var anerkendt; almuen
modsatte sig, og selv kongen rådede ham til at vise
eftergivenhed. Dertil svarede da erkebiskoppen, at han vel vilde
lade være at opkræve tienden, men at han derimod „ikke vilde
gøre brug af de tidligere vilkår, som bisperne havde havt i
stedet for tienden“ (A. præfatus, se decimarum loco prioribus
pontificum conditionibus non usurum, p. 946). Grundtvig
oversætter dette således: „A. vilde slet ikke nyde noget af den
godtgørelse for tienden, som hans formænd havde oppebåret“
(2. udg. s. 778), og Helveg gengiver dette atter: „at han ikke
på de tidligere biskoppers vis vilde tage imod noget vederlag
for tienden“; — „et vederlag, — som man ser heraf de
foregående erkebisper, altså også Eskil, havde ladet sig nøje
med“ (Kirkeh. t. ref. I 445, sml. 398). Men dette er noget
ganske andet end det, Saxe tænker på. Ved kirkeloven havde
bispen opgivet en række indtægter, som han anså for at være
forkastelige fra et kirkeligt synspunkt, fordi de i en utilbørlig
grad gjorde nådemidlerne til genstand for betaling; meningen
med tienden var at få denne uskik afskaffet. Disse indtægter
er det, der betegnes som de tidligere bispers „vilkår“; det er
dem, Absalon ikke vil opkræve igen, dels fordi de efter hans
mening i og for sig var forargelige, dels fordi deres
opkrævning vilde være en opgivelse af den lovlig satte ret. At der
blandt disse ydelser iøvrigt også var en „biskopsgave“, der
betragtedes som en slags tiende, ses af forskellige aktstykker;
men denne indtægt har da erkebispen neppe givet afkald på.

Men endnu mere. Da Absalon senere fuldstændig besejrer
Skåningernes modstand, synes han end ikke at have fået sin
yndlingstanke gennemført, idetmindste ikke overalt. Helvegs
fremstilling er også her unøjagtig. Kampen ved Lomå og
Absalons tilstedekomst er efter Saxe to forskellige begivenheder,
medens Helveg blander dem sammen og mener, at Saxe har
villet fortie Absalons blodige sejr. Det var den skånske adel,
som slog almuen med sit kongsemne Harald Skræng; derefter
samledes almuen dog atter til thinge og tænkte på nye kampe,
da Absalon kom til med sit væbnede følge og imponerede i
den grad, at den skjulte sine våben og sine planer og gav sit
bifald tilkende til de domme (judicia), erkebispen og adelen
afsagde, dels over Harald, dels for at genoprette de gamle loves
avtoritet (leges, quæ iniquissimis ejusdem (plebis) suffragiis
convulsæ fuerant, piissimo judicii decreto ad pristinæ auctoritatis
habitum reduxit, p. 964). At der ved disse love selvfølgelig
også må tænkes på tienden, kan der sikkert intet indvendes
imod; men når Saxe senere tilføjer, at almuen ikke oftere
rejste sig i oprør mod de store, så kan dette dog neppe gøres
gældende som bevis for, at tienden fra nu af virkelig overalt
blev svaret. Også forhen fortæller Saxe, at Skåninger og
Sællændere svarer tienden (i modsætning til Jyderne), men
snart efter hedder det ikke des mindre, at Skåningerne ikke
vil yde den (p. 936. 946). I sin tilegnelse siger Saxe da
også, at kirken først i Andreas Sunesøns tid kom til sin fulde
ret: „begærlig efter at foretrække hvad der vedkommer den
offenlige gudsdyrkelse for dine personlige anliggender, bragte
du ved dine heldbringende råd dem, som forhen havde negtet
at give kirken hvad der tilkom den, til at yde deres
skyldighed, så den gamle uret mod de hellige boliger ved dig tilfulde
blev afsonet. — — — Således har du opnået ved dine vise
påmindelser, hvad der ikke blev givet nogen af dine
forgængere“ (p. 5 sq.).

Det må herefter vistnok anses for mere end sandsynligt,
at Absalon kun tildels opnåede at få den fulde bispetiende i
Skåne, medens han på den anden side sikkert aldrig befattede
sig med at opkræve de ældre indtægter, som slog synder og
nådemidler i penge. Dette er en vigtig historisk kendsgerning,
ikke blot fordi det viser os, hvor hårdnakket modstanden var,
men også fordi vi her ser Absalon fra en ny side, som den,
der ikke blot kunde give efter for kongens bøn i et farligt
øjeblik, men som den, der fastholdt sin forsonlighed efter
sejren og kunde vise mådehold og langmodighed overfor de
vildledte. Det er et træk, som meget vel stemmer med hvad
Arnold af Lybek fortæller om hans kristelige ydmyghed, at
han nemlig lod den korsfæstedes billed sætte over sit
højsæde, for at give det udseende af, at de, som nærmede sig
til ham, viste det, og ikke ham, deres ærbødighed.



FOLKEVISER OM HISTORISKE PERSONER.

(1875.)

[Nordisk månedskrift for folkelig og kristelig oplysning, 2. halvårg. 1875, S. 161—94
(I), 262—87 (II—III), 341—78 (IV—V), 426—56 (VI). De som Tillæg til hvert Stykke
føjede Visetexter ere udeladte i nærværende Udgave. — Med Tilføjelser og Rettelser
af Forfatteren.]

I. Valdemar Sejr og hans dronninger.

Man kan ofte høre folk med en levende sans for vore
fortidsminder udtale en beklagelse over, at dette eller hint
punkt i vor historie er så dunkelt og uopklaret, eller at denne
i sin helhed er så mangelfuld, usikker og tusmørk. Der er
partier i vor fortid, som aldrig kan komme ud over dette, der
ligesom har en medfødt dunkelhed, en uovervindelig usikkerhed,
så deres sande natur unddrager sig granskerens anstrængelser,
medens de ofte fremstiller sig tilsyneladende klart og fyldigt
for den, der ligesom uvilkårligt kommer til at kaste øjet på
dem. Man kan længe nok beklage dette; man kan, hver gang
tanken vender sig mod disse overleveringer, gøre nye forsøg
på at gennemtrænge dem, indtil øjet trættes; før eller senere
vil det gå op for en, at det netop er denne usikkerhed og
tvetydighed, der giver visse emner deres fængslende magt, og
at meget af dette vilde forsvinde, om der på én gang blev
kastet klart lys over alt hvad der hidtil var os gådefuldt. Det
er dette samme forunderlig tillokkende, som kan ligge i vore
barndomsminder og som den senere eftertanke ikke kan magte,
men dog så ofte søger en vederkvægelse i at sysle med; hvad
vilde der blive tilbage, om vi til punkt og prikke fik gjort
rede for hvad der lå til grund for disse forunderlige
forestillinger? Alt vilde fremstille sig som det, det var, noget
ubetydeligt og hverdagsagtigt, intet minde og ingen tanke værd.

Folk med et mørkt blik på livet vil være tilbøjelige til
at drage en bitter lærdom også af dette forhold: sådan er det
med alt, hvad der bedårer tanken, vil de sige, det er skygger
og selvskabte forestillinger, virkeligheden var ikke således,
historien er en hård lære eller den er indhyllet i sagn og
tåge; men man kan være overbevist om, at det altid var noget
småt og ringe, som lå til grund for de fantastiske
overleveringer.

Disse overleveringer er nu imidlertid kendsgerninger; disse
barndomsminder er nu utvivlsomme netop som minder, og
hidrører det skønne og dybsindige da ikke fra det, som ikukommes,
må det vel være en tilgift af dem, som bevarede det, af det
sjæleliv, som engang modtog indtrykket udefra og nu har
omdannet det og gjort det til noget andet, fra noget ringe til
noget stort, fra en tilfældighed til en dyb tanke. Men er vi,
der bevarer mindet og forædler det, eller det folk, som
fastholder overleveringen, da slet intet værd, — og drejer det sig
blot om at få at vide, hvad der udvortes ligger til grund for
minderne? Nej, det tillokkende, man kunde ofte fristes til at
sige det bedårende ved dem er netop denne sammensmeltning
af udvortes virkelighed og indre opfattelse, denne stille syslen
med indtrykket, dette forklarede billed af det forbigangne, som
vi aldrig hélt kan få rede på. Enhver af os sidder i uskiftet
bo med sin fortid; hvor meget vi end anstrænger os for at
opgøre regnskabet og give hver sit, så bliver der altid noget
tilbage, som ikke kan opgøres, men som er et fælleseje for
hele vort liv, fordi det bestandig lever og blomstrer med os,
fordi vi fra først af har del i det. Og vort folk sidder i et
lignende uskiftet bo; det er den uforgængelige „rigens dressel“,
der ikke består i adkomstbreve og gyldne smykker, ej heller
gemmes i borge og faste tårne, men lever i den umistelige
medejendomsret til alle fortidens overleveringer.

En sådan folkeskat er viserne og fortællingerne om kong
Valdemar den anden og hans dronninger, Dagmar og Bengerd.
Hvorledes skulde man her nogensinde kunne få opgjort et
skifte mellem historien og digtningen, virkeligheden og den
opfattelse, som greb indtrykket og formede det til det, vi nu
kender og glædes ved. Og dog føler vi trang til at vove et
forsøg, til at prøve, om ikke det var muligt at skille dem ad,
for at få rede på, hvorledes nu disse personer i virkeligheden
engang har levet sammen, og for tillige at få en målestok for
omfanget af den skabende virksomhed, som har gjort sig
gældende i viseemnets udformning. Lad os da se, hvad historien
véd om denne helt og hans hustruer, og hvad digtningen fra
først af har villet gøre dem til.

Valdemar den anden var ved sit giftermål med Dagmar
(1205) en mand på 36 år, omtrent halvdelen af hans liv var
hengået med politiske kampe, dels til forsvar for riget og hans
gode ret, dels for at udvide dets magt på naboernes
bekostning. Selve ægteskabet var rimeligvis et politisk parti, thi
man kan vanskeligt tænke sig, at han havde set sin brud før
pagten sluttedes, og han var dengang så indviklet i
tronstridighederne i det tyske rige, at han neppe vilde have bundet sig
til en slægt, som han ikke stod i venskabeligt forhold til også
i politiken. Dertil kommer, at han få år i forvejen, før
broderens død, men da denne dog alt kunde forudses, havde
forlovet sig med et syvårs barn, kong Ottos broderdatter, medens
denne konges broder, Vilhelm af Lüneburg, ægtede hans søster
Helene. Dette bånd var imidlertid bleven løst fra brudens
side og Valdemar benyttede sin genvundne frihed til at knytte
forbindelsen med kongens datter af Bømen.

Hans hustru var en datter af kong Otakar, der med et
nationalt navn kaldtes Fremysl, et led af Tsjekkernes indfødte
hertugstamme, der som de fleste af hans forfædre i løbet af
sin regeringstid opnåede kongeværdigheden. Otakar havde
været gift med Edel (Adela, Adelheid) af Meissen, et lille
fyrstendømme i det nuværende Sachsen; de havde en søn
Vratislav og tre døtre; men Otakar sendte senere hustru og
børn hjem til hendes broder, markgrev Didrik, idet han
foregav, at de var i slægt med hinanden og at derfor hans
samvittighed ikke tillod ham at beholde sine børns moder i sit
hus. Edel blev vel modtagen af sin ridderlige broder, der
gjorde alt for at tvinge sin svoger til at give søsteren
oprejsning, men alle forsøg strandede på Otakars hårdnakkede
modstand; han indgik nyt ægteskab. Edel gik senere i kloster og
en af døtrene fulgte hendes exempel, hun blev abbedisse og
ansås efter sin død for en helgen; en anden blev gift i Bajern
og den tredje fik kongen af Danmark. Denne datter havde
ligesom faderen et dobbelt navn, et kirkeligt, nemlig Margrete,
og et nationalt, Dragomir; det første var vel kendt i Norden,
også Knud den stores søster havde båret det ved siden af det
nationale Estrid; i Roskilde havde man endog en national
helgen af dette navn, Absalons frænke, efter hvem indsamlingen
af den gamle afgift til fruekirken i Roskilde i en del af
Sælland kaldtes Margreteskud; men alligevel kom den unge
dronning ikke til at bære dette navn, man dannede et nyt af
Dragomir.

Hin tid var vanskeligt istand til at fastholde fremmede
navne og ordformer, man kunde jo i reglen kun ét sprog og
alt fremmed måtte derfor klæde sig i dets former; således blev
Nikolaus til Nikels (Nils), Johannes til Jens og Jon o. s. v.,
og således var det slaviske Vladimir bleven til Volmer,
Jaromir til Jærmer o. 1. Dragomir blev på samme måde til
Dagmar, og dette navn holdt man fast ved, fordi der kunde knyttes
en tanke til det; det udtaltes Dag-mår og havde da betydning
af dag-møen, den lyse og venlige kvinde. Dette navnefæste
er den første folkelige digtning om kong Valdemars hustru.

Året derpå gav kongen efter for pavens og erkebispens
forestillinger, idet han løslod sin fangne frænde biskop Valdemar
af fængslet på Søborg; han havde i 13 år været kongernes
fange efter at være greben med våben i hånd mod land og
rige. Det har sikkert lige så lidt været Valdemars mening at
slippe denne arge fjende løs, som hans fader nogensinde lod
sine frænder Mågens og Buris vende tilbage til friheden, efter
at de engang var satte på Søborg, overbeviste om anslag mod
hans liv og trone; efter samtidens opfattelse var det enten
fordi Valdemar var en viet mand og derfor farligere som fange,
mindre farlig som fri, eller fordi den unge dronning gik i
forbøn for ham, at kongen nu omsider besluttede at løslade ham.
Biskoppen kom aldrig tilbage til sit fædreland, men søgte at
skade kongen udenlands; hans hævnfølelse var dog afmægtig
overfor Valdemars magt og pavens højhed over ham som
kirkens hoved.

Dagmar havde kun ét barn, en søn, der ligesom hans
fader og farfar bar navnet Valdemar; hun døde efter 7 års
ægteskab i året 1212. Valdemar havde ikke været hende tro;
året før hendes død fødtes der ham en søn af Esbern Snares
enke Helene Gutormsdatter fra Sverig, han kaldtes Knud efter
kongens broder. Allerede før sit ægteskab havde han desuden
en søn ved navn Nils, uvist af hvilken moder.

To år efter Dagmars død ægtede Valdemar den skønne
Berengaria, datter af kong Sancho af Portugal; af hendes
brødre var Alfons faderens efterfølger, Ferand (eller Ferdinand)
derimod var greve af Flandern. Hvad der var grunden til at
Valdemar søgte sin hustru på dette sted er ubekendt; vi tør
ikke udelukke den mulighed, at det var politiske grunde, som
drev ham dertil, men det er dog ikke sandsynligt; grev
Ferand var nemlig en af de ivrigste Partigængere for kong Otto,
hvis sag Valdemar alt dengang havde forladt for at slutte
sig til den unge Fredrik af Hohen Staufen; han var
endvidere ligesom Otto en fjende af Filip Avgust af Frankrig, der
året i forvejen havde taget Valdemars søster, den hårdt
forurettede Ingeborg, til sig igen, uden al tvivl for at muliggøre
en politisk tilnærmelse. Og samme år som Berengaria blev
Danmarks dronning (1214) knækkede Filip sine fjenders magt
ved Bouvines, i det „ridderlige slag“, der berøvede Otto tronen
og Ferand sin frihed; man har endnu et billed af den
heltemodige greve, som han føres ind i Paris på en usel kærre,
bagbunden som en tyv og genstand for folkets hån. Man må
da snarere antage, at ægteskabet er sluttet uden at broderens
politiske stilling har haft nogen betydning derfor; kongen kan
jo godt tænkes at have udsøgt sig sin brud af andre hensyn,
og Berengarias ualmindelige skønhed har da vel været den
nærmest liggende grund.

Navnet Berengaria var neppe helt ukendt hos os,
idetmindste forekommer Berengarius som mandsnavn; men det
faldt dog for vanskeligt at udtale det i denne form og det
forkortes derfor overalt til Bengerd. Det er efter krønikerne
klart, at man har lagt en hadsk betydning i dette navn, uden
at dog sammenhængen dermed synes at være gjort tydelig,
enten af nogen ældre eller nyere forfatter. Ordet må vistnok
deles i de to led: ben og gerd, af hvilke det sidste da uden
al tvivl er kvindenavnet Gerd, som vi finder det hos den
samtidige Saxe i sammensætningerne Frogerd og Ladgerd eller i
Norge i troldkvinden Thorgerd Hørgabrud. Ved det første led
har man da vistnok tænkt på dødningebenet, så navnets
betydning har været dødsmøen, oldtidens valkyrje, der har så
mange navne, særlig af kamp og lig. Hertil svarer også det
andet navn, der siges at være givet hende: Briginild; thi også
det sigter til det samme og er vel, som N. M. Petersen
antager, en forvanskning af Brynhild, eller måske snarere et
selvstændigt valkyrjenavn, dannet af bregen (bregne), en urt,
der også kaldes hugormekål og af folketroen stadig har været
sat i forbindelse med de onde magter. I alle tilfælde har man
altså benyttet lyden af Berengarias rette navn, som det kom
til at tage sig ud i folkemunde, til deraf at danne en
betegnelse, modsat Dagmar: nattens mø, dødens bud.

Berengaria fødte som bekendt tre sønner, der alle blev
konger, om end med ringe lykke; desuden en datter Sofie, der
en gang skulde finde sin grav i Flensborg, hvor hun havde
søgt at forsone sine brødre med hinanden. Endelig døde hun
efter neppe 7 års ægteskab i barselseng med sit 5. barn,
den 27. Marts 1221. Samme vinter opholdt de tyske bisper
af Livland og Estland sig i Danmark; de kom for at
overdrage kong Valdemar højheden over deres lande, da alle forsøg
på at holde stand mod barbarerne uden hans hjælp var slåede
fejl. Prælaterne vidste meget vel, hvor skæbnesvangert dette
skridt kunde blive for de tyske kolonier, og de gav kun efter
for den hårde nødvendighed, ligesom de senere benyttede
kongens fangenskab til igen at unddrage sig de påtagne
forpligtelser. Det var derfor intet under, at de udlagde
dronningens død som et ondt varsel: den unge opblomstrende kirke
i Livland, sagde de, der hvad øjeblik det skulde være syntes
at kunne føde sin fuldbårne frugt, vilde i kongens hånd være
udsat for at dø under fødslen.

Hvorledes end kongens forhold har været til sine
dronninger, så skiftede han retfærdig mellem sine sønner. Endnu
medens Bengerd levede blev Dagmars søn Valdemar med stor
højtidelighed kronet til konge, og efter hendes død fik han
hendes broderdatter Eleonora af Portugal til ægte; det tyder
ikke på at kongen har fortrudt sit andet ægteskab. Men da
så den unge Valdemar faldt for et vådeskud, gik kronen over
på Bengerds ældste søn Erik med forbigåelse af hertug Knud,
ligesom Valdemar var udvalgt med forbigåelse af den ældre
Nils, og ligesom et par slægtaldre tilforn kong Valdemar den
store havde ladet Sofies søn Knud krone fremfor Tovelilles
søn Kristoffer. Døden har forenet og adskilt dem efter andre
love. I Ringsted kirke hviler nu kong Valdemar mellem sine
dronninger, Dagmar til venstre og Bengerd til højre; hans
sønner, kongerne Valdemar og Erik ligger side om side med
hertug Knud og deres farbroder Kristoffer af Sønderjylland.
Bengerds yngre børn derimod jordfæstedes i Jylland syd for
åen, Kristoffer i Ribe, Sofie i Flensborg og Abel i Slesvig;
den fredløse brodermorder fandt end ingen hvile i domkirken,
men nedsænkedes i et kær. Heller ikke moderens grav lod
man urørt; da den for en del år siden åbnedes, fandt man
hendes hoved bøjet ud af sin naturlige stilling og lagt ned
over skuldrene, medens en stor sten indtog dets murede rum.

Lige overfor disse tarvelige oplysninger, der har måttet
samles mange steder fra, står nu viserne med deres
ejendommelig udprægede opfattelse af de tvende dronninger. Her bliver
nu spørgsmålet: med hvilken ret er de fremstillede i denne
skarpe modsætning, der er lige så bekendt som deres navne;
var de virkelig så forskellige, at den ene med rette kunde
kaldes dagens, den anden nattens mø, den ene en fredens og
forsoningens, den anden en stridens og hadets kvinde? Vi er
ikke istand til at give noget svar på dette spørgsmål; det er
muligt, at sønnernes ulige lykke, som man har ment, kan have
haft nogen indflydelse på forestillingen om mødrene; men langt
rimeligere er det dog at antage, at opfattelsen i alt væsenligt
er samtidig og udsprungen fra selve de pågældende personer;
thi når man har sagt, at det var Danmarks skæbne, som
spejlede sig i dem, har man jo overset, at de begge levede og
døde i rigets velmagtsdage, ja at lykken aldrig havde været
kong Valdemar så huld som den vår, da han lagde sin sidste
hustru i graven. Nærmest ligger det vistnok at antage, at
Bengerd har gjort sig forhadt ved sin indflydelse på kongen,
måske endog særlig som hans stedfortræder under krigstogene
til Estland, og at den afdøde dronning, hvis blidhed og ynde
var i alles erindring, derved i endnu højere grad er bleven
genstand for folkets klagemål. Men en oprindelig modsætning
må vi utvivlsomt gå ud fra.

Viserne om de tvende dronninger er neppe alle fra samme
tid. Begynder vi med den mest bekendte og i alle henseender
mest fuldendte, den om Dagmars død, da er der adskillige
træk, som taler for en affattelse en god stund efter
begivenheden. Ikke blot må den være digtet efterat Valdemar havde
ægtet Bengerd, da Dagmars advarsel kun kan forstås under
denne forudsætning, men den må også være bleven til efter
Bengerds død, og så længe efter, at hendes dødsmåde kunde
være overført på Dagmar. Thi at denne skulde være død i
barselseng, véd vi intet om; ser vi hen til det forhold, hvori
kongen stod til Helene Gutormsdatter i hendes sidste år, er
det vel endog neppe sandsynligt, Dagmar har snarest stået sin
husbonde fjernt eller været syg og svag en god tid før sin
dødMuligvis kunde et langt og hentærende sygeleje være den nærmeste forklaring
af, at hendes grav ved undersøgelsen fandtes tom.. På en senere affattelse af viserne tyder også opfattelsen
af Knud som Dagmars søn; selve denne opfattelse må dog
vistnok hidrøre fra tiden før hans og brødrenes død (1260),
da man kun i de forvirrede og ulykkelige år, der fulgte efter
faderens død, men dog endnu før brødrene var forsvundne fra
skuepladsen, kunde falde på at beklage, at ikke Knud var
bleven konge, men at brødrene havde fortrængt ham fra tronen.
Også det, at den unge Valdemar slet ikke omtales i visen,
tyder på en temmelig sen affattelse; thi vel kaldes Knud for
Dagmars yngste søn, men der nævnes ingen anden, og da
hun beder Valdemar om, at han måtte blive konge, må man
nærmest antage, at visen oprindelig har haft „unge søn“, en
almindelig betegnelse for et nyfødt barn.

Ligger det således nærmest at antage, at viseemnet
væsenlig er tildannet en slægtalder efter dronningernes død,
så er dermed selvfølgelig ikke sagt, at selve visen skulde være
digtet ved denne tid. Måske er dette dog det sandsynligste,
thi sangerne valgte vistnok i reglen nærliggende emner, og når
som her interessen i digtets mest højtidelige øjeblik kommer
til at dreje sig om politiske forhold, der vel for Dagmar havde
en rent personlig interesse, men dog tillige vidner om, at det
var spørgsmål, som for alle havde noget nærværende, så kan
vi neppe gå synderlig længere ned i tiden uden at fjerne os
fra den slægt, der med nogen rimelighed kan antages at have
syslet med disse tanker.

Hvad derimod de tre andre sange angår, da synes de at
måtte være ældre end den nys omtalte, idetmindste efter
hele deres anlæg og tankegang. Stemningen er her så
bevæget, at man vanskelig kan tænke sig andre som
ophavsmænd til emnets udformning end dem, der selv havde levet
med i dronningernes tid. Når den ene vise synes at have
kendt Valdemar som den enøjede konge (efter slaget ved
Bornhøved 1227), så henvises vi derved vel til hans senere år;
men denne ytring er dog ikke så væsenlig et led i helheden,
at vi tør bygge synderligt derpå; den oprindelige sang har jo
i alle tilfælde været en del forskellig fra den, vi nu har
overleveret, og et enkelt træk kan således meget vel senere, da
kongen havde fået en fremtrædende lyde, være forandret eller
tilføjet som mere karakteristisk, netop på dette sted. Hele
den udélt glade tone i Dagmarviserne, uden hentydning til
det senere forhold, tyder ligeledes på en meget tidlig
oprindelse; endvidere Stranges sendefærd, der også forudsættes i
en anden lille vise om Dagmars terne, som iøvrigt er meget
forskellig fra denne. Også Bengerdsvisens lidenskabelige tone
forklares lettest af den nærmeste samtids stemning, og den
omstændighed, at digteren lader hende falde i krig, er kun et
nyt exempel på den poetiske retfærdighed, der så ofte øves i
kvaddene, selv om de virkelige personer fik lov til at dø en
langt blidere dødSml. mine Bidrag til Nordens hist. i middelalderen s. 111.. Nærmere end til denne formodning, at de
første viser er fra samtiden, den fjerde en slægtalder yngre,
kan vi imidlertid neppe komme spørgsmålet om visernes alder,
idetmindste ikke før nye synspunkter for bestemmelsen er
fremdragne.

Grundtanken i disse kvad er som før fremhævet
modsætningen mellem de to dronninger som den lyse og den mørke.
Det er en gammel og kær folketanke, om man kan kalde det
så, at helten står mellem to kvinder, der hver vil eje ham
hélt og derfor bekæmper hinanden. I oldtiden finder vi
modsætningen i sagnet om Sigurd og de to møer Brynhild og
Gudrun; vi træffer den i fjendskabet mellem Sofie og Tovelille
og nu atter i Dagmar og Bengerd. Hvert sted er dog
modsætningen ejendommelig fremstillet og alle enkelte
omstændigheder i kærlighedsforholdene er forskellige; her er det en rent
moralsk modsætning mellem to lige berettigede hustruer, der
altså ikke lever sammen eller umiddelbart træder i forhold til
hinanden, men alligevel er modsætningen så stærk, at Dagmar
ikke blot i dødens øjeblik advarer sin herre mod Bengerd,
men også senere, da han trods dette har taget hende, giver
ham anvisning på at blive af med hende igen. Det er klart
nok, at man har tænkt sig Dagmar som den rette adelhustru,
ligesom Tovelille, som den uforanderlige genstand for kongens
kærlighed; ægteskabet med Bengerd er en forvildelse, som han
hårdt må bøde for, men mindet om den elskelige dagens mø
drager som en lys tanke gennem hans drøm og befrier ham
fra det selvforskyldte kors. Valdemar selv er hélt igennem
opfattet som den djærve og retsindige helt, der elsker Dagmar
over alt, indrømmer hende hver bøn, medens hun lever, og
vækker hende til live igen ved sin inderlige attrå. Men han
er tillige svag og let til at glemme; Dagmars fromme bønner
og advarsler på sit dødsleje glemmer han til sin egen ulykke,
og han begår en blodig uret mod sin førstefødte søn; dog er
han stærk nok til at tilbagevise Bengerds onde råd og at
overlade hende til sin skæbne.

Viserne må derfor betragtes fra et dobbelt synspunkt; de
fremstiller dels et lykkeligt ægteskab i hele sin udvikling fra
frieriet til hustruens død i sin mands arme, dels en
modsætning mellem dette ægteskab og et andet, i hvilket kvindens
ondskab er det mest fremtrædende træk. Ligesom vi
andensteds i folkesangen og eventyret hører tale om onde stifmødre,
der gør børnene al den fortræd de kan, således er Bengerd en
stifmoder for hele sit land og folk, det folk, som Dagmar
elskede over alt og hvis mest fortrykte børn det var hendes
første og sidste tanke at bringe lindring og husvalelse.

I fremstillingen af Dagmars ægteskab giver folkesangen
os tre led: frieriet og hidrejsen, den unge hustrus første
henvendelse til sin herre og konge, og hendes død i barselseng.
Når disse tre led synes helt at udtømme emnet, skal man dog
være varsom med heraf at slutte, at de oprindelig har dannet
en helhed eller overhoved var de eneste, som fra først af
opstod. At ikke en og samme digter har forfattet dem som en
helhed ses straks af den anden vises begyndelse, idet den
griber langt tilbage over den førstes slutning og tager hele
fortællingen om dronningens komme med som indledning til
sin fremstilling; denne digter har åbenbart ikke kendt sangen
om ung Stranges sendefærd; og som vi så, må atter den tredje
antages for at være af en senere oprindelse end begge de
første, dens tone er vidt forskellig fra dem. Men er der ingen
forud lagt plan i de tre viser, så er der lige så lidt nogen
sikkerhed for, at ikke flere begivenheder i Dagmars liv var
gjorte til genstand for særlige sange, uden at vi nu kender
dem. Kun det kan vi slutte af hvad der nu foreligger, at
disse tre har formået at trænge igennem tidernes omskiftelse
ned til os, at de har haft kraft til at leve det stille liv på
folkets læber og i dets hjerte, indtil de for henved 300 år
§iden optegnedes og derved reddedes fra forglemmelse.

Når vi da først henvender opmærksomheden på det første
visepar, vil vi se, at billedet af dronningen her endnu er det
enfoldigt elskelige, det er den unge mø, som føres sin
bestemmelse imøde, og den unge hustru, der med mildhed, men
tillige med kærlighedens myndighed tiltræder sin plads som
mandens medhjælp og rådgiver.

Kongen sender Strange til det fjerne land for at bejle til
hin skønne kongedatter. Visen véd intet om, at Bømerkongen
havde forskudt sin hustru og sine børn, den aner ikke, at
Meissen ligger dybt inde i fastlandet, for den er det hele en
lystelig færd over havet til et fjernt kongerige og en lykkelig
kongeslægt. Det dobbelte frieri, overfor forældrene og datteren,
er skildret med poetisk finhed; hist det strænge ceremoniel,
der byder dem at sende bud strax de sætter foden i land,
for at gøre rede for deres hensigt og søge fredland, derpå
frieriet og kongens rådslagning med sin hustru; her den lange
samtale ved skaktavlen, jomfruens kolde spørgsmål om sin
bejlers rigdom, og senere, alt som samtalen bliver fortroligere,
om hans skønhed. Visen fatter sig i korthed; den lader ikke
kongen give noget svar til sendebuddene, kun datteren ledes
frem og det overlades til os selv at slutte deraf, at afgørelsen
overfor de fremmede er lagt i hendes hånd.

Da så de kommer til land, ser de kongen tumle sin hest
på stranden; Dagmar ræddes for hans udseende, han er skel
og énøjet og hun bebrejder Strange, at han har talt om hans
skønhed. Kong Valdemar mistede som bekendt et øje i slaget
ved Bornhøved, og det er sandsynligvis dette, som har bragt
talen om ét øje ind i kvaddet; men det udelukker dog ikke,
at selve opfattelsen er ældre og at en sang, som var digtet
før hin tildragelse, på dette sted omtalte kongens afskrækkende
udseende for den unge pige, selv om det fra først af kan have
været et andet træk, som var fremhævet. Selve tanken er på
dette sted ikke uden vanskelighed; den færøske sang har
opfattet visen således, at Dagmar havde fattet kærlighed til
Strange, så hans sendefærd altså gjorde ham utro mod sin
herre, hvorfor også Valdemar dér hugger ham ned. Vor vise
derimod ender jo med, at alt er glæde, Strange får rige gaver
for sit vel udførte hverv og Dagmar tiltræder strax sin
værdighed som landets moder. Skulde da digteren slet ikke have
haft nogen hensigt med sin replik om den „skele svend“?
Det synes at stride mod den korthed og sluttethed, der ellers
går gennem hele sangen. Det kan heller ikke ret vel tænkes
at have været hans mening at fremstille Dagmar som et
dydsmønster, en ung pige, der føres til Valdemar under foregivende
af, at han er rig og skøn, medens hun i virkeligheden finder
ham grim og gammel, men hengiven i sin skæbne af
pligtfølelse bliver hans lykkelige hustru. Nærmest har det vistnok
ligget for digterens tanke at lade dette første indtryk træde
mellem Stranges lovtale og hendes kærligheds lykke for at
undgå det ensformige i skildringen og give slutningen en
selvstændig interesse, der ellers let kunde gå tabt, når modtagelsen
kun blev hvad man måtte slutte af det foregående. Og tanken
er jo tilmed så sand og slående. Vistnok er det ofte så, at
karl og kvinde ved første øjekast opdager den skjulte sympati
mellem deres sjæle; men ofte vil det dog også være tilfældet,
at de, som har fundet hinanden i dybeste forstand, må tilstå,
at det første møde var alt andet end varselfuldt i den
henseende, og i endnu højere grad vil det kunne være tilfældet,
hvor som her forventningen er spændt usædvanlig højt og den
uerfarne pige tror at måtte finde hele sin ægteherres
heltestorhed i hvert træk, hele hans ædle sjæl og hver en højbåren
tanke i hans øje og på hans pande. Derfor kommer denne
skuffelse i det sidste øjeblik før mødet; men digteren véd, at
han end ikke har behov at antyde omslaget i brudens sjæl,
da hun nu modtages af den ædle mand, der tager hende i
favn, giver hende sin krone og sætter hende i sit højsæde;
omslaget ligger jo udtrykt i de gaver, som både hun og kongen
gav hr. Strange: han har tilvisse sagt sanden, da han skød
tavlebordet fra sig ved hendes spørgsmål om sin herres
skønhed, da han så op imod den klare sol og udbrød: „han er
langt skønnere end nogen min lige!“

Den anden vise omhandler i grunden samme emne, kun
at den lægger tyngdepunktet på et andet sted; medens den
går let hen over sin skildring af hjemmet og afrejsen, dvæler
den ved ægteskabets første samliv og dronningens første sejr
over sin ægteherres hårde tanker. Det er brudens moder,
som giver hende de gode og milde råd for at vinde folkets
yndest, men det er datteren selv, der ved sin stille myndighed
overvinder kongens modstand. Alle fanger skal lades af jern,
alle plovpenge skal eftergives, — og biskop Valdemar skal
løslades af sit fængsel. Da så kongen ikke vil indrømme
hende dette, fordi han tror at forudse store ulykker, om det
skete, sætter hun sin nylig vundne krone mod hans
betænkeligheder: hvad der skal ske i fremtiden står i Guds hånd,
men ingen har givet kongen ret til at være sit eget forsyn på
anden mands bekostning. Valdemar bøjer sig for hendes vilje,
og hvad pave og erkebisp ikke har kunnet opnå, det gør han
for denne blide kvindes skyld: fangetårnets døre åbnes for
biskoppen. Og hun går videre i sin kærlighedsgerning, hun
modtager ham selv, mishandlet som han er; hun reder hans
hår med sin guldkam og medfølelsens tårer rinder over hans
hoved. Men heller ikke her glemmer hun sin værdighed og
sit høje kald, mod bispens vilde hævntanker sætter hun den
samme myndighed som mod kongens hårdhed: „falder denne
fængselsdør atter på din hæl, da beder jeg ingen bøn for dig
mere!“

Sangen om Bengerd indeholder to partier; det første
skildrer hendes onde hjerte, det stolte, kolde og ubønhørlige
i hendes karakter, trangen til i stort og småt at hæve sig
over alle andre, de mægtige såvel som de ringe; det andet
viser os, hvorledes kongen befriedes fra denne onde ånd,
hvorledes Dagmar endnu efter døden holdt sin hånd over ham og bød
ham tage hende med i leding, for at ikke hun skulde hærge land
og rige med sine onde råd, medens han var borte. Og da hun
så drager ud med sin ægteherre, finder hun sin død på
valpladsen, den første pil søgte hendes hjerte. — Det var vel
en selvfølge, at Dagmar måtte blandes ind i enhver sang om
Bengerd, hun var jo målestokken for hvad en dronning kunde
og burde være. Endnu stærkere er det da også tilfældet i
senere viseformer, der tildels indeholder omdigtninger af den
bevarede, tildels vel også kan indeholde minder fra andre
oprindelige sange, der nu er tabte; i en sådan, der haves på
svensk, lyder omkvædet ligefrem:

Gud frøjde din sjæl, dronning Damma!

Et andet omkvæd er bevaret af Hvidtfeldt, det vides ikke
hvorledes selve visen har lydt:

„skam få hun Bengerd, herre Gud vær' med kongen!“

Også dette er fremgået af samme tankegang, kongen er det
halv eller helt uskyldige offer for Bengerds ondskab.
Vi kommer endelig til visen om dronning Dagmars død.
Her er alt samlet, hvad der findes af yndefuldt, rent og godt
i de andre, sangen hviler i den vemodige stemning, som ligger
over enhver kvindes død fra sit spæde barn og fra den mand,
hvis glæde og lykke hun har været, og gennem hendes
ængstelse skuer vi frem over de tunge dage, da Bengerd skal
bringe ufred ind i kongens hus og hendes sønner fordrive
den førstefødte broder fra sin arv og odel. Og dog kommer
denne tanke ikke til at beherske den skønne digtning, den
forhøjer kun følelsen af den tyngende sorg i selve hendes lidelse
og død, der fra først til sidst gennemtrænger sangen og idelig
vender tilbage i omkvædet: „udi Ringsted hviles dronning
Dagmar“Ordet „hviles“ findes på en mængde runestene på Gulland: „beder for Botliks
sjæl i Vik, som her hviles o. s. v.“. Säve, Gutniska urkunder, s. 40 f..

Man kan vel sige, at få af vore viser i samme grad som
denne har formået at fængsle alle tider og tiltale enhver
tilhører ved sin umiddelbare skønhed, sin gribende sorg og
sin rørende enfoldighed i skildringen. Denne dronning, der
som blomstrende brud kun havde tanke for de ulykkelige,
hvis første bøn var at løse alle bånd, — hun er nu selv stedt
i den forfærdelige nød, der er slægtens forbandelse; enhver
følger skildringen af hendes sidste øjeblikke som man følger
alt hvad der er ædelt og uskyldigt i lidelsen.

Der hersker megen forvirring i spørgsmålet om, hvor
digteren har tænkt sig Dagmar dø og kongen opholde sig, da
han modtog efterretningen om hendes sygdom. Vedel lader
hende som bekendt ligge syg i Ribe, medens kongen kommer
fra Skanderborg; men dette sidste er en vilkårlig forandring
af visens ord, der har „Gullandsborg“, et sted som Vedel
kunde indsé måtte være senere indbragt i visen, da Gulland
endnu ikke var dansk i Dagmars tid. Men selve det
håndskrift af visen (Svannings), som har navnene Ribe og
Gullandsborg, røber, at stednavnene oprindelig var andre, ved at lade
kongen komme til Ringsted på sit ridt til dronningens
dødsleje. Hermed stemmer Anna Basses håndskrift, der lader
Dagmar ligge syg i Ringsted og kongen opholde sig i Ribe,
hvorhen også dronningen var ventendes, og hertil svarer endelig
omkvædet, som det lyder i alle opskrifter: dronningen hviles i
Ringsted, dér led hun og dér fandt hun fred[Senere Tilføjelse:] Dette kan neppe siges med fuld føje, da omkvædet kun
gælder begravelsen.. Hun var på
vej over til sin herre, men veerne overfaldt hende uforvarende;
nu sender hun bud over sundene til kong Valdemar: nu får
han komme til hende!

Skildringen af Dagmars sygdom er så aldeles i visernes
stil. Hun kan ikke finde hvile, hun finder på de tusinde råd,
alle Danmarks fruer, alle læger og vismænd hentes til hendes
bur; det er kun et udbrud af digterens trang til at skildre
nøden og forvirringen; i næste øjeblik ser vi den ene Kirsten
træde frem for at friste sin kunst. Der synes ved første
øjekast at være en modsigelse i jomfruens ord, at hun ikke kan
læse og skrive, og visens beretning om, at hun tog den hellige
læst og læste op af den; men ved nærmere eftertanke ser
man, at der er tale om to forskellige ting. Det, Dagmar
spørger hende om, er, om hun kan læse over sygdommen,
skrive de hemmelige tegn og fremsige de stærke ord, der
dulmer smerten og forløser den betrængte kvinde; denne kunst
kan Kirsten ikke, i alle tilfælde er den magtesløs på dette
sted, hun tager sit skrin og leder frem sine lægedomsmidler,
hun læser af den hellige bog, men alt er forgæves; da sender
dronningen bud efter Valdemar.

Det er et billed, som indprenter sig dybt i fantasien:
kongen der sidder ved tavlebordet og hører budskabet om sin
hustrus nød; den djærve mand der slår brædtet sammen, sætter
sig til hest og ufortøvet drager afsted den lange vej; hundrede
svende fulgte ham fra Riberhus, men inden han nåede
Ringsted var han ene med sin sorg.
Hvor meget han end havde skyndt sig, så kom han dog
for sent; dronningen var lige død i Kirstens arme, en søn var
skåren af hendes side. Men kongen er så stærk i sin attrå,
at han forfølger den endog ud over døden; han besværger alle
at bede for den henfarne sjæl, at det måtte forundes den at
vende tilbage til livet for at udtale sine sidste tanker.

Den genopvågnede dronnings enetale er noget af det mest
fuldendte, vor folkedigtning har frembragt. Hendes første
udbrud, før hun endnu ret er vågnet, er et suk som ved
skilsmissen fra noget skønt: hvorfor gjorde de hende dette! —
Hun besinder sig et øjeblik og gør sig det klart, at det er en
tilbagevenden til livet; hun ser sig om og bliver vár den
forfærdelse, som det har fremkaldt på de omkringstående; hendes
næste tanke er da at berolige dem: de skal ikke ræddes for
hende, hun kommer ikke fra dybet, thi kun en eneste lille
synd tynger hendes samvittighed, en helligbrøde, der velgørende
minder om, at hun var et menneske og ingen helgen. — Nu
klares hendes tanker alt mere og mere, hun kender sin
husbonde, hun mindes hele deres samliv og deres fælles gerning,
hun beder ham om for hendes skyld at give alle fanger fri;
det var hendes morgengave, det skal også være hendes
sjælegave. — Hendes husbonde og hendes nyfødte barn! hun ser
ud over nutiden ind i de kommende tunge dage og hun lægger
ham på sinde, at denne nyfødte Knud er hans rette arving og
bør bære rigets krone efter ham. Hendes opladte øje ser
Bengerd, der stiller sig mellem kongen og hans søn, Bengerd,
den beske urt, som vil brede sig over hendes grav, og hun
bønfalder ham om ikke at sætte hende i rigets højsæde, thi da
vil hendes børn fortrænge deres søn.

Hun synker atter tilbage mod sin dvale, blodet forlader
atter hendes kinder, hun dækker øjnene med sin hånd, hendes
sjæl drages bort af klokkeklangen fra oven. — Også dette må
hun dog sige ham, som hun elskede så højt, ham der var
stærk nok til at drage hende tilbage til livet og hvis øje
hænger ved hendes mund for at få endnu et ord: en anden
attrå er vågnet i hendes sjæl, en længsel efter de forklarede
slægter; klokkerne går til den store sjælemesse, hvor alle beder
for alle, hvor hun hver dag skal gentage det for sin sande
konge:

alle fredløse give du fred
og lad alle fanger af jern!



II. Roskilde-Knud.

Emnet for denne vise er en af vore bedst kendte og
tillige mest bekendte historiske tildragelser, det gæstebud i
Roskilde, ved hvilket kong Sven overfaldt Knud og Valdemar,
samt dets nærmeste følger. Helt forskelligt fra hvad der i
reglen er tilfældet véd vi her i det hele bedre besked med
hvad der foregik end visen, og vi kan derfor foretage en
virkelig sammenligning i alle enkeltheder. Dette er en fordel
af ikke ringe betydning, ikke blot for denne ene vise, men
for hele rækken af historiske sange; det er derfor vel værd at
dvæle noget udførligere ved den end der ellers vilde have
været anledning til, thi som digtning står den ikke synderlig
højt.

Fortællingen er selvfølgelig fra først af klædt i visernes
ejendommelige dragt; når kong Sven derfor vil tale med hr.
Nilavs, så lader han ham først kalde til sig; når han vil
overtale ham til at øve den vovelige skændselsdåd, får han først et
afslag og må byde højere løn anden gang o. s. v.; sligt
kommer igen den ene gang efter den anden, det havde en
almindelig bekendt vedtagen betydning, ligesom visse streger
og stillinger på hin tids billeder stadig kommer igen for
overalt at betegne det samme. Kong Svens gentagne bud får dog
også en vis betydning i emnets udvikling; første gang vil han
give syv hundrede gårde og sin søster liden Kirsten, anden
gang byder han liden Sofie. Herved opnår digteren to ting,
først at vise hvor voveligt dette foretagende var, dernæst hvor
stor den pris er, der for Nilavs langt overgår liden Kirsten og
den rige medgift, der er stor nok til at lade ham glemme, at
det her gælder hans hals.

Fra selve mordet har visen fire træk, af hvilke vi kender
de tre, lysenes slukning, Knuds drab og Valdemars flugt, af
Sven Ågesøns og Saxes fortælling. Det fjerde derimod, at
Sune („Sønne“) skulde have opdaget, at Nilavs bar sværd
under skind, medens alle andre var våbenløse, omtales ikke
andre steder. Af begivenhederne efter mordet omtales flugten
til Jylland, der siges at være fremmet af „Esberns svoger“,
og Valdemars opråb til Jyderne: han klager over
niddingsdåden i Roskilde og opfordrer alle som kan ride hest til at
møde, hver velbyrdig mand til at „drage sine sporer over de
lange veje“. Tilsidst afsluttes visen, som vi nu har den
overleveret i en eneste afskrift, med i få ord at fortælle om Svens
fald, Nilavs's straf og Valdemars kongedømme.

Der er flere træk i denne fortælling, som for den
opmærksomme iagttager vil indeholde tilstrækkeligt vidnesbyrd
om, at denne digter stod begivenhederne nær og at han øste
sin kundskab om dem af den umiddelbare overlevering, ikke
af nogen skriftlig kilde, medens enkelte uoverensstemmelser
med historien ikke kan svække dette indtryk. Når kong Knuds
morder således kaldes Nilavs, medens der ingen tvivl kan
være om, at jo hans rette navn var Ditlev, så kan det enten
være forandret i tidens løb, idet man har sat et bekendt for
et ubekendt, eller det kan alt være gjort således af digteren,
fordi det valgte navn af tilfældige grunde havde fået en
bibetydning af det underfundige; på samme måde gav
traditionen hellig Knuds morder navnet Blakke istedenfor Ejvind
Peber o. l.

Endnu et andet træk må vistnok anses for en
forvanskning af det oprindelige, nemlig omtalen af de to søstre. Medens
det nemlig kan have været rigtigt nok, at Sven først bød
Nilavs sin søster liden Kirsten, hvis hånd dog ikke kunde
friste ham, så var uden al tvivl den Sofie, som gjorde
udslaget, kong Knuds og ikke hans egen søster. Det er end
ikke usandsynligt, at dette kan være et historisk træk. Da
nemlig Valdemar kom over til Jylland, fortæller Saxe, ægtede
han den unge Sofie, den myrdede kong Knuds søster, dels for
at knytte dennes parti nærmere til sig, dels for at ikke nogen
af hans fjender skulde finde hende ugift efter ham, om lykken
skulde gå ham imod og måske for en tid fjerne ham fra land
og rige. Denne frygt for at sejrherrerne vilde bemægtige sig
den unge pige, der var bekendt for sin skønhed, kan meget
vel have haft sin rod i rygtet om, at Sven havde lovet sin
ven og medhjælper Ditlev denne del af byttet, medens han
for sin del fik „enevælden“ i Danmark. Visen har da på
dette sted haft „hans“ for „min“.

I sin helhed bærer visen præg af at ville skildre netop
særlig kong Knud og hans sørgelige skæbne; herpå tyder
ligefrem det første omkvæd, der tilmed giver ham et tilnavn, som
vi ikke kender andensteds fra, men som ikke desmindre synes
at måtte være historisk. Det er først og fremst hans drab,
Svens plan går ud på, det er det der skal betales med den
skønne søster. Det andet omkvæd derimod: „I drage eders
forgyldte sporer over de veje“, kan kun opfattes som en
tiltale eller et opråb til hævn over den faldne konge, og det
svarer atter til de vers (21—24), der skildrer Valdemars
bestræbelser for at samle Jyderne til modstand mod kong Sven:
dem tilråber digteren, at de skal drage deres sporer over
vejene, at de skal væbne sig og drage ud mod drabsmanden
for deres konge, der har ægtet Sofie og derved givet den
faldne oprejsning i sin grav, at ikke hans søster skulde blive
et nyt offer for niddingernes planer.

Men ved denne opfattelse af visen nødes vi til at
tillægge den en meget høj alder, ja en fuldstændig samtidighed,
og denne opfattelse bør formentlig fastholdes. Den kan ikke
være fra Valdemars senere kongetid, thi det varede ikke længe,
før det forbund mellem hans og Knuds partier, der skaffede
ham sejren på Gråhede, opløstes og gav plads for gensidig
misnøje og mistanke; man havde ventet en strængere straf
over Knuds mordere end Valdemar fandt det klogt at anvende,
og det varede ikke længe, før Knuds misfornøjede frænder
fandt villigt tilhæng i Jylland mod den af skæbnen
begunstigede konge. Ej heller kan visen efter hele sin karakter
tænkes at være fra en endnu senere tid; thi hvilken interesse
skulde man da have af at besynge en sådan begivenhed,
hvorfor skulde man i hele opfattelsen stille sig på Knuds, den
forlængst glemtes, standpunkt, og hvorledes skulde man falde
på det omkvæd, der kun kunde have mening, når kampen for
den „vejede Knud“ var visens hovedtanke? Men dertil kommer
endnu enkeltheder, som lige så bestemt peger på samtiden.
Allerede det, at Sunes opdagelse af de sammensvornes våben,
der dog ingen indflydelse fik på handlingen og derfor ikke
omtales af nogen skriftlig kilde, kommer ind i fortællingen
uden at få videre betydning, lader formode, at selve den
historiske fortælling her er fremgået af umiddelbart kendskab; men
det samme er i endnu højere grad tilfældet med det vers:

Esberns måg var hans fuldtro mand,
han førte her Voldemar til Judland;

thi ikke blot er det urimeligt at antage, at digteren skulde
nævne Esberns svoger, medens de skriftlige kilder har Esbern
selv, dersom det ikke var, fordi han vidste det bedre end
disse, der jo skrev af en senere tids bevidsthed om Esberns
fortjenester i en lang række år, medens svogeren Peder ikke
kendes af den senere historie; men det er formentlig et lige så
slående bevis for udtrykkets ælde, at denne mand kaldes
Esberns og ikke Absalons svoger. Absalon var jo nemlig både
den ældste af brødrene og den uden sammenligning
navnkundigste, efterat han var bleven biskop, medens derimod
Esbern spillede en fremtrædende rolle ved begivenhederne i
Jylland, hvor hans kvikke færd vistnok netop dengang skaffede
ham tilnavnet Snare.

Efter alt dette kan vi neppe tvivle om, at vi jo i denne
vise har bevaret, idetmindste i alt væsenligt, den, som blev
sungen for Valdemars stridsmænd før slaget på Gradehede.
Saxe fortæller, at „en sanger red frem i hæren og opflammede
Valdemars mænd ved at ægge dem til hævn med den berømte
vise om kong Svens forræderi“; men der er i den foreliggende
sang intet uden slutningen, som kunde støde an imod den
tanke, at den er bleven foredragen på selve kampdagen, medens
adskillige enkeltheder, såvel som hele anlæget og omkvædet,
som vi har set netop tyder på en affattelse i samtiden og en
anvendelse som den her forudsatte. Derimod er det vistnok
en misforståelse enten af Saxe eller hans fortolkere, at sangeren
skulde have digtet den netop den sidste morgen før slaget.
Det forholdt sig vistnok snarere således, at kvadet var lagt
en stund før og bestemt til at opægge Jyderne på „thing og
stævne“, thi også denne efterretning må vi takke sangen for,
at Valdemar ikke blot trådte frem på landsthinget med sit sår
og sin klage, men også for omkring i landet for overalt ved
sin nærværelse at ægge almuen til hævn, ligesom Skjalm
Hvides sønner var dragne omkring fra thing til thing på
Sælland for at opægge alle til hævn over Knud Lavards mord.
Og her blev da vistnok denne sang til; her var det på sit
sted at dvæle ved erindringen om Knud, at forarges og
opildnes ved tanken om, at hans skønne søster skulde være
givet hans morder, og her endelig måtte den opfordring være
på sit rette sted: „I drage eders forgyldte sporer over de
veje!“ et udtryk, der for hin tids talebrug måtte lyde som
vort: „og derfor vil jeg slås som tapper landsoldat“. Det var
altså en sang, der blev lært trindt omkring, der bar
fortællingen fra by til by og opluede hævnfølelsen mod den falske
kong Sven og hans hjælpere; med rette kalder Saxe den
derfor „den berømte sang“, som hver mand endnu mindedes i
hans dage, skønt begivenheden alt lå denne så fjernt og neppe
mere blev forstået i sit fulde omfang. Men forholder dette sig
således, da må vi vel antage, at visens slutning, som vi nu
har den, er senere tilføjet, og selve dens beskaffenhed tyder
jo på det samme. Det første af de tre vers er uden
sammenhæng med det foregående, men synes snarest at slutte sig til
vers 22; men det er tillige så mat i sine udtryk, at det slet
ikke tåler nogen sammenligning med hovedfortællingen, der vel
heller ikke udmærker sig ved høj poetisk flugt, men dog skildrer
begivenhederne i kraftige korte træk. De sidste to vers vilde
ganske vist kunne tænkes oprindelig at have hørt til en vise
som denne, men de er dog så kortfattede, at man vanskeligt
kan tro, at digteren, dersom han fra først af havde havt hele
emnet for sig, vilde have fordelt fremstillingen så ulige.
Derimod lå det nær for en senere tid at tilføje denne afsluttende
fortælling, måske med udeladelse af den oprindelige slutning
om udbuddet, da dog det oprindelige synspunkt måtte tabes
og da overleveringen jo ikke kender til den rent historiske
interesse.

Under forudsætning af, at denne fortolkning er den rette,
har vi da i denne sang en af de mærkeligste levninger af vor
middelalders digtning, en virkelig „historisk folkevise“, ikke
blot en „folkevise om historiske personer“, et kvad, der selv
spillede en vigtig rolle i udviklingen af en af de mest
følgerige kriser i vor udvikling. Og denne omstændighed kaster
lys til mange sider og giver et ypperligt bidrag til forståelsen
af folkesangens karakter og oprindelse i det hele. Vi ser her
stadfæstet hvad sagaerne fortæller, at de kvad, som mindedes
fra slægt til slægt, havde deres ophav fra bestemte historiske
tidspunkter og såre ofte selv var led i den historiske
handling. Viserne var politiske taler, deres fremstilling af
begivenhederne farvet af partiinteressen, de var lyriske udgydelser i
episk form, de var „øjeblikkets børn“. Dette er én række af
folkesange, det er ikke den ypperste, men den er lige så
mærkelig som den anden, den fuldendte kunstdigtning, der
tildanner emnet efter sine egne love uden at bindes af
øjeblikkets stemning og øjemed til at være bærer for evige ideer.
Således har vi i visen om Erik Glippings mord to
partifremstillinger, fra kongens og fra de fredløses stade, og dertil en
stor episk fortælling, hvis tanke var at fremstille alt dette
under ét og at samle alle de poetiske træk til ét billed.
Endvidere så vi noget lignende i viserne om kong Valdemars
dronninger; thi også her får man af de mindre det indtryk,
at de er fremgåede af øjeblikkets kærlighed og had, medens
den større er en stille og stemningsrig skildring af en
forbigangen afrundet tildragelse. Men ingensteds træffer vi i
middelalderens digtning noget, der i den grad bærer præg af at være
„lejlighedsvise“ og hvis betydning tillige er omtalt af en
samtidig historieskriver, som i denne om „herre Knud lilles“ drab
og opråbet til hævn over hans skændige mord.




III. To viser fra Valdemar Sejrs tid.

Foruden viserne om kongens tvende dronninger har vi
endnu bevaret to andre om politiske begivenheder i hans tid,
nemlig kampen i Vestergøtland og fangenskabet i Meklenborg.
Der er et vist slægtskab mellem disse to sange, som gør at
vi nærmest må tænke os dem opståede ved samme tid, man
kunde fristes til at sige: sungne af samme skjald. Der er det
samme blik på begivenhederne: de ses i store omrids og
eventyrlig forstørrelse, som vi kender det fra oldtidens sagn; der
er samme rige stemning, som vi ellers så sjældent ser den
udtrykt i ord fra hin tid: i det ene tilfælde klagen over det
store mandefald og al den sorg, det bringer over de efterladte,
i det andet glæden og den umådelige jubel over kongens
tilbagekomst; der er endelig en lighed i tonefald, som man
lettest får et umiddelbart indtryk af ved at læse eller høre
dem sammen og i modsætning til andre. Tager vi f. ex. visen
om Roskilde-Knuds mord, da vil forskellen være iøjnefaldende;
skønt dens emne så vel egner sig til lyrisk behandling, så
hører vi dog kun gennem omkvædet sangerens lidenskabelige
bevægelse, idet han opildner til hævn, fortællingen må virke
ved sig selv og fremkalde den tilsigtede stemning. Ligeså
med viserne om dronning Dagmar; de ligefremme udtalelser
om den fred og lykke, som fulgte hende overalt, hidrører ikke
fra folkevisen, men er en smuk tilsætning af VedelHun kom uden tynge, hun kom med fred,
hun kom goden bonde til lise,
havde Danmark altid sådanne blomster,
man skulde dem ære og prise.; det er
gennem hendes færd og hendes bønner, vi lærer den elskelige
karakter at kende.

Her derimod kommer digterens stemning og tanker til
umiddelbar udtalelse; idet Sverker farer over Sundet, stirrer
han ned i dets bølger og ønsker sig døden fremfor
nederlaget, døden, ikke på valpladsen, men i havets skød, uden
hæder og eftermæle, tavs og uden klage; idet kong Valdemar
ser sine længslers mål for øje, „det hellige hav“, der skal
bære ham hjem til Danmark, rinder hans øjne i tåre, og han
skuer ud fra fremmerstavn for at opdage de lave kyster, som
han har lært at elske dobbelt i det tyske fangetårn. Og den
kommer ikke mindre frem i de stærke billeder og fortællingens
hele anlæg; vi vil tage hver vise for sig med sin historiske
baggrund for at se det stadfæstet.

Kong Sverker den unge var opdragen i Danmark hos sine
mødrenefrænder; hans fader Karl Sverkersøn var bleven dræbt
som konge få år efter at han havde ægtet Kristine, Stig Hvides
datter med kong Valdemars søster Margrete, og drengen
opfostredes nu af sin moders slægt. Medens derpå hans
søskendebørn Knud og Valdemar Sejr styrede Danmark, besteg han
selv uden sfværdslag den svenske trone (1196), men en halv
snes år efter blev han igen fordreven efter at have overvundet
og fældet sin formands tre sønner, som havde gjort oprør mod
ham. Han vendte nu tilbage til Danmark, men gjorde få år
efter et forsøg på at tilbagevinde sit rige, kraftig understøttet
af kong Valdemar og sine mægtige måge; han havde nemlig
været gift med Bengta, en datter af Ebbe Sunesøn, Skjalm
Hvides sønnesøn, og denne tilligemed sine brødre Lars, Jakob
og biskop Peder førte hæren fra Skåne ind i Vestergøtland,
hvor det kom til et stort slag ved Lena (1208). Sverker
opnåede dog ikke sin hensigt og to år efter mistede han endog
livet ved et nyt forsøg på at vinde sin tabte ret tilbage.
Slaget ved Lena regnedes for et af de blodigste, Nordens
historie havde at opvise, Ebbe og Lars Sunesønner var blandt
de faldne, selve den enøjede Odin sagdes at have været med
for at fylke valen til sin hal.

Visen bryder sig ikke om den politiske side ved kampen,
dens grundtanke er udtrykt i omkvædet: „thi føre de riddere
deres skjolde, det græder så mangen“; man får indtrykket af,
at den er forfattet ved efterretningen om mandefaldet og ved
synet af den sorg, det bragte ind i de højbårne slægter.
Indledningen er kort og holdt i stor almindelighed; Sverker beder
„kongen“ om hjælp mod sin „broder“ i Sverig og han får af
de bedste orlogsmænd (stridsmænd), både Sællandsfarer og
Jyder. Derpå begynder den egenlige handling, der føres forbi
os i tre afsnit, hvorpå klagen over de faldne slutter sangen.

Først skildres overfarten over Sundet: „det var en signet
søndag — messen var god at høre —“; man fristes til at
tro, at vi her har et umiddelbart overleveret historisk træk;
thi slaget ved Lena stod på en torsdag og det ved Gestilren,
hvor Sverker fandt sin død, på en lørdag, så det kan ikke
være nogen umiddelbar overførelse af slagdagene på
overfartsdagen, og hvorfor skulde digteren henlægge begivenheden til
en bestemt dag, når ellers intet var ham bekendt derom?
Iøvrigt står den korte, men plastiske betegnelse af søndagen
ved siden af lignende i andre viser, som f. ex.: „og det var
sent en sommerkvæld — de svende red heste til bække“ o.
lign. Sverker synker hen i vemodige tanker ved at gøre dette
sidste skridt, det kommende nederlag kaster alt sin skygge
over begyndelsen. Selve slaget skildres i få træk; de kom op
i land efter at have kastet anker, de drog i deres brynjer og
red frem fra begge sider, fader mod søn, Svenske mod Svenske.
Kampens glæde glimter kun frem i den korte skildring af de
danske riddere, der slår Vestergøterne „som bønderne meje
korn“; strax derpå omtales også deres eget store tab, af den
hele hær undkom kun få, eller som viserne plejer at udtrykke
sig: af 18000 mand kom kun 18 (3 og 3 gange 5) tilbage.

Ejendommelig er klagen over de faldne: mellem bjerge
og dale, over den ensomme slette gjalder rovfuglen af glæde,
thi der er fuldt op af ådsler og lig; men trindt omkring i
landene græder enker og børn og den forladte fæstemø over
de savnede. Der kom end intet bud fra valpladsen for at
melde om de elskedes sidste øjeblikke eller fortælle om deres
heltegerninger, for at bringe en hilsen eller en amindelse;
hestene med deres blodige sider og tomme saddel var det
eneste bud hustruen fik, da hun stod og ventede i højenloft
og lyttede efter hovslagene: „thi føre de riddere deres skjolde,
det græder så mangen“. —

Da kong Valdemar i begyndelsen af Maj måned 1223
blev bortført som fange fra Lyø, var han en såre mægtig
mand; til Danmark, sine fædres rige, og de tidligere erobringer
Ryø og Pommern havde han lagt „Nordalbingien“, d. e.
grevskaberne Holsten og Stormarn tilligemed Ditmarsken og
Lauenborg, endvidere Meklenborg og Estland ved den finske bugt.
Alt dette gik nu tabt, Tyskerne i Livland gjorde parti med
dem i Holsten og Meklenborg og fravristede ham frugterne af
sine mange sejre både her og hist, en pavelig legat tilegnede
sig borgen Reval og de sidste danske hærmænd vendte hjem
uden at være istand til at hævde deres forrådte konges
ejendom. De forsøg, der gjordes på at udfri ham af sit fængsel,
var længe forgæves, den tapre grev Albert måtte dele hans
fangenskab, hverken pave eller kejser kunde formå grev Henrik
til at slippe sit bytte; endelig udløstes han godt halvtredje år
efter sin tilfangetagelse og vendte tilbage til sit rige til julen
1225. Løsesummen var bestemt til 45000 mark sølv,
dronningens klenodier, vurderede til 3000 mark, 100 heste og
klædning til 100 ryttere, hver 10 alen flandersk klæde og et
stykke pelsværkLejlighedsvis kan her bemærkes, at de historiske forfattere har misforstået
forligets ordlyd, idet de giver den mest forskellige fortolkning af dette pelsværk; der
står: indumenta 100 militum, sc. cuilibet 10 ulne de scarlatto Fl. et duo timmer et
dimid. de pellibus variis, „hundrede ridderdragter, nemlig hver 10 alen klæde og 2 1/2
timmer af forskelligt pelsværk“; men 2 1/2 timmer er netop 100 skind og vi har da
valget mellem et og hundrede skind til hver dragt (sml. Hammerich, D. under Vald.,
I 156; Usinger, Deutsch-dän. Gesch., s. 344. 347 f.). — [Senere Tilføjelse:] Det er 100
hver, ialt 10000 (sml. Vidgaut, der gav Knud Lavard 8000 skind).. Da hestene, af hvilke de 50 skulde være
gangere og de 50 tjenesteheste, beregnedes henholdsvis til 10
og 5 mark, svarede hele summen altså omtrent til et antal
af 5000 gangere eller dobbelt så mange arbejdsheste.

Kong Valdemars tilfangetagelse blev meget forskellig
bedømt, som det jo sker med enhver politisk begivenhed af så
indgribende betydning; fra dansk side ansås den for det største
niddingsværk, fra tysk for en heltegerning af første rang,
hvorved det store romerske rige befriedes fra sin undertrykker.
Den foreliggende vise ser ikke sagen fra dette standpunkt;
ligesom den nys omtalte holder sig fjernt fra enhver udtalelse
om hvem der havde ret eller uret, holder den sig til den rent
menneskelige side, den hjertelige opfattelse af tilskikkelsen,
som den traf det danske folk og dets elskede konge, og
ligesom hin udbrød i klager over tabet, således genlyder denne af
glæde over tilbagekomsten.

I hele sin fremstilling af den historiske begivenhed er
digteren aldeles vilkårlig, han overdriver efter en storslået
målestok, der for os giver visen præg af at være opstået
længe efter begivenheden, da denne var blandet sammen med
andre eventyrlige sagn. Når der således siges, at kongen
herskede over syv riger, de tre nordiske, England og Skotland,
Valland og landet nord for Elbe, og når der fortælles, at han
sad i fangetårn på niende år, så synes jo en samtidig digter
ikke at have kunnet fremsætte noget sådant. Men hvorledes
kan en lyrisk skjald som Kingo den ene gang efter den anden
tale om de „salte tårebække“, som han græder, og i det hele
bruge billeder og udtryk for sine følelser, som går så langt
ud over det virkelige og naturlige? Hver tid har i den
henseende sin egen smag, og middelalderen holdt af i den
fortællende digtning at bruge udtryk, der for en prosaisk
betragtning er usande, men for hin tids tilhørere har været
uadskillelige fra al poesi. Således har jo f. ex. skibet bestandig
silkesejl, borgen gyldne fløje, porten guldnagler, rytteren gyldne
sporer, helten er ung, jomfruen den dejligste under solen; hvert
slag varer sine tre dage, hver hær har mindst 18000 mand,
hver flok består af syv og syvsindstyve. Når altså en
historisk vise bruger den slags overdrivelser, da er det intet bevis
på, at digteren har stået begivenheden fjern; rent prosaisk
taget har han hverken selv troet på disse tal og udtryk eller
ventet eller ønsket at nogen anden skulde tro på dem, lige så
lidt som f. ex. en nyere digter har villet vildlede nogen med
hensyn til Frederiksborg ved at omtale dets „hundrede tårne“,
der „ragede mod sky“.

Hele visen om fangenskabet tyder tvertimod på, at den
er fra samtiden, et udtryk for kongens og folkets glæde over
tilbagekomsten, og vi kan tilføje, at den efter al sandsynlighed
er udsprungen fra de kredse i samfundet, som stod kongen
nær og for hvem sagen ved siden af den offenlige interesse
tillige havde en umiddelbar personlig side, så de endog kunde
glemme hin over denne.

Digteren skildrer først kongens magt og vælde, han ejede
syv riger ligesom oldtidens sagnkonger Frode Fredegod og
Harald Hildetand, Regnar Lodbrog og Knud den store;
ligheden kaster et lys tilbage over sagnene: Saxe og Sven
Ågesøn havde uden al tvivl deres kundskab til forfædrenes
herlighed af lignende viser fra fortiden. Valdemar sad på niende
år i sit fængsel, før han begyndte at længes ud derfra; det
vilde være for pinligt at skulle tænke sig så mange års længsel
uden udløsning; vel var fangenskabet langt, mener digteren,
men følelsen af det var neppe vågnet, før der rådtes bod
derpå. Digteren har derfor heller ikke brug for de forskellige
forsøg på at få kongen befriet eller udløst, ej heller for den
unge kong Valdemar, som delte sin faders fangenskab, han
samler al interesse på den gamle konges længsel og udfrielse.
Sønnerne i hjemmet fik brev om at løse ham hjem og de
drog omkring til thinge og stævne for at samle det „hvide
sølv“, det „røde guld“. Dette er selvfølgelig ikke blot en
poetisk talemåde, men en historisk sandhed, når undtages at
sønnerne var børn og altså kun kunde fremstilles på thinge
for at vække folkets medfølelse uden selv at tage sig af deres
faders sag. Men for at skaffe pengene til veje måtte der
foretages en stor udskrivning over riget, dels som frivillig skat
eller „vennegave“, dels vel også som lån mod senere
tilbagebetaling. At det ved slige lejligheder for en stor del var
kvinderne, som måtte ud med deres smykker, lå i sagens
natur, thi landet ejede ikke nogen større masse af ædle
metaller i præget mønt og løsesummen udbetaltes selvfølgelig
efter vægt. Ligesom der derfor udtrykkelig nævnes dronningens
smykker („alt det guld, som hørte til dronningens skrud,
undtagen kronen og de smykker, som hun før sin død gav i
sjælegift til klostre og andre kirker“), således måtte også
landets andre højbårne fruer og jomfruer give hver af sin skat,
forat summen kunde bringes til veje, og visen takker da med
føje disse kvinder, som var kongen tro og hulde og ofrede
deres guld uden indsigelse. Det samme fortælles fra Sven
Tjugeskægs tid, da han sad i fangenskab i Jomsborg og måtte
love sin egen vægt i sølv og guld: så afholdt var han af sit
folk, at kvinderne gav deres smykker for at købe ham
tilbage.

Med hensyn til løsesummen bruger digteren mærkeligt
nok ingen for stærke farver; 7000 mark guld svarede temmelig
nøje til 50000 mark sølv, da guldets værdi i Valdemars tid
kun sattes til det ottedobbelte af sølvets, og det træk er
bevaret, at der fulgte heste med; virkeligheden kunde her
omtrent måle sig med den dristigste fantasi.

Gamle kong Valdemars tilbagerejse til Danmark er skildret
af digteren med simple, men gribende træk. Skibet lægger ud
fra den kyst, som engang adlød hans bud, men nu har båret
hans tunge fængsel, han træder hen i fremmerstavn, hvor
ingen kan være vidne til hans indre bevægelse, han ser ud
over søen mod Danmark. Det er den konge som i farefulde
tider knyttede sejren til de danske faner, det er ham som sad
ved Dagmars dødsleje og red ved Bengerds side, det er ham
som fik korsbanneret i kampen mod Esterne, han er knyttet
til dette folk, som få har været det, og nu kommer han
tilbage, udløst for dets sølv og guld; aldrig har det købt noget
så dyrt som denne sin konge. Det var vel en tvivlsom handel;
thi vilde hans kraft ikke være brudt i fængslet og vilde ikke
mørke hævntanker have taget rum i hans sjæl, så han kom
for at kræve nye ofre? — eller vilde tilbagekomstens lykke
være nok til at udslette åringers „elænde“, og kunde dette
blik ud over den fribårne sø bringe ham til at glemme de
tunge længselstimer i tårnet? Omkvædet synes at have grebet
dette moment: „I ride ej!“ — en bøn fra folket om ikke
at friste lykken oftere, men være nøjet med det skønne rige,
der nu atter hilser ham som konge. — Alt dette lå nu i
Guds hånd; men som han stod dér i fremmerstavnen, medens
de lagde til land i Danmark, gik der et glædesudbrud hen
over det hele folk; thi også det havde oplevet tunge dage i
skilsmissens tid; digteren véd ikke at sammenligne det med
noget ringere end den morgen, der så livet sejre over døden,
den stund, da klippegraven revnede og englene udbrød: han
er opstanden!



IV. De fredløse.

I Sv. Grundtvigs store samling af danske folkeviser fra
middelalderen er ikke færre end 8 forskellige sange henførte
til de fredløse kongemordere og deres tilhæng (nr. 145—52).
Af disse må dog de tre udskilles af denne forbindelse, om end
af forskellige grunde. Indtagelsen af Riberhus, der tidligere
har været henført til Erik Menveds barndom, vil blive
nærmere omtalt i det følgende stykke, det historiske
tilknytningspunkt ligger her i alle tilfælde på et andet sted. „Røverne
for norden skov“ er en almindelig røvervise; at der i den
nævnes en drost, som kaldes Peder, er ikke nok til at
tidfæste den; thi alene blandt de bekendte droster var der en
5—6 af dette navn. Hvad endelig visen om marsk Stigs
døtre angår, da har udgiveren selv fremført så vægtige
beviser mod dens historiske værd, at det vil være overflødigt at
gå nærmere ind på den: det er en sang om et par forladte
pigebørn, der går fra sted til sted og fra rige til rige, indtil
de finder døden eller et godt gifte. — Tilbage bliver da 5
sange, hvis forhold til historien ikke kan miskendes og som
her under ét skal gøres til genstand for en kort overvejelse.

Den første af dem har til emne et møde på heden; de
var syv og syvsindstyve (147), alle var de dømte fredløse og
skulde efter lovenVald. sæll. lov 3, 13. „lede sig skov og mose“. Denne dom
fældedes som bekendt på danehoffet i Nyborg, den første pinse
efter kongemordet, den traf ialt ni mænd af kongens hird,
men hver af dem havde selvfølgelig atter sine fæller og svende.
Mødet på heden er et stort billed, men digteren har ikke gjort
meget for at udmale det; han overlader det til vor egen
fantasi, tildels måske også til sangtonen at give det en større
fylde. Enhver kan da tænke sig denne scene efter sin egen
tilbøjelighed; hvordan han end forestiller sig den, vil den gøre
et mægtigt indtryk, når kun den opfattes levende og klart. —
De mødes en morgenstund, hestene vrinsker, duggen blinker i
lyngtoppene, lærkerne slår; langvejs fra hører man deres latter
og høje råb, den ene flok hilser den anden, indtil de alle er
samlede. Det lyder som spot i deres mund, når de spørger:
„hvad råd skal vi nu tage til? Kongen er vorden os vred!“
og de enes snart om at tage den lod, der er tildelt dem:
verden tilhører de kække, overalt vil de finde eventyr og
venner, som højt vil prise deres dristige dåd, at de slog deres
konge ihjel, heller end at tåle hans overmod. Men marsken
taler et alvorsord til dem: han vil ikke forlade land og rige
for en drengs trusler, han vil trodse og de skal alle trodse
med ham; hans ord vinder deres lette tanker og de beslutter
at stå last og brast med ham. — Eller de mødes en aften,
medens solen sættes, kirkeklokkerne kimer, hedekærene ligger
som store lyse spejl; hestene går tungt gennem sandet, rytterne
er tavse, hver følger sine tanker og alle er de nedstemte, grebne
af hjemmets skønhed og fred. Det ligger tungt over dem, idet
de træffer sammen; de venter i tavshed, indtil alle er samlede,
og de venter end, som om der kunde ventes flere. Hvad råd
skal de finde på? Der er intet at gøre, en stærk hånd er over
dem og de må tage hvad der bydes dem. Da træder marsken
frem med sin trodsige vilje: er dette land så skønt og er
hjemmet tungt at forlade, da lad os sige nej! vi vil ikke
opgive det! — Eller de mødes en nat, medens vinden går skarpt
over heden; mellem lyngbakkerne tænder de bål, én efter én
kommer tilstede, hver fra sin side, de sneg sig gennem skov
og krat, forfulgte om dagen, usikre om natten mellem ulv og
los, alles hånd er imod dem, — hvad kan de udrette i
fællesskab? Natten har lagt sig over hele deres liv; hvorfor
påbyrdede de sig denne blodskyld, hvad havde kongen gjort dem,
som krævede denne opgørelse i Finnerup, og hvad gav dem
ret til at berøve fædrelandet sin høvding og folket sin fred?
Hvor de end går og står, vil det lyde for deres øren, hvad
der blev udråbt på danehoffet, da freden blev „hugget dem
fra“ for natligt mord og for svig mod deres svorne herre og
konge. Stig Andersen alene skammer dem ud: kong Erik
faldt på sine gerninger og hver den, som har dømt hans
drabsmænd, skal dele hans skæbne; er de blevne fredløse i
Nyborg, så skal hele det danske folk dømmes fredløst her på
heden, og som de her har optændt et bål, hvor de holder
thing i natten, således skal ilden holdes vedlige over hele
riget i borg og kåd, indtil dommen gøres udømt og de kaldes
tilbage til deres hjem og gods! — Eller de mødes en dag,
lige langt fra morgen og aften, en broget flok af gamle og
unge, skæmt og alvor lyder mellem hinanden, nogle vil gå og
andre blive, nogle længes efter det fribårne hav og fjerne
lande, andre føler alt hjemveen og de kvalfulde timer blandt
fremmede og den bitre død, som venter dem i galgen,
dersom de atter træffes i deres fædreland. Og marsk Stig, der
er den eneste, som har gjort sig det rigtig klart, hvorledes de
er stedte og hvad han vil, samler dem ved sin kloge tale og
mandige beslutning, så de drager tilbage som en sluttet trop,
for hvis angreb hele Danmark snart skal skælve. —

Da klagen mod de ni fremsattes på danehoffet, søgte de
at godtgøre, at ingen af dem havde været stedet så nær hin
Cæcilienat, at de havde kunnet deltage i mordet; kun kongens
kæmrér Rane Jonsøn var tilstede, men han havde værget sin
herre det bedste han formåede; de tilnævnte dommere
underkendte disse vidnesbyrd og svor dem alle sandskyldige i kong
Eriks død.

Rane Jonsøn blev fredløs med de andre; hans rige
jordegods blev inddraget under kronen og han selv gik til Norge
for atter at vende tilbage til sit fædreland en del år efter;
han blev eftersøgt og funden i en gård i Roskilde, hvor han
havde holdt sig skjult, og henrettet udenfor byen. Næst den
djærve marsk havde ingen i den grad vakt alles interesse som
Rane; det tvetydige i hans forhold i Finnerup og den stærke
modsigelse mellem de forskellige vidnesbyrd derom æggede
enhver til at tage parti for eller imod ham, og dertil kom, at
han tilhørte en af landets fornemste ætter, Skjalm Hvides
mægtige stamme. Hvilken del han i virkeligheden har haft i
mordet, er det nu selvfølgelig umuligt at afgøre; det er dog
ikke usandsynligt, at hans brøde væsenlig har bestået deri, at
han lod sin herre i stikken og slap usåret fra overfaldet,
medens kongens lig var bedækket med sår; alene dette var
uden al tvivl grund nok for en domstol af hirdmænd til at
sigte og dømme en kongens mand for „drottensvig“, forræderi
mod sin husbonde. Viserne går dog videre og beskylder ham
for at have været skyld i, at kongen den nat opholdt sig i
Finnerup lade; det var ham, der under de givne forhold som
kæmrér forestod hoffets „rede“ (økonomi).

Der er opbevaret to viser om Rane Jonsøn, den ene
fortæller om hans giftermål, den anden om hans død; de
foreligger begge, ligesom de fleste andre, i forskellige bearbejdelser,
deriblandt en længere og flere indbyrdes beslægtede korte.
Det vil dog snart ved en nærmere betragtning vise sig, at
den vidtløftigere form er af langt senere oprindelse, den er
opstået af den kortere ved en række indskud, tildels af meget
ringe værd. Når der således, efterat det er sagt, at rygtet
om Ranes tilfangetagelse går så vide om land, tages fat på
en udtværet fortælling om, hvorledes det var gået til (hvorved
scenen henlægges til Randers og fortsættes på det efter
reformationen oprettede Dronningborg slot), så er det indlysende
nok, at dette ikke kan have været visens oprindelige form,
og de fleste andre indskud lider af lignende mangler, ligesom
de er prægede af en følsomhed, der er aldeles fremmed for de
ældre folkesange. Derimod har den længere form det fortrin
at have bevaret det oprindelige versemål renere og vi kan
derfor rette flere enkeltheder som også supplere enkelte
udeladelser efter denVersemålet er tildels forstyrret i opskrifterne af den kortere form, idet de fleste
vers har 5—6 i stedet for 4 linjer. Men dette ligger dels, som S. Gr. har påvist, i det
ejendommelige omkvæd, dels deri at de samme to linjer flere steder har dannet
slutningen af ét og begyndelsen af det følgende vers. Et enkelt sted er en rent prosaisk
bemærkning ved afskrivningen bleven misforstået og lavet om til en verslinje (B v. 2:
„og så til junker bolde“; Rane har nemlig først talt til svendene og vender sig nu til
junkeren)..

Tager vi nu viserne som de derved fremtræder i en
naturligere form, så møder vi i dem to af de mest lette og
livlige fremstillinger i hele rækken af historiske sange. I den
første fortælles om Ranes ejendommelige frieri. Han beder
sadle sin hest for at ride til „margrevens“ gård, han er
engang, før fredløsedommen overgik ham, bleven trolovet med
hans datter. Margreven får ikke svaret på hans frieri, før
hustruen tager ordet fra ham og afviser enhver tanke i så
henseende: han har ingen fæstemø her, siden han er udlagt
fra landet. Rane svarer med en trusel: er han udlagt, så
har han heller ingen yderligere hensyn at tage, han vil brænde
og skænde overalt hvor han kommer frem i deres land. Nu
tager margreven ordet; det er en meget karakteristisk
modsætning, der kommer frem i de to ægtefolks svar, hun tænker
som hun gør, „fordi hun haver sin datter kær“, han derimod
tænker nok så meget på sit gods og sine bønder og lader
datteren være datter. Således kom da Rane til sin brud; men
han véd nok hvad der sømmer sig en fredløs mand, han kan
ikke blive for at drikke bryllup i forældrenes hus, „imeden han
er udlagt fra venner og frænder“. Først efterat de er komne
ud i skov og mark, hvor ingen færdes ved nattetide af
frygt for de fredløse, først dér reder de deres brudeseng på
det nyslagne græs. Det er som om digteren frygtede for, at
han endnu ikke skulde have betegnet deres „udlægd“
tilstrækkeligt; thi han tilføjer en samtale mellem brudeparret,
der lægger den endnu nærmere. Bruden beklagede sig over
hans færd og mente, at det vilde været anderledes, om de
havde ladet kong Erik leve. Men Rane svarer hende med et
slag på kinden: han har ikke voldet kongens død! selv om de
er ene, skal hun vogte sine ord, thi „skoven har øren og
marken øjne“; skulde nogen høre, at de stod i forbindelse
med kongemordet, ligegyldigt hvordan, så vil de tilvisse komme
til at undgælde det! — Man kan ikke let tænke sig noget
mere rask og let udtryk for den fredløses eventyrlige liv end
dette lille billed af Ranes giftermål. Med rette er
hovedomkvædet valgt herefter: „imeden jeg er udlagt både fra venner
og frænder“, thi det indeholder forklaringen til den hele
handling; men ikke mindre betegnende er det andet: „det er mig
ofte førre sagt“; thi det forklarer den lette spøgende tone,
der fremgår af ridderens gode humør; hvad der er sket med
ham er en uundgåelig skæbnes bud, det blev spået ham for
længe siden, at han skulde miste sin fred, og hvad kan det
hjælpe at ville sætte sig op imod tilskikkelsen? Nu gælder det
om at få det bedste ud af det, og hvorfor skulde han da ikke
indkræve gammel gæld med det eftertryk, som fredløs mand
kan lægge i sine andragender? Der er ingen hensyn at tage,
ingen former at fyldestgøre, selv visen giver følgerigtigt afkald
på sit sædvanlige apparat af omsvøb og god-tid. Brudefærden
selv er jo ejendommelig nok: han forsvinder med sin fæstemø,
de, der så ham tage hende op på sin hest, får være vidner
på, at hun er lovlig fæstet; han bruger ingen præster og
ingen gæster til at vie dem sammen, han er kun betænkt på
at lære hende den vanskelige kunst for alle kvinder: at tie.
Hvorfor skulde de også begynde deres ægteskab med at drøfte
dette kedelige emne om kongemordet med hverandre? Han har
jo afgivet den forsikring, at han ikke voldte kongens død, og
dog er han udlagt fra riget; nu gælder det om at tie og at
tænke på nutiden, de er udsatte overalt, de har fjender i alle!

Visen om Ranes død er selvfølgelig affattet i en anden
tone, den er ikke blot alvorlig, men også gennemtrængt af
medfølelse, således som den jo kommer frem overalt, hvor en
fjende er afvæbnet og magtesløs og føres sin sikre død imøde;
da kommer tanken op om det gode, der er nedlagt selv i den
mest forvildede, og om det, der drev ildgerningsmanden til sin
dåd. Rane er tagen tilfange! det lyder ud over alle lande,
han har vovet sig fra Hjelm og nu er han gjort uskadelig.
Med megen virkning fører digteren os fra denne indledning,
der viser os begivenhedens betydning i det store, med et
spring ind i Ranes fængsel; det er kongens broder, junker
Kristoffer, hvis folk fangede ham, som nu opsøger ham.

Ranes svar på Kristoffers skadefro hilsen er ikke uden
virkning; han minder ham om sin barndom, da han som
kammersvend bar ham på sine arme, nu er han 18 år og en
dristig ungersvend, men han bør ikke glemme den tid, „der
han så lidet formåede“ og da Rane var den gæveste svend i
kongens gård. Kristoffer svarer med ringeagt: han var dog
kun en tjener og han har forrådt sin herres liv; hvad godt
han kan have gjort imod barnet, det er bleven betalt, — men
det står endnu tilbage at betale det forræderi, han øvede ved
sin „falske rede“ (som redesvend). Rane er en god
regnemester; han ser strax, at overfor denne kolde slutningsrække
nytter det ikke at bede sig fritaget for videre tiltale, han vil
da hellere tage det parti at byde på betalingen: Kristoffer kan
jo lemlæste ham og da sende ham hjem, ude af stand til at
foretage sig noget til rigets skade, — han vil dog være sin
hustru og sine børn kærkommen! Men heller ikke dette lader
Kristoffer sig bestikke af, han vil have liv for liv. Så føres
da synderen udenfor byen til galgen, der er ingen frelse mere
og medlidenheden finder sit udtryk i kvindernes klagemål.
Ranes sidste ord er ikke uden værdighed og vel skikkede til
at forsone tilhørerne med hans tvetydige og trodsige liv. Han
beder Gud bevare hver svend for denne ublide skæbne og han
beder alle de tilstedeværende om at anråbe Gud om
barmhjertighed for hans arme sjæl; til begge ønsker føjer han det
tungsindige omkvæd: „jeg skal mig iaften bort den mørke sti
og lange“ (lede). Og endelig ønsker han at finde en „fuldtro
ven“ blandt de forsamlede, som kunde bære et budskab fra
ham, det sidste her i verden, til hans hustru på Hjelm. Det
synes at have været en kærlighedsgerning i hin fjerne tid
således at tage sig af synderens sidste ønske og bringe hans
sidste hilsen til venner og frænder, som lidet aner hvad der
er bleven af ham.

Hvad omkvædet angår, da er denne vise noget afvigende
fra det sædvanlige; de første vers har det regelmæssigt: „nu
haver du Rane levet den tid, som dig er spået for langen“,
altså den samme tanke som alt kom frem i friervisen, at
nemlig alt dette var bestemt og spået ham fra ungdommen af.
Men i de sidste vers træder en anden tale istedenfor, det
er et udtryk for Ranes tunge stemning, idet han vandrer til
galgen, han tænker på den vej, der skal føre ham videre, når
alt er forbi. Og da han så står under den høje hest, som
skal føre ham afsted herfra, og tænker tilbage på sit hjem, så
træder ønsket om Guds velsignelse over de forladte
istedenfor alle selvkærlige betragtninger: „Krist signe mine børn så
små og så min hjertenskære!“ —

Til de danske kongemordere sluttede sig den norske jarl
Alf Erlingsøn, eller som han på grund af sin ringe væxt
kaldtes: Mindre-Alf; han var den sidste jarl i Norge, navnet
gik senere af brug. Alf var i flere år en af rigets højest
betroede mænd, han førte en fribytterkrig mod Hansestæderne,
ligesom han jævnlig foruroligede de danske øer; senere blev
han „udlagt“ i sit fædreland og fra nu af hærgede han alle
Østersøens kyster; ved Flensborg fjord (ved Gråsten) er endnu
et farvand og et fiskerleje opnævnte efter ham, her fandt han
et tilhold under forfølgelsen. Men allerede tre år efter endte
han sit liv foran Helsingborg; han blev fangen og af
dronningen dømt til at lægges på stejle.

Om denne mærkelige mand har der været flere viser i
ældre tid; af en af dem er der nu kun bevaret det ene vers:

og sønden sejle de tyske mænd
alt både med mel og malt,
men AlverDenne gamle navneform findes endnu i de danske krøniker. ligger i Øresund,
han tager det fra dennem alt;

tvende andre er derimod bevarede af Vedel i hans mærkelige
udgave af folkeviserne, den ene haves desuden i et enkelt
håndskrift. Den første af disse handler om Alfs vikingefærd;
ene overvinder han ni kåge fra Rostok; de var udsendte for
at opsøge ham, siges der, og nu skulde de tvertimod
ødelægges af ham. Den lille vise forklarer sig selv, den er et
ypperligt modstykke til den om Rane, det er to billeder af
den fredløses liv, kampen mod overmagten, den frejdige strid
for livet, og det urolige, eventyrlige liv i mark og skov, imellem
vilddyr og utallige farer, i tillid til sin ungdom og sin lykke.

På samme måde svarer visen om Alfs henrettelse til den
om Ranes, men modsætningen er lige så karakteristisk.
Overfor alvoren i Ranes vise står den skæmtefulde tone i denne,
lige fra det øjeblik af vikingen pågribes i klerkedragt til han
får sagt det sidste ord til dronningen på Helsingborg. Også
her er den historiske ramme vel bevaret, Alfs pågribelse fandt
sted fire år før Ranes, da dronning Agnes endnu stod for
regimentet, medens kong Erik og hans broder Kristoffer senere
træder mere i forgrunden; scenen er historisk rigtig henlagt
til Helsingborg ligesom hist til Roskilde. Vi tør vistnok heraf
drage den slutning, at også fremstillingen af det passerede i
alt væsenligt stemmer med de handlendes karakter og med
hvad der virkelig skete; thi viserne er jo så korte og deres
emne så simpelt, at man ikke får indtryk af, at digteren har
villet lægge noget egenlig nyt ind i det, han har kun kort og
slående tegnet billedet af en historisk situation, selvfølgelig
med fuld poetisk frihed i det enkelte.

Den norske jarl, der kendes så vel af krøniker og
årbøger, er ingensteds fremstillet så livagtig som her. At han
var en rask sømand og en snild høvding, det vidste vi, før vi
lærte visen om hans kamp med kågene at kende, men det
lys, visen om hans sidste dag kaster over ham, er rigt og
ejendommeligt. Hvor levende ser vi ikke manden for os, når
der siges, at han gik forklædt som præstling under den grønne
lind; hans lille skikkelse, der er så behændig i kampen, skjules
under den vide dragt, hans høje pande under hætten, hans
hvasse blik er sænket, idet han øver sig på sine „tider“.
Uheldigvis skal han møde en ungdomsven, der sad på
skolebænken med ham og tilfulde mindes hans mange
gavtyvestreger alt som dreng; det nytter ham ikke, at han slæber sig
trevent hen ad vejen og siger, at han skal hente vin til sin
præst, Bendikt Rimårdsøn løfter hans hat og ser ham i øjet.
Således føres han for dronningen på Helsingborg, han véd
med sig selv, at der ingen skånsel er at vente.

Dronningen vilde hovere over sin fjende og, som kvinder
plejer at holde af, samler hun alle sine fruer og jomfruer om
sig for at „skue den rige fange“. Men Alf vil ikke ustraffet
gøres til genstand for de højbårne kvinders nyfigenhed, han
har sindsro nok til at modtage sin dødsdom med et smil og
vende opmærksomheden bort fra sig selv til den, som vil
ydmyge ham. Man var ikke hensynsfuld i sine ytringer i hine
tider, skæmten var ofte grov og tankerne kom frem med en
uforbeholdenhed, som vi nu vilde fristes til at kalde råhed.
Neppe ser dronningen ham, idet han træder ind ad døren,
før hun udbryder:

er det ikke andet for en mand,
der så store sagn gange fra? —

denne uanselige skikkelse, er det marsk Stigs fælle, den norske
viking, der gør Østersøen utryg? Alf blev hende ikke svar
skyldig: aldrig vil hun komme til at føde søn som han er
mand, endog han synes hende ringe i væxt. Og hvad mere
er, dersom hun kun ret vil se på ham, — han er overbevist
om, at de snart vilde blive gode venner, om de var ene to!
— Dronningen er slagen, kvindernes blik er vendt fra ham
imod hende, hun kan intet svare uden at slå i bordet og
udtale hans dom; dermed må den samtale være forbi. Men Alf
forfølger sin sejr: ikke stejlede hun sine tidligere venner, Knud
fra Sønderborg og Iver fra Holstebro, hvorfor skal han da
ende sine dage så ynkeligt? — Hun må rømme valpladsen,
der er intet andet for end at lade ham føre bort. Føler hun
sig skyldig? Man har forklaret det således, at Alf kun udtalte
folkets dom over hende, men det ligger ikke nødvendigt i
ordene, det er et træk, som stadig kommer igen, at højtstillede
kvinder angribes på deres ære i viserne, men dette er i mange
tilfælde mere en drøj skæmt end en alvorlig sigtelse. Her
synes det også afgjort at skulle opfattes således; dronningen
føler fuldt vel, at han har fået oprejsning for den tort, hun
lod overgå ham, og hun ender derfor scenen med en
skæmtefuld anerkendelse af hans sejr:

nok have fruer og stolte møer
skuet den rige fange!
men i denne anerkendelse ligger der tillige en myndig
indsigelse mod anklagens indhold. Da Alf tilbød sig som hendes
elsker, fór hun op i vrede, men nu da han sigter hende for
at have haft elskere tilforn, vinder hun sin hele fatning
tilbage: dette fortjener intet svar; lad ham blive ført bort, disse
gode kvinder har været vidne til hans kådhed, de skøtter ikke
om mere.

Her afbryder visen; Vedel har givet den en slutning, idet
han er gået ud fra, at noget måtte være tabt. Dette er dog
vistnok neppe tilfældet; thi hvad skulde digteren endnu have
at tilføje? Omkvædet har jo forlængst givet os udgangen på
det hele: „derfor klæder Alf både stejle og hjul så højt for
Helsingborg“, og hvad kunde helten endnu opleve efter denne
scene i højenlofte, som var værd at omtale? Den sande digter
er stor ikke blot ved det han skildrer, men også ved det han
fortier.



V. To „historiske“ danseviser.

De to gamle folkeviser, som her skal forsøges
sammenstillede, står hinanden tilsyneladende fjernt. Emnet er i dem
begge, idetmindste synes det så, historisk, men tanken, som
ligger til grund for dem, og hele anlæget er vidt forskelligt.
Begge er de vanskelige at få rede på, når de tages selvstændig
og skal bringes i forhold til historien; forklaringen falder
derimod formentlig langt lettere, når man betragter dem i forhold
til hinanden indbyrdes og gør sig klart, i hvad øjemed de er
lagte, hvorledes de er bleven sungne.

Det forekommer mig at være den eneste rimelige
forklaring af hver især, at de er danseviser, sungne til en dans
eller rettere en danseleg, således at det historiske kun er en
tilfældig ramme uden videre betydning og uden sammenhæng
med selve legen. Og ligheden går endnu videre; thi i begge
tilfælde er det en slags frierleg, som de så hyppigt forekommer
endnu den dag idag i børnenes småvers; i den ene vise vinder
ridderen sin brud ved at forraske borgen, der skulde forsvare
hende; i den anden er det den giftesyge kærling, som vinder
en ridder og bliver så stor i hu ved tanken om sin fremtid.
Vi skal nærmere gennemgå de enkelte træk og søge at hævde
denne opfattelse.

Riberhus-visen er vel kendt, både som sangvise og ved
den anvendelse, Ingemann har gjort af den i „Erik Menveds
barndom“. Man har søgt at knytte den til en bestemt
begivenhed, og som holdepunkter har man da fremhævet
omkvædets „kong Erik den unge“ samt de navne, der iøvrigt
forekommer i versene. Men dette er såre vanskeligt, for ikke
at sige umuligt; thi for det første har vi mange konger af
dette navn, og „unge“ var de efter visernes opfattelse alle, og
hvad de andre navne angår, da tilhører de så forskellige
tidsaldre, eller er i den grad hævede over enhver tidsbestemmelse,
at man må opgive ethvert forsøg i den retning. Den eneste
historiske begivenhed, der muligvis kunde være sigtet til, er Erik
Plovpennings tilbageerobring af Riberhus, da hans broder hertug
Abel i forbindelse med Danmarks stormænd i året 1247 havde
indtaget det; thi så vidt vi véd har ingen af de senere konger
af dette navn været i det tilfælde at skulle erobre sin egen
borg tilbage.

Det mærkeligste ved begivenheden, som den fremstilles i
visen, er imidlertid indtagelsesmåden; borgen vindes i
ridderdans, der er ikke tale om nogen kamp, men om en list, hvis
enkeltheder dog er holdte såre uklart. Vi må derfor henvende
vor opmærksomhed på denne list og se os om efter
sidestykker andensteds i vore historiske overleveringer.

Der er da først en anden vise, som lader en borg falde
netop på selvsamme måde, nemlig den om Riber Ulvs død
(S. Grundtvig 120). Helten har her bortført en jomfru til sin
faste borg (Ulfsborg), og kongen lægger sig foran den for at
tilbagevinde Iver Skjoldsøns datter. I to måneder udretter de
intet; da kom der en gammel mand og gav dem det råd at
lade hærmændene klæde sig som kvinder for at forraske
besætningen under dans og lystighed. Dette lykkes, vi finder
her det selvsamme vers som i Riberhus-visen:

de dansede ud og de dansede ind
med dragne sværd under skarlagenskind; —

i urtegården falder Riber Ulv for deres sværd og hans
fæstemø bortføres til kongens gård. Denne form af sagnet er langt
ældre end den anden, ligesom den historiske tilknytning ligger
et hundredår før kong Eriks tid; den gamle mand, som giver
lønråd til at tage borgen, er den mythiske olding med det ene
øje, Odin den gamle, og det at de klædes i kvindeklæder er
et trin ældre end at de danser mand og kvinde. Vi mindes
herved Thors færd til Jætternes hjem i Frejas ham for at
udløse sin hammer; thi bag ved dette eventyr synes der at
ligge en virkelig mythe, som gik ud på, at himmelguden
henter sin brud blandt Jætterne ved at dåre dem i
kvindeklæder.

Vi har endnu en anden række forestillinger, som synes
at stå i forbindelse hermed, det er sagnene om den vandrende
skov, der nærmer sig kongsgården for at skuffe vægterne og
føre stridsmændene ind over virket; også her er det en
danseleg; thi den vandrende skov er en skare ungersvende, som vil
ride sommer i by. Og vi genfinder det samme fra en anden
side i viserne om den mythiske helt, der kommer til en
uindtagelig borg, som gemmer kvinden, der giver sig i tale med
borghøvdingen og besnærer ham med sine gåder for tilsidst
at kaste sin ham og fremstille sig som den rette elsker, den
for hvis ord porten springer op og gårdens lind nejer sig, den
som jomfruen elsker og har længtes efter.

Dette synes i virkeligheden at være emnet for
Riberhus-visen og den er da uden al tvivl bleven sungen ved de
danselege, som fremstillede den gamle yndlingstanke om den snilde
frier. Men til ramme for denne fremstilling er der så valgt
et bestemt historisk emne, en bestemt borg og en historisk
begivenhed, uden hensyn til at der derved fremkommer et
misforhold imellem den eventyrlige idé og den givne virkelighed.
På samme måde ser vi jo jævnlig overnaturlige begivenheder
af sagnet knyttede til bestemte, vel kendte steder og personer,
og således er de gåede fra slægt til slægt, fra sted til sted,
med altid nye tilknytninger, hvis uhistoriske oprindelse ligger
lige for hånden.

Handlingen i Riberhus-visen er en dobbelt: den
almindelige dans og det særlige forhold mellem ridderen og jomfruen.
Dansen er almindelig, der danses par efter par som det synes,
dog nævnes ikke kvinden hver gang; navnene er i høj grad
vilkårlige, kendte helte af sagn og sange, tildels fra en ældre,
tildels fra en yngre tid, også i den henseende har hver senere
slægt efter al sandsynlighed lagt til og taget, fra efter tykke
og øjeblikkets indskydelse. Navne som „ridder Ranke“,
„Hankekande“, „fru Bengerd“ o. s. v. er tydeligt nok
opfundne i en lystig leg, rimeligvis således at hvert par selv
skulde synge sit navn til det almindelige omkvæd, og det
måtte da netop komme an på at finde nye navne og
morsomme vendinger for at give forestillingen et så livligt præg
som muligt. At vore opskrifter alligevel har de samme navne,
beror vistnok netop derpå, at de stammer fra samme original,
hvad enten denne nu var en skriftlig optegnelse eller en
bestemt form af visen, der engang i tiden må være stivnet,
uden at den oprindelige sammenhæng har været
overleveringen klar.

Den særlige handling består i, at ridder Ranild Lange
optræder; han står længe og betænker sig derpå, om han skal
gå med i dansen, det kan koste ham hans fagre hår og
rosenkind. Men han kan dog ikke modstå fristelsen, og idet han
træder med i dansen, får den først sin rette mening og sit
mål: han træder foran alle og synger sangen, som alle de
andre istemmer, Således går den festlige skare sit eventyr
til møde, den danser ind på slottet med de dragne sværd,
listen lykkes og „slottet det er vundet“. Og med slottet den
skønne jomfru; op står hun og rækker Ranild hånden: „havde
hun været festlig klædt, vilde også hun nu deltage i legen,
men hun har siddet i ganske andre tanker og mindst af alt
ventet sin bejler“.

Hertil må vi tænke os en danseleg. Det ene par træder
ud efter det andet, indtil alle af det ene parti (kong Eriks) er
trådt frem; så kommer dets helt, ridder Ranild, med sine
betænkeligheder og sin beslutning; han fører hele skaren, der nu
danser frem imod slottet, som forestilles af det andet parti;
midt i slottet står jomfru Spændelsko. Nu går sangen og
dansen altid nærmere, indtil efterhånden den ene efter den
anden af borgens besætning går med i den og jomfruen står
tilsidst forladt af alle, idet Ranild træder til og får hendes
hånd og det underlige svar, at hvis hendes hår havde været
flettet med silke, vilde også hun træde med i den lette dans.
Derpå ender det hele med alles enstemmige jubel:

aldrig så jeg en ridderdans,
— slottet det er vundet! —
vinde så slotte med rosenkrans:
— for Erik, kongen den unge! —
— med dem så vare de!

Den orden, hvori versene er overleverede os, er noget
forskellig fra den her foreslåede, idet verset om slottets indtagelse
(18) kommer bag efter dem om jomfruen (19. 20); men derved er,
såvidt jeg kan se, hele den naturlige forbindelse tabt af syne.
Thi er jomfruen ikke andet end Ranilds dame i de angribendes
dans, da synes det aldeles vilkårligt, hvorfor den tilfældige
opregning af navne pludselig skal gå over til enkeltmands
betænkeligheder og en enkelt jomfrus jaord; dette vilde i alle
tilfælde kun kunne forstås under forudsætning af, at der
gengaves en aldeles bestemt historisk fortælling, således som også
Ingemann har opfattet det. Men selv i dette tilfælde bliver
det uforklaret, hvad jomfruens betænkelighed går ud på, og vi
vil neppe i viserne finde et sidestykke til en så uklar
forbindelse, thi ingensteds giver folkevisen sig af med at
fortælle historiske begivenheder i hele denne tilfældighed uden
at bringe en sammenhængende poetisk idé ind i dem. Det
forekommer mig derfor utvivlsomt, at der her ved Riberhus
kun skal tænkes på jomfruens borg, og at det er hende, kampen
drejer sig om, så det historiske emne om Ribes indtagelse af
kong Erik kun er en dristig lokalisering af gamle sagnformer,
i høj grad skikket til at give os et holdepunkt for sangens
affattelsestid.

Hvad endelig visens omkvæd angår, da går der en
dobbelt tanke gennem det ligesom gennem sangen i sin helhed.
Det sidste: „med dem så vare de“ kan kun sigte til
opregningen af deltagere i dansen, idet altså koret af alle de
dansende efter hvert pars navngivelse ligesom anerkender dets
deltagelse. Det andet sigter til det historiske emne: „slottet
det er vundet — for Erik kongen den unge“; det er hærens
kampråb og sejrsråb, der som de fleste omkvæd først får sin
fulde forklaring af sangens slutning.

Den anden af de her jævnførte viser er noget mindre
gennemskuelig end den første; forudsat at den her fremsatte
forklaring af den er rigtig, har den tidlig været genstand for
en fuldstændig misforståelse, hvorved den selvfølgelig har lidt
endel og er bleven endel vanskeligere at genkende. Når Vedel
således fortolker den som et forsøg på at bringe de danske
konger i ramse, så synes dette dog kun i en meget ringe
grad at kunne tilfredsstille vise som et poetisk hele, og S.
Grundtvig har derfor med rette søgt efter en yderligere
betydning i selve emnet. Denne finder han nu i at det er en
hertug, som møder den gamle kærling i det nordlige
Sønderjylland, og han „tænker da, at vi i visens „hertug“ har en
af de tre (to) tyske fyrster, der efter hinanden valgtes til
danske konger —. Visens hensigt blev da med det samme
klar nok: det var en kortfattet Danmarkshistorie, som heri
fremsattes til brug for den fremmede herre, som nu skulde
sætte sig på Danmarks trone. Den gamle kærling, som mindes
alle de fremfarne konger, — optræder da som en slags
personifikation af den danske folkeånd.“

Jeg tror dog ikke, at man tør søge tanken i denne sang
så dybt eller fjernt, den forklarer mere end der ligger i det
overleverede og, hvad der er værre, den forklarer ikke dette
helt. Thi den anden fortolkning, som fremsættes sammesteds,
at det skulde være hertug Adolf, som de danske stormænd
ønskede til konge, men som unddrog sig valget og gav sin
søstersøn af Oldenburg istedenfor, kan ikke ret vel holdes,
når sangen skal opfattes aldeles fordomsfrit som den foreligger;
det kunde da aldrig gøre den danske folkeånd „stor i hu“ at
blive en ridderfrue; dette passer kun på „kærlingen“. Også i
dette tilfælde synes det historiske emne kun at være en
lokalisering, altså en tilfældighed. Der bør neppe lægges mindste
vægt på, at det fortalte foregår på vejen fra Kolding til
Åbenrå, det tyder sikkert kun på, at visen har hjemme i de
egne, ligesom andre nævner steder i Nørrejylland eller på
øerne. Ved „hertugen“ tænkes der da heller ikke på den
politiske personlighed i modsætning til kongen, det er kun
landets fornemste mand man har villet nævne, og her har det
da ligget nærmest at tage hertugen, så meget mere som
„kongen“, hvis man havde nævnt ham, vilde have forvirret
det følgende.

Når vi med dette for øje ser på handlingen, som visen
giver den, stiller alt sig en hel del simplere. Hertugen rider
hen ad vejen og møder en kærling af et såre affældigt
udseende; skæmtende spørger han hende derfor, hvor mange
konger hun vel kan mindes? Det er jo endnu gamle folks
stolthed at have tjent eller set så og så mange konger. Men
det er lettere at indlade sig med denne kærling end igen at
slippe hende; hun går ind på hertugens spørgsmål og fortæller,
at hun har kendt 24 konger i Danmark, hvorpå hun giver sig
til at opregne dem, lige op til kong Dan. Ved opfattelsen
heraf har vi valget mellem den højeste pathos og det
burlesk-komiske; er hun et overjordisk væsen, der har kendt
Danmarks fjerneste fortid og nu fremstiller den lyslevende for den
kåde hertug, — eller er hun en gammel kærling, på hvis
bekostning tilskuerne skal le og som derfor skal fremstille sin
alder i en aldeles eventyrlig belysning, ligesom vi ellers i
folkesagnet finder heltens styrke, hurtighed, madlyst o. s. v.
skildret i de mest fantastiske udtryk og billeder? — Visens
øvrige indhold kan neppe lade os i tvivl om, at dette sidste
er tilfældet og at det har været beregnet på en scene af høj
komisk virkning at se kærlingen blive ved i det uendelige at
opregne de konger hun har kendt. Men det mest komiske
moment indtræder dog først i det øjeblik, da hun går over fra
denne skildring til at tilbyde hertugen sin kærlighed og det i
de mest påtrængende udtryk, til trods for hans indsigelse.
Der lades ham intet andet valg end at give hesten sporerne
for om muligt at slippe fra hende på den måde. Men heller
ikke det lykkes; thi medens den unge mand farer hen ad den
slagne landevej, snører hun sine sko og løber afsted over
mark og sti, så de når Gottorp på én gang, just da thinget
sættes.

Den gamle kærling kærer over hertugen for hans riddere
og bønder; der siges ikke, hvad der er hendes kæremål, men
af svaret ses dog, at hun har forlangt ægteskab af ham.
Hertugen skyder sagen fra sig, han imødegår ikke hendes
kæremål, men tilbyder hende en ridder af de tilstedeværende.
Længe tænker kærlingen over dette vilkår; da sejrer hendes
giftelyst, hun opgiver hertugen og trøster sig med, at hun dog
vil blive kaldt frue som en ridders hustru. Her afbryder den
længste afskrift af sangen, Vedel kender den kun til hvor
kapløbet begynder.

Forhandlingen på thinge kan ej heller forstås uden fra et
humoristisk synspunkt. Hertugen er stedt i en højst uheldig
situation, han er udsat for kærlingens kæremål, alles øjne og
alles latter er vendt imod de to. Da afværger han alt ved at
give anvisning på en af disse lattermilde riddere: enhver af
dem vil være glad ved at få hende til hustru! Det forekommer
mig at være det rimeligste, at sangen oprindelig har været
fortsat: ridderen viser hende til sin svend, svenden til en
bonde, bonden til en uselig stavkarl; hver gang overvejer hun,
men giftelysten sejrer og hun nøjes med det mindre, indtil alt
ender med et fornøjeligt ægteskab mellem to i alder og kår
ligestillede.

Skulde denne opfattelse være rigtig, da må visen i sin
helhed tænkes at være sungen ved en danseleg; koret har
været „hertugens mænd“, til hvem omkvædet sigter: „her
holde hertugens mænd“, nemlig på Gottorp, dér hvor scenen
er i sangens anden halvdel; omkvædets andet led: „de komme
ej end“ sigter derimod til hertugen og kærlingen og passer
altså kun til første halvdel, hvor scenen er mest fattig og
korets indblanding vanskeligere. Virkningen af denne scene
på Åbenrå landevej har kunnet være i høj grad pudserlig:
legens komiske figur, kærlingen, der ikke vil slippe den
uforsigtige hertug, som vilde skæmte på hendes bekostning, men
nu er i den største forlegenhed med hende, foredrager sine 24
konger, medens koret uafbrudt falder ind med sit „de komme
ej end“. Så kommer de da endelig, og nu begynder
kæremålet på thinge, der giver latteren idelig nye genstande, indtil
det hele ender med almindelig tilfredshed og dans. — Uden
tvang at få en dyb alvorlig betydning ind i disse scener må
vistnok opgives som uoverkommeligt og da tillige som en
forsyndelse mod det, der er deres sande mening og poetiske
kraft.



VI. Liden Kirsten.

Folkevisen har knyttet et dobbelt niddingsværk til
dronning Sofies navn og bedækket det med en skændsel, der endog
fordunkler Bengerds. Hun forfølger den ulykkelige Tovelille,
som ejer kongens kærlighed, og bereder hende en ynkelig død
i badstuen, og hun drager hans søster i fordærvelsen ved at
få hende forført og grusomt straffet. Kong Valdemar
ringeagtede hendes broder, da hun bejlede for ham til den skønne
Kirsten, og nu skaffer hun ham oprejsning og sig selv en
forfærdelig hævn ved at dåre den unge piges sind og lade
bejleren blive hendes forfører; det skønne blomster er brudt og
kongen selv skal træde det under fod; hun får sin vilje;
broderen dræber sin søster og føler sin tunge brøde, — hvorledes
skal han få bod for den ? —

Gives der sådanne kvinder her på jorden? eller er det
en genklang fra oldtidens vilde sagn om mennesker med
ulvehjerter og lindormetanker? Vore fædre havde deres forestillinger
om mennesket af mennesket selv, og når de fremstillede
unaturlige lidenskaber og en umættelig hævntørst, var det fordi
de havde mødt dem i livet og kendte dem af erfaring. Om
kong Valdemars dronning var således, véd vi ikke tilvisse,
men hendes rygte er ikke godt.

Krønikerne har intet overleveret os om liden Kirstens
skæbne så lidt som om Tovelilles død; de befatter sig
sjældent med kvinder og deres elskovshandel; vi må derfor se,
hvorvidt vi ad anden vej kan komme til kundskab om
viseemnets historiske forhold og dets værd som bidrag til vort
kendskab til tiden og dens styrende mænd.

Sv. Grundtvig har i sin udførlige indledning til udgaven
af de forskellige opskrifter af visen som det synes med
fyldestgørende grunde eftervist, at det virkelig er en „vise om
historiske personer“ og at de forskellige former af den, som findes
såvel i alle Nordens lande som i Tyskland, Vendland og
Skotland, er senere og mere eller mindre forvanskede gengivelser
af det danske emne. Vi skal derfor ikke her komme tilbage
til dette spørgsmål igen, men strax gå over til nærmere at
undersøge, hvilke historiske personer sangen har sigtet til.
At da kongen og dronningen er Valdemar den første og Sofie
af Danmark, kan der ingen tvivl være om; Sofie nævnes i alle
danske former såvel som i de fremmede, og Valdemar nævnes
i den ældste danske såvel som i de islandske og færøske
former, medens de andre kun taler om „kongen“ eller
„danerkongen“I tillæget er navnet Valdemar indført på forskellige steder (skønt det ikke
forekommer i hdskr.), fordi det formentlig har fundets i den oprindelige vise.; der var da heller ingen anden dronning Sofie her
i landet i middelalderen end denne Valdemars hustru. Men
derved har vi da tillige visen begrænset til et vist tidsrum
(1157—82), indenfor hvilket handlingen nødvendigvis må falde.

Vanskeligere er det at få rede på de to andre personer,
Buris og liden Kirsten, og med hensyn til dem turde de
tidligere fortolkere have været på vildspor, hvor nær end
fejltagelserne må indrømmes at have ligget.

Valdemar var som bekendt en søn af Knud Lavard og
Ingeborg Haraldsdatter fra Rusland. Hans ældste søster
Kirsten er vel kendt i historien; hun bortfæstedes kort efter
faderens død af sin farbroder og svoger kong Erik Emune til
den norske konge Magnus, Sigurd Jorsalsfarers søn, og da hun
nogen tid efter havde nået den voxne alder, sendtes hun til
Norge og tiltrådte sin dronningeværdighed (1133). Men inden
året var omme kom hun tilbage til sit fædreland; under kong
Eriks ophold ved det norske hof havde hun underrettet ham
om de snarer, som her lagdes for ham, og Magnus forskød
hende for denne utroskabs skyld; han elskede hende ikke,
siger sagaen. Få år efter faldt kong Magnus i sine fjenders
hænder og sattes blendet og lemlæstet i kloster; han kom
endnu engang til at spille en rolle i de blodige borgerkrige
som „Magnus den blinde“. Dronningen Kirsten Knudsdatter
omtales ikke mere i historien; hendes broders tronbestigelse
og ægteskab faldt 24 år efter hendes eget og hun var altså
dengang en 40 år gammel.

Buris kaldes i de danske viseformer, forsåvidt som de
indlader sig på at angive hans slægtskabsforhold, for Sofies
broder, og det er et ikke uvæsenligt træk; thi hun frier for
ham, styrer hans råd og bringes i det hele i nøje forhold til
ham, så hun forudsættes at ville bøde på hans forseelse eller
føle hans straf. Den islandske vise derimod, der også er
meget gammel og har bevaret såvel de øvrige navne som
deres rette slægtskabsforhold, kalder ham kongens
søskendebarn. Begge disse opgivelser kan sigte til historiske personer;
dronningen havde virkelig en broder, som hed Boleslav, et
polsk navn som hos os forandredes til Buris, og kongen havde
en frænde af samme navn; de var næstsøskendebørn.

I den danske historie nævnes kun denne sidste; han var
en søn af Sven Estridsøns sønnesøn Henrik Skatelår og en
broder til den Knud, der under kampen mellem kongerne Sven
og Knud i lang tid gjorde Valdemar hertugdømmet i
Sønderjylland stridigt. Buris stod ligesom hans broder på kong
Knuds parti, men da dette efter hans mord i Roskilde sluttede
sig til Valdemar og Sofie, deltog han med hæder i kampen
mod Sven indtil dennes fald på Gradehede. Han belønnedes
af Valdemar med rige gaver og store len, men denne vedblev
bestandig at have ham mistænkt for selv at tragte efter kronen.
Da kongen derfor 5 år efter gjorde sin bekendte rejse til
Tyskland, tog han Buris med, forat ikke fristelsen til at benytte
lejligheden til omvæltninger skulde blive ham for mægtig.
Kort efter sin tilbagekomst oprettede Buris derpå et
Cistercienserkloster i Tvisel ved Holstebro, „ihukommende sin faders
og sine brødres hastige død“, for at have et tilflugtsted efter
denne verdens farefulde løbebane (påske 1163). I et par år
synes der nu at have været et godt forhold mellem de to
frænder, Buris deltog med megen tapperhed i Vendertogene,
ligesom han i det hele synes at have været en djærv og
dygtig mand, hvis rygte kun senere fordunkledes ved hans
ulykkelige skæbne. Anledningen til at kongen atter kom til
at nære et bittert fjendskab til ham kom, da hæren på et
Vendertog kårede den unge Knud til faderens efterfølger på
tronen, en tysk skik, der var aldeles fremmed her i Norden
og berøvede kongefrænderne den ret, som de hidtil havde haft
til ved tronskiftet at optræde som kongsemner. Valdemar
havde neppe nogensinde glemt, at Buris var en søn af hin
Henrik, som var med til at svige og myrde hans fader i
Haraldsted skov, nu blussede hans mistænksomhed op og gjorde
ham til hans uforsonlige fjende, Da stormændene kort efter i
Roskilde blev kongebarnets håndgangne mænd, gentog Buris
sin vægring, idet han ikke uden grund gjorde gældende, at
det var en udenlandsk skik således at være edfæstet til tvende
herrer; thi ingen kunde vide, om ikke Knud engang i tiden
kunde sætte sig op imod sin fader og derved bringe sine mænd
i den nødvendighed at bryde den ene ed for at kunne holde
den anden. Endvidere udtalte han den mening, at kongen
burde give sine frænder anselige og arvelige len som vederlag
for at kongedømmet blev arveligt i hans slægt og unddragen
deres kappestrid. Absalon mæglede et forlig mellem frænderne,
således at Buris aflagde eden, men til gengæld fik store
for-leninger i Jylland, men brådden af denne strid var bleven
siddende i begges hjerter. Kongens mænd kom snart under
vejr med, at Buris stod i hemmeligt forbund med Normændene,
og Valdemar tøvede ikke med at bringe den farlige mand i
sikkerhed på Søborg; da det snart viste sig, at mistanken
havde været grundet, idet Erling jarl kom herned efter aftale
med Buris, blev denne sat i varigt fængsel, medens han
selvfølgelig mistede sit len og sine ejendomme (1167); han
efterlod sig ingen slægt.

En halv snes år efter fristede en anden kongefrænde
samme skæbne for den samme forbrydelse; det var Erik Lams
søn Magnus; han overbevistes om at have tragtet kongen efter
livet og kronen, men Valdemar foretrak kun at straffe ham
på friheden og han døde som det synes på Søborg.

Andet fortæller de samtidige kilder ikke om disse tvende
mænd; men en tysk kronist fra midten af det følgende
århundrede, Albert af Stade, har blandt mange andre fortællinger
af den brogede overlevering også opbevaret et par beretninger
om disse danske kongsemner. Ved året 1144 fortæller han
nemlig om en datter af Herman af Winceburg med Ljudgard,
at hun ægtede en dansk høvding Magnus Burtius, der senere
blev blendet og lemlæstet af kong Valdemar, medens hans
hustru blev lemlæstet af en træl, der skar næsen af hende.
Senere fortæller han derimod ved året 1163, at blandt
Valdemars ledsagere til Tyskland var også Burius, som han selv
senere lod drukne, fordi han stræbte efter kongemagten. Senere
danske årbøger fortæller, at Buris blev blendet og lemlæstet.

For at forklare oprindelsen til disse beretninger, der
utvivlsomt strider mod historien, har man taget sin tilflugt til
fortællingen om den norske Magnus den blinde; fra ham synes
traditionen at have overført den grusomme straf på de danske
prætendenter. Det måtte da vel snarest være på Magnus
Eriksøn, på grund af navnet, og den tyske krønikeskrivers
navne tyder også på noget sådant; men i alle tilfælde må
andre omstændigheder være komne til og have forvirret
traditionen.

Medens nemlig den prætendent, der siges at være
lemlæstet, kaldes Magnus Burtius og tydeligt nok må skelnes fra
Buris, der ledsagede kongen til Tyskland og blev druknet, så
henfører det danske sagn mishandlingen til denne sidste. Heller
ikke synes det muligt, at Magnus kan have været gift med en
datter af Ljudgard, således som udgiveren af Saxe har troet
at kunne formode; thi han var jo selv hendes stifsøn med
kong Erik. Vilde man altså tillægge Alberts fortællinger nogen
betydning, måtte man lade konen og mishandlingen gå over
til Buris, hvorimod da Magnus kunde tænkes at være den, som
blev druknet. Men nu véd vi, at han først døde 12 år efter
sin fængsling, og hans død er optegnet af årbøgerne uden
nogen videre bemærkning. — Det er da vistnok det rigtigste
helt at se bort fra disse efterretninger om de to mænds
behandling og holde os til Saxes simple fortælling, at de blev
satte i forvaring på Søborg, hvor de vistnok begge har siddet
til deres død, medmindre de senere skulde have fået lov til
at trække sig tilbage til et kloster, således som man har
fortalt om Buris, at han skulde være kommen til Tvis.
Er der nu nogen sandsynlighed for, at det er denne Buris,
visen omtaler? Det synes ikke at være tænkeligt. Havde Buris
forført kongens søster, da kunde det dog vel neppe antages,
at ikke Valdemar vilde have straffet det på en eftertrykkelig
måde, og det bliver lige usandsynligt at tænke sig det begået
først som sidst i de 10 år, frænderne levede sammen. Var
det sket i begyndelsen af Valdemars regering, måtte forholdet
mellem dem være bleven et ganske andet og der er ingen
grund til at tro, at Saxe, der helt igennem stiller sig på
kongens side, skulde have fortiet denne skændige gerning af hans
fjende, der var ud over den første ungdom og ikke kunde
finde nogen undskyldning for en sådan troløshed. Vilde man
derimod tænke på den sidste tid før fængslingen, så denne
altså var en straf for forførelsen, som man senere har villet
fremstille sagen, så kommer det i en mærkelig modsigelse med
Buris's giftermål, der netop må falde i denne tid, thi hans
hustru var en datter af Ljudgard i et ægteskab efter Erik
Lams død 1146, altså 1167 i det højeste henved 20 år gammel.
Ligeledes måtte det vistnok anses for umuligt, at ikke visen
fra først af og i alle sine former skulde have fremhævet dette
træk, at han strax efter blev fængslet, der jo da var et
væsenligt led i begivenheden, medens vi nu ser straffen som et
senere led i viseemnet, rimeligvis først føjet til det i en nyere
tid. Vi må derfor opgive Buris Henriksøn som helt i denne
sang.

Den danske vise kalder derimod Buris for dronning Sofies
broder og hun havde ganske rigtig en broder af dette navn.
Sofie var datter af den polske hertug Boleslav III's datter
Sventoslava eller Rikiza, der var født i året 1106. Hun havde
først ægtet Magnus Nilssøn af Danmark, med hvem hun havde
sønnen Knud, der blev myrdet i Roskilde. Efter hans fald
1134 fik hun Volodar af Minsk, Sofies fader; hun var født i
årene 1140—1142; thi 1157 ægtede hun Valdemar, efterat
det er sagt om hende, at hun tre år tilforn var for ung til
ægteskab. Endelig fik hun kong Sverker af Sverig, med hvem
hun havde to sønner, af hvilke den ene, og da vel den ældste,
var opnævnt efter sin morfader Boleslav. At
ægteskabsforholdet var således, fremgår af en notis i den såkaldte kong
Valdemars jordebog, thi her siges om nogle godser i Sverig,
at dem arvede kong Valdemar efter sin moder Sofie, men hun
havde atter arvet dem efter sin broder Boleslav, og denne
efter sin fader Sverker den gamle. I denne Boleslav, der i
Danmark må have båret navnet Buris, genfinder vi da sikkerlig
visens helt, liden Kirstens forfører.

Men hvem var denne Kirsten? kan det have været kong
Magnus's enke? Det synes ikke troligt; hun var født før 1120
og han efter 1140, der var rimeligvis en forskel af 25 år
mellem dem. Selv om det ikke er utænkeligt, at et
kærlighedsforhold endda kunde have fundet sted, så er det dog aldeles
umuligt, at nogen digter kunde gøre det til genstand for
en sang.

Ikke des mindre er det afgjort, at visens liden Kirsten
var kong Valdemars søster; thi når en enkelt opskrift gør
hende til hans datter, er det åbenbart en senere forvanskning.
Sv. Grundtvig har tænkt sig den udvej, at det kunde være en
anden datter af Knud Lavard, født udenfor ægteskab i
hertugens sidste tid. Men det bliver i så tilfælde vanskelig
forklarligt, at Valdemar skulde have erkendt hende for sin søster,
og, hvad der vejer endnu tungere, Knud døde endda mindst
en halv snes år før Buris kan være født, og 27 år før sønnen
blev konge; misforholdet i alder er altså endnu alt for
påfaldende, til at vi ret vel kan tænke os „liden Kirsten“ som
oprunden på denne måde.

Men der er jo endnu en anden udvej; Valdemar og
Kirsten kan jo have haft forskellig fader og fælles moder.
Ingeborg overlevede sin mand og forekommer endog udtrykkelig
hos Saxe henved 7 år efter hans død, da høvdingen Kristjern
vilde lade hendes unge søn kåre til konge efter farbroderen
Erik Emunes drab. Dette modsatte hun sig nemlig og overlod
ham kun sin søn mod det udtrykkelige løfte, at han ikke vilde
fremstille ham til valg, men kun minde folket om hans
tilværelse. Der er nu ikke det mindste i vejen for at antage,
at Ingeborg ved denne tid har været gift eller endog senere
først er bleven gift, og at hun i dette ægteskab har haft en
yngre datter ved navn Kirsten, hvad enten nu den ældre datter
af dette navn imidlertid var død eller endnu levede; thi det
er ikke ualmindeligt blandt almuen endnu den dag idag, at
søskende får samme navn, idet de opkaldes efter forskellige
slægtninge, som hedder ensKierkegaards efterladte papirer I foran p. XXXVIII: af 4 døtre 3 Aner.
Ældste d. arkivreg. IV 413 nr. 89: store Maren og lille Maren søstre.. Ingeborg fødte sin første datter
et par år før 1120 og kan altså godt have født endog
adskillige år efter 1140, og at højbårne kvinder søgte ægteskab i
en fremrykket alder, har vi exempler nok på; Sventoslava var
gift tre gange, som vi nylig så, Ljudgard ikke mindre, og
Sofie giftede sig påny efter næsten 25 års ægteskab med
Valdemar. Men forholder dette sig således, så bliver
viseemnet uden vanskelighed at bringe i forbindelse med historien;
ligesom Sofies broder Buris var en halvvoxen karl, da hans
søster blev dronning i Danmark, således kan kongens søster
dengang have været et halvt barn, og moderens død kan
have forårsaget, at hun kom til hove for under broderens
værn og dronningens tilsyn at gøre sine første skridt i livet.
Og i disse år eller ikke meget senere faldt da vel også hendes
forførelse ved den svenske kongesøn, der rimeligvis nu og da
opholdt sig ved det danske hof, medens hans ældre halvbroder
Karl havde fulgt sin fader på tronen. Da denne broder senere
hen blev myrdet ligesom faderen (1167), tog også Boleslav del
i de politiske stridigheder og fandt få år efter sin død i kampen
for kronen.

Opfattelsen af Buris's stilling er ikke ens i visens
forskellige former; medens den islandske lader ham være en
ligefrem forfører, der stiller sig syg, da han skal i leding og
derfor bliver hjemme, men strax efter går til dans med pigerne,
så er han i den længere danske viseform fremstillet som en
svend, hvis hånd kongen ringeagter for sin søster: han vil
skaffe hende en „hertug“ til mand, Buris er kun en
„hestedreng“, en „hestetyv“, d. e. en træl, en svend af ringe kår.
Da han imidlertid tillige siges at være dronningens broder,
kan der hermed kun være ment, at han er såre ung og
derfor endnu i en underordnet stilling ved hove, hvor enhver
måtte tjene sig op nedefra; det er bekendt nok, hvorledes
endnu den dag idag bonden og bondekarlen ser ned på den
halvvoxne svend og med hvilket eftertryk ordet dreng bruges
om ham, når der er tale om anliggender, som antages for at
ligge over hans alder. Når visen derfor siger, at han vel ikke
er meget „rig“, men dog turde være hendes lige, samt at
kongen vil give hende til en „rigere“ ridder, så er der
vistnok oprindelig herved tænkt på ordets gamle betydning „mægtig“,
„formående“, ligesom når Kristus senere (v. 63) kaldes den
rige: det er den mandige evne, den ridderlige øvelse, et vel
erhvervet navn, som kongen vil kræve af sin måg, og det har
Buris endnu ikke, han er en svend uden navn, der endnu
ikke bør bejle til en højbåren kvinde.

Vi er ingenlunde berettigede til at tvivle om, at dette i
virkeligheden var det historiske forhold, og at Kirstens
forførelse var en hævn af dronningen over det hånlige afslag,
hendes frieri på broderens vegne havde mødt. Lige overfor
denne bestemte fremstilling af forholdet kan den islandske
almindelige indledning ikke komme i betragtning; thi således
omtrent måtte skjalden fremstille det, når han ikke kendte
andet end selve forførelsen og hvad der fulgte på. Men
historisk vished kan vi selvfølgelig ikke på nogen måde komme
til, det må være os nok at se vejen ryddet for en ligefrem
forståelse af digterens emne i sit forhold til den virkelige
historie.

Af visen haves ikke mindre end 8 danske opskrifter, alle
aftrykte i Sv. Grundtvigs store samling; dertil kommer
forskellige norske og svenske tilligemed 5 islandske. Når talen
er om at udfinde den oprindelige form, er der dog kun tre
væsenlig forskellige affattelser at vælge imellem, to danske
og én islandsk, de andre er kun mere eller mindre udartede
overleveringer. Hvad nu først den islandske angår, da bærer
den præg af en utvivlsom alder; man ser strax, at den er
båren ned gennem tiderne af et folk, som i høj grad er skikket
til at fastholde overleveringen, og det kunde derfor synes, at
vi her måtte vente at finde den oprindelige viseform. Dette
er dog vistnok ikke tilfældet; tonen er så fremmed for hele
vor middelalderlige visedigtning, at vi må antage, at det er
gået med „liden Kirsten“ som med „Tovelille“, at nemlig
emnet vel i en meget tidlig tid er overført til Island, men at
det har fundet sin selvstændige behandling deroppeSml. hvad der er sagt om den islandske Tovevise i mine „Bidrag til
Nordens historie“..

Det islandske „Soffiu kvædi“ begynder med at føre de to
søskendebørn kong Valdimar og Burisleif frem; én af dem skal
fare i leding og loddet træffer den sidste, men han lader som
han var syg og får kongen til at drage afsted; digteren véd,
at Valdemars kampe gjaldt Venderne, ja i en enkelt opskrift
siges han endog at være dragen ud imod kong Sven. Neppe
er kongen borte, før Burisleif går did, hvor kvinderne danser,
her forfører han liden Kirsten. Da kongen kommer hjem,
modtager Sofie ham med den efterretning, at hans søster har
født en svend og en mø, og der sendes folk ud for at hente
hende til hove. Skildringen af de følgende scener minder
stærkt om den danske vise; de kommer til gluggen og ser
den unge moder med sine børn, men da de så trænger ind
til hende, føler hun strax, hvilken udgang dette vil få, og
uddeler sine ejendele til ternerne. Efter islandske visers og
sagaers skik prøves hun længe af kongen uden at hendes
tilstand opdages, end ikke mælken af hendes bryst bliver et
fyldestgørende bevis imod hende, hun forklarer dens
tilstedeværelse af sin hjertesorg ved at skilles fra sine terner. Endelig
danser kongen hende til døde; den femte dag sprang
blodkilderne op i hende og hun udfriedes af sin pine; Valdemar
angrede sin hårdhed og vendte sin vrede mod Sofie: aldrig
kan han elske hende mere efter dette.

På dansk haves to hovedformer af visen, den ene bevaret
i flere forskellige opskrifter, den anden kun i én, men så til
gengæld den ældste af dem alle (i Karen Brahes
foliohåndskrift fra 16. årh., Sv. Gr. 126 G). Det vil strax være
påfaldende, at mange vers er fælles for begge former, uden at
man på nogen måde tør påstå, at de er lånte det ene sted
fra det andet, hele hovedpartiet er tvertimod begge steder
væsenlig det samme og behandlet på samme måde, forskellen
er ikke større end tidt og mange gange i forskellige opskrifter
af samme vise; det må her huskes, at der ligger århundreder
mellem tilblivelsen og optegnelsen. Men en nærmere
betragtning af de større afvigelser vil føre til det resultat, at også
disse meget let kan forklares af en forskellig overlevering,
nogen dybere modsætning er ingensteds at finde.

Ser vi først på de to visers slutning, da lader det sig
ikke nægte, at den er meget forskellig; medens den større (A)
ender med Buris's straf, hans fængsling og lemlæstelse, går
den kortere (G) ud på, at det var Sofie som led straffen, og
det ved liden Kirstens datter Lucie, der femten år efter
moderens død voldte dronningen den samme ynkelige hedenfart.
Men undersøger vi disse partier nærmere, vil det snart vise
sig, at de er senere tilføjede og det oprindelige viseemne
aldeles uvedkommende. At ikke datterens hævn har noget at
bestille på dette sted, fremgår alt af digtets indre natur, i
forbindelse med et blik på de andre viseformer, såvel danske
som fremmede; det er kun en senere opfunden hævn for at
tilfredsstille retfærdighedsfølelsen og skaffe en lindring for den
stærke forargelse og medynk, der må gribe enhver tilhører af
liden Kirstens skæbne. Var denne slutning oprindelig, da
kunde den ikke være glemt nogensteds, nu derimod findes den
kun på dette ene sted og må altså forkastes. Vel sandt, at
der findes en hel selvstændig sang om „Ludselille“ (Sv. Gr.
nr. 127), men denne skylder vistnok samme tanke sin
oprindelse, den er en usand fortsættelse af Kirstenvisen, forfattet
i en senere tid, om end måske den nu er gammel nok, og
uden poetisk værd; den er ikke genfunden udenlands (thi det
islandske vers, som nævner navnet Lucie, „Islenzk fornkvædi“
52 F, er kun en forvanskning af sangen om Kirsten, A 13)
og viser sig altså også herved som uægte.

Men fortællingen om den straf, som efter den længere
viseform traf Buris, er ikke bedre afhjemlet; den kendes ikke
af det islandske kvæde, den nævnes ikke i den kortere danske
vise, ej heller i de norske og svenske former og den er
oprindelig fremmed også på det sted, hvor den nu står. Lad
os nemlig se lidt nærmere på den foreliggende vise. Efterat
der er fortalt, hvorledes kong Valdemar, strax efter at have
fuldendt sit grumme forehavende, gribes af anger og lader
søsteren begrave i Vestervig kloster istedenfor at lægge hende
som en uærlig kvinde på alfar vej, og efterat han ikke
mindre har udtalt en dom over sig selv og sin medskyldige,
dronningen: hende kan han ikke elske mere og sig selv
pålægger han den bod at sidde i ensomt og mørkt fængsel,
indtil synden er aftvættet, — efter denne stemningsrige
afslutning fortælles der i de overleverede opskrifter om kongens
hævn over Buris og dennes anger, der bringer ham til,
lemlæstet som han er, at søge til hendes grav tidlig og silde,
indtil det forundes ham at hvile ved hendes side126 A v. 132—43.. Hvorledes
skal dette forstås? Hvorledes kan digteren lade Valdemar
afbryde sin vel grundede anger for at tage en grusom hævn
over søsterens forfører? Enten måtte dette komme først eller
det måtte blive helt borte. Således mangler det i de andre
viseformer og ingensteds trænger vi mindre til det end her,
hvor kongens anger finder et så klart og fyldigt udtryk;
hvorledes skulde han i dette øjeblik have en tanke tilovers for
Buris? Han står med de blodige svøber i sin hånd, foran ham
ligger den døde søster, han er greben af sin brøde, skulde
han da tænke på hævn over andre? Slutningen vil desuden
ikke blot øve gengæld over Buris, men også over dronningen,
det er for at krænke hende, at kongen lader benene bryde på
den letsindige ungersvend. Men Sofie er alt straffet i sin
husbondes tungt følte udbrud: han kan aldrig mere blive hende
af hjerte god; også fra Kirstens side har digteren ladet hende
få en hård forbandelse med ind i sin fremtid: hun gav hende
i sjælegave en kniv, „for hun forrådte mit unge liv“. Det er
det ædle i digtet i sin oprindelige skikkelse, at det holder den
blodige hævn borte og nøjes med at jage sværdet gennem de
skyldiges tanker, netop som i den samtidige Tovevise, i hvilken
kongen ligeledes straffes med en nedknugende anger,
dronningen med hans kærligheds forlis. — Men ved således at
fjerne de forskellige slutninger af visen, stanser vi på samme
punkt, ved kongens anger, som også danner afslutningen i den
islandske form, kun at dansk A her har bevaret de
utvivlsomt ægte vers om den bod, Valdemar vil pålægge sig selv
for om muligt at udsone sin skyld.

Den første begyndelse er ens i begge de danske former,
dronningen frier for Buris og får afslag. Men dermed er også
ligheden forbi; thi medens A fortsætter fortællingen og skildrer
Sofies vel overvejede hævn, lader G hende strax åbenbare, at
liden Kirsten går med Buris's barn. Spørgsmålet er nu, om
dette sidste er det oprindelige og det første en senere udvidelse
eller omvendt; spørgsmålet er med andre ord, hvilken form
der er fuldstændig klar og afsluttet. Det kan da ikke nægtes,
at dette kun kan siges om den længere; det bliver i den
kortere uforklaret, hvorfor Sofie frier for sin broder, når Kirsten
alt er forført, vi får hverken nogen oplysning om den enes
eller den andens karakter og stilling til handlingen. Hvorfra
skal vi få den rette Sympathi for liden Kirsten, når det ikke
vises os, at hun er et offer for Sofies ondskab, og at hun er
dåret med runer og forvildende ord; hvad skal vi med Buris
i denne forbindelse, hvor der slet ikke er brug for ham; thi
Kirsten er simpelt hen en forført pige, ligegyldigt af hvem;
og hvorfra skal vi få målestokken for Sofies ondskab, når
hendes brøde alene er den, at hun ikke er blidere end
Valdemar og derfor ikke vil bede for hans søster, medens det dog
af begyndelsen må se ud, som om hun har været i færd med
at kaste kærlighedens kåbe over de unges fejltrin? Der kan
ingen tvivl være om, at jo den form af visen, der giver den
dybeste sammenhæng i handlingen, der helt til bunds forklarer
personernes lidenskaber og giver alle forudsætninger for den
mest poetiske opfattelse af karaktererne, der vækker den reneste
medfølelse og den ædleste harme, tillige er den oprindelige,
den der står digterens egen skabning nærmest. Det er
imidlertid let at forstå, at denne indledning kunde gå tabt i tidens
løb; man havde dens indhold i erindring, man kendte
dronningens brøde af overleveringen, men de mange vers, som
skildrede den og som kun forsinkede den egenlige handling i
at komme frem, kunde nok udelades uden at skade det
samlede indtryk, som dog var hentet fra det udførlige sagn, der
udsprang af den oprindelige vise.

Skønt vi således formentlig i A har den oprindelige text
bevaret i sin største renhed, så kan vi dog komme den endnu
nærmere ved en sammenligning med de andre opskrifter.
Forholdet mellem disse er nemlig neppe således som af S. Grundtvig
forudsat, at B—E skulde være bearbejdelser af A i rent literær
forstand, tvertimod må de siges at være udsprungne af en
fælles ældre kilde, som overgik dem alle i renhed og
oprindelighed. En undersøgelse af visens hele gang i sine enkelte
vers vil nemlig føre til det resultat, at der på ikke få steder
er indskudt overflødige og forstyrrende vers, gentagelser eller
aldeles ørkesløse udtalelser, der kun berøver fremstillingen sin
klarhed og styrke. Enkelte af disse vers findes også i de
andre opskrifter, men de fleste af dem savnes i en eller anden
og viser derved opskrifternes uafhængighed af hinanden; thi
de bærer ingenlunde præg af at være gjorte med en kritisk
behandling for øje, der er taget med alt hvad man kunde
overkomme, og hvad der mangler har altså ikke været til i
den sungne vise, som den forelå dengang og for disse
optegnere. Det er ikke vanskeligt at udskille disse overflødige
vers, tvertimod, de røber sig tilstrækkelig selv og det er
forsåvidt kun af underordnet betydning, om de tillige mangler i
nogen af opskrifterne. Mest forskellig fra A er D, og her
ser vi ret slående, hvor frit man har stillet sig til det
overleverede, der er tilføjet mangfoldige vers uden spor af hjemmel
og i den stærkeste strid med den middelalderlige tone og
simpel poetisk sans; men her er tillige udeladt en del af de
mistænkelige vers i A. I visen, som den er givet her i
tillæget, er der dog ikke blot udskudt en del vers af A, men
tillige optaget en del andre, dels i en noget afvigende form,
dels helt manglende, fra de andre opskrifter, og da især efter
D og G. Det omvendte er nemlig tilfældet for disse vers's
vedkommende, at man strax ligesom føler deres oprindelighed,
og intet er jo lettere at forstå, end at en så lang vise på sin
gang gennem tiden måtte tabe mangt et godt vers eller få et
og andet lemlæstet, når først rim og mening var tabt. Den
her fremstillede text antages derfor at komme den oprindelige
nærmere end nogen umiddelbart overleveret; at den alligevel
muligen i mangt og meget kan stå denne fjernt, skal villig
indrømmes, men den udgør dog formentlig en helhed, som vi
kan være vel tjente med og som overalt giver fortællingen i
en så ædel og smuk form, at det enkelte svarer til helheden
og at den poetiske kraft og skønhedssans, som digteren har
vist sig i besiddelse af ved viseemnets udformning, tillige
kommer til sin ret i hele udførelsen.

Der står endnu tilbage at tale et par ord om visens
omkvæd. I A lyder dette således: „under de roser to“ — „når
andre jomfruer de sove, jeg sover ikke om aftenen“; det findes
omtrent uforandret i B og C, der i det hele står A
overordenlig nær. D har taget sit efter en anden bekendt vise:
„Kirstenlille udaf Fyn“ — „så herlig kunde hun råde de
runer“, og Peder Syv (E) har omtrent det samme. F har
derimod et helt andet: „ved råd“ — „så faverlig gange de
piber imellem Roskild og Ribe“, og G har det samme, kun
at den deler det sidste i to og udelader det første „ved råd“,
der synes at være tankeløst overført fra den beslægtede vise
om Tovelille. Grundtvig har eftervist, at dette omkvæd må
være det oprindelige, da det genkendes i de fremmedes
forvanskninger, medens A her har en udtalelse, der synes
oprindelig at have haft hjemme i en almindelig elskovssang.
Hvad nu G's omkvæd angår, da må det efter rimet oprindelig
have lydt som her i tillæget opgivet: „så fagerlig gange de
piber — imellem Roskilde og Riber“, en form, der er meget
gammel, siden imellem her fremkalder stedsnavnenes ejeform
(i millum Róskeldu ok Ripar). Tanken i det synes at være
den at danne en befriende modvægt mod visens sørgelige
indhold: trindt om lande høres der lyd af fagre fløjter; der siges
ikke, om det er til lyst eller sorg, sangeren kan udtrykke det
som han vil, men helt igennem lyder disse toner med, de
løfter stemningen, de smelter sammen med runelegen for at
bedåre liden Kirstens hjerte og de giver sindet styrke til at
bære skildringen af hendes nød og ubarmhjertige straf.

Thi det er vel overflødigt at gøre opmærksom på, hvor
omskiftelig stemningen er i denne vise, hvor forskellig i sin
indgang og sin udgang, hvorledes den udfolder sine billeder i
brede skildringer, indtil spændingen voxer og påskynder
udviklingen fra vers til vers, hvorledes medfølelsen med den
unge kvinde afløses af frygt for hendes skæbne og frygten
atter af harme, indtil vi oprøres i vort inderste ved synet af
den grusomme dronning og den vanvittige konge. — Da Balder
var nedsunken til Hel og Hermod kom derned for om muligt
at føre ham tilbage, sagde dødsmøen: dersom alt i verden vil
græde for ham, skal han atter se lyset; og alt græd, kun
ikke en kvinde langt imod nord, hende var det ligegyldigt,
om Balder var levende eller død. På samme måde gik det
liden Kirsten, da hun lå for sin broders fødder, alle græd og
hun føler, at Valdemars sind vil formildes, om også Sofie vil
ynkes over hende, om hun, der anklagede, også vil bede for
hende; men Sofie er ubønhørlig ligesom Loke, thi ham var
det, der sad i kvindeham for at fuldende hvad han havde
begyndt på gudernes thing ved at give Høder misteltenen;
hun har ikke i sinde at bede for en slegfred, end ikke da
blodet flyder af den mishandlede pige kender hun til skånsel,
end ikke tanken om, at det var hendes broder, som førte
hende i ulykken, kan formilde hende, hun skyder hende
fra sig med sin fod, og kongen slår det sidste fortvivlede
slag, angest for sit eget værk, for på én gang at udslette
dets spor.

Det er ikke uden virkning, at digteren fortsætter sin sang
ud over liden Kirstens død, stemningen afdæmpes og vi
forsones nogenlunde med det skete ved at se Valdemars anger
og dronningens straf. Sofie vedbliver at være sig selv lig,
hun vil have hende lagt under Ribe gade; men kongen har
tænkt det anderledes, hun skal føres til klosteret og finde
fred i døden efter sin forspildte ungdom. Hun var jo ikke
uskyldig, lige så lidt som Tovelille, thi kun den, hvis sind
alt er besmittet, kan lokkes ved runernes magt; men hun var
dog så let at undskylde og tilgive, nu da hun havde lidt den
skrækkelige straf, da hun midt i sin angest havde følt, at
ingen hernede nu mere „undte hende vel“, og derfor havde
givet sin sjæl til den rige Krist. Hendes straf var
ingenlunde uhørt; thi det var gammel skik i Danmark at gøre den
faldne mø til trælkvinde, og trællens straf er det at „miste
sin hud“ under svøben; endnu langt ned i tiden lod adelige
forældre deres døtre „indmure“ (i fængslet), når de havde
gjort slægten skam. Og Valdemar vil ikke fra først af dræbe
sin søster, det er de senere opskrifters fejl at have opfattet
det således; han vil tugte hende, men han henrives af sin
vanvittige hidsighed, da han ser Sofies kolde foragt for hende,
og før han aner det, har hun udåndet for hans fod. Men
angeren indfinder sig derfor også strax; han vil søge bod i
lønkamret og se at glemme det blik, hvormed hans ulykkelige
søster lagde sin skæbne i hans hånd:

„dig selv jeg giver mine gårde bolde,
imeden du haver mit liv at volde!“


DE HISTORISKE FOLKEVISER OG
NILS EBBESEN.
(1891.)

[Historisk Tidsskrift 6. R. 3. Bd. S. 58—107. — Her med enkelte Tilføjelser af
Forfatteren.]

Professor Joh. Steenstrup har i sin bog om „Vore
folkeviser fra middelalderen“, der nærmere betegnes som „studier
over visernes æstetik, rette form og alder“, i et eget kapitel
behandlet de historiske viser, deres alder og troværdighed m.
m. Da der i dette kapitel rettes angreb på en række
enkeltheder i tidligere af mig fremsatte anskuelserI „Bidrag til Nordens historie i middelalderen“ (1871) findes der afhandlinger
om Tovelille, marsk Stig, Nils Ebbesen og middelalderens folkeviser om historiske
personer. I det populære „Nordisk månedskrift“ (Odense 1875) kom hertil løsere
henkastede vejledninger til at forstå de øvrige viser af samme art [ovfr. s. 355 ff.]., uden at min
opfattelse af den hele visegruppes karakter underkastes nogen
drøftelse eller overhoved omtales, må jeg anse det for rigtigt
at imødegå, hvad der i prof. Steenstrups arbejde forekommer
mig at måtte vække betænkeligheder, og, da samtidig min
opfattelse af Nils Ebbesens historiske forhold også fra anden side
er bleven underkastet en kritikAf arkivsekretær A. Thiset, Hist. tidsskrift, 6. række II (sml. 5. række V)., særlig at samle mine
bemærkninger om hans vise.

Prof. Steenstrup gennemgår i bogens første kapitler en
række forhold i visernes formelle anlæg og forestillingskreds;
således om deres brug ved dansen, omkvædets betydning, rim
og rytme; dernæst digterens personlige fremtræden („jeg“),
hans udtryk for naturen, gudsforholdet osv., samt visernes stil
og bygning. Der er i alle disse retninger lagt vægt på at
skelne det oprindelige og ægte fra senere tiders forvanskninger
og påhæng, såvel som at skille „romanviser“ og andre afarter
ud fra den ældre tids enfoldige visestil.

Der er i disse „studier“ nedlagt et betydeligt arbejde, og
selv om den mindre kyndige har ondt ved at bedømme,
hvormeget af det nye der skyldes forfatteren og hvad der alt kan
være fremsat af andre i vor egen eller fremmede literaturer,
kan der ikke være tvivl om, at der her er vundet et godt
grundlag for en mere indgående kritik af viserne i deres ved
håndskrifterne overleverede form, et grundlag, på hvilket man
kun kan ønske, at der måtte blive bygget videre, da jo disse
viser hører til vor literaturs største skatte.

Bogens sidste tredjedel omhandler en række „historiske
viser“, således at her bl. a. de i de første kapitler indvundne
resultater søges anvendte på en række konkrete tilfælde, hvad
der forresten alt spredt er tilfældet i det foregående for mange
andre visers vedkommende. Det er da en selvfølge, at der
her er fremdraget værdifulde synspunkter for adskillige
enkeltheder og bragt sammenhæng i meget af hvad der ved tidligere
undersøgelser af denne art mere behandledes ud af en
umiddelbar anskuelse og, om man vil, uvidenskabelige ræsonnementer.

Der synes imidlertid at være en ikke ringe forskel imellem
behandlingsmåden i de første partier og den af de historiske
viser. Medens vi hist møder en rigdom af iagttagelser, der
ordnes og fremstilles med ro, ligesom de støttes til erfaringer
fra andre literaturer, bliver fremstillingen ved de historiske
viser, hvor jo alt det udenlandske svigter, springende og urolig,
den saglige målestok for visernes bedømmelse skifter gang
efter gang udseende, og vilkårligheden i forfatterens rent
personlige skøn træder stærkt for dagen. At en stor del af
fremstillingen har en spredt polemisk form, rettet tildels mod
Svend Grundtvig, Bugge og Storm, men dog især imod mig,
synes yderligere at give dette kapitel en mindre heldig karakter.

Hovedspørgsmålet overfor disse viser er jo fra et
historisk synspunkt dette, om og hvorvidt de har en selvstændig
værd som kilder fra samtiden, altså først, om de overhoved
er samtidige. Før vi imidlertid kan gå over til at prøve de
kendetegn, som prof. Steenstrup anfører som skelnemærker
mellem samtidige og senere digtede viser, ægte og uægte træk
i det overleverede, vil det være nødvendigt at fæste
opmærksomheden på det udgangspunkt, han herved har taget og som
han synes at holde for hævet over enhver tvivl. Han går
nemlig ud fra som givet, at den digter, som véd besked med
sammenhængen i en historisk tildragelse, også vil sige os (den
rette) besked derom. Spørgsmålet er altså kun, om vi har
en samtidig, vel underrettet forfatter for os; er dette tilfældet,
kan vi også stole på hans vises historiske karakter; viser det
sig derimod, at han er galt underrettet, så er han ej heller
samtidig. At jeg ved mine fortolkninger af viserne har taget
et næsten modsat udgangspunkt, synes prof. Steenstrup helt
at have oversét, hvor omhyggeligt jeg end har gjort
opmærksom derpå og søgt at drage det ind under en alsidig drøftelse.
Havde han lagt mærke hertil, vilde han utvivlsomt i sagens
interesse have underkastet det en sådan drøftelse, da jo dog
de egenlige princip-spørgsmål ikke bør lades udenfor al
betragtning ved siden af den detaillerede linje- og stavelse-kritik.
Efter min opfattelse vil det ræsonnement, som ligger bagved
prof. Steenstrups domme — eller flertallet af dem, thi de
falder meget ulige —, vel i alt væsenligt kunne gøres
gældende overfor krøniker og årbøger, men det er uanvendeligt
ved fortællende digte af den art som vore folkeviser. Jeg har
for at betegne dette kaldet dem „folkeviser om historiske
personer“, ikke „historiske folkeviser“, og jeg har søgt vidtløftig
at godtgøre, at de er fremgåede af en mere eller mindre fri
poetisk produktion; deres forhold til den historiske virkelighed,
således som forfatteren godt kan have kendt den, er ikke af
den umiddelbare art, som kan kræves af et kildeskrift, men
af en mere sammensat og en finere natur, som det bliver vor
sag i hvert enkelt tilfælde at efterspore. Da vi således i hele
vor literære betragtning af disse viser er uenige om et
grundforhold, som jeg selvfølgelig skal komme tilbage til, er de
bemærkninger, som jeg skal tillade mig her at fremsætte om en
række, af prof. Steenstrup behandlede viser, af meget
forskelligt værd for min egen opfattelse af dem og væsenlig kun
beregnede på at vise, hvilke vilkårligheder den naive opfattelse
af et direkte forhold mellem virkelighed og viseindhold
medfører, når den som her jævnlig kommer i konflikt med
forfatterens meninger om visernes alder og værd, som i
virkeligheden er hentede anden steds fra.

Endnu en anden omstændighed må her tages i betragtning.
Jeg har, som jeg tror med rette, skelnet mellem viseemnets
oprindelige udformning og den til os overleverede viseformBidrag, s. 179 ff. (s. 102)..
Denne sidste er som regel overleveret os fra tiden omkring
år 1600, og kun indre grunde kan yde os nogen garanti for,
at vi i den har så langt ældre digte; næsten alle er de jo
skæmmede af senere tilsætninger, forvanskninger og
forglemmelser. Og ikke blot det; der kan i den overleverede form
også være omdigtninger af ældre sange, nyere digteres forsøg
på at behandle samme emne selvstændigt, således som vi jo
kender det fra den nyere tid. Som håndgribeligt bevis for en
sådan omdigtning har jeg nævnet de ældste danske viseemners
vandring til Island; det er ikke selve viserne der vandrer,
men emnet; den islandske digter reproducerer det selvstændigt,
efter sin og sit folks smag. Det er derfor ikke nok at det
eftervises, at en opbevaret viseform er fra en forholdsvis sen
tid; deraf følger endnu ikke, at ikke dens indhold, den i visen
nedlagte opfattelse af personer og begivenheder, er langt ældre,
samtidig, om man vil; vi har i det tilfælde to tidsaldres og
to digteres samarbejde for os: den første har formet det
poetiske stof, den anden har, måske århundreder efter, anvendt
det i den sang, som blev optegnet, medens den ældre gik i
glemme. Alle tiders literatur viser os dette til overflod, sagn,
eventyr, skuespil, viser og heltesange vandrer fra land til land
og fra tidsalder til tidsalder, under stadig nye former. For at
tage det nærmest liggende, har vi jo de gamle sagnkredse fra
fastlandet i nordisk oldtids og middelalders dragt og vore egne
myter og sagn i eventyrviser, altså lige så store eller større
spring end der vilde være tale om ved en reproduktion f. e.
1400 eller 1500 af viser fra 1200. — Heller ikke til denne
mulighed synes der at være taget hensyn i prof. Steenstrups
overvejelser; han har kun villet karakterisere den overleverede
form, uden at befatte sig med det spørgsmål, om det er den
oprindelige, den til indholdet fuldt svarende, eller ej.

Visen om Erik Emuns drab (1137) er den, som behandler
den ældste historiske tildragelse. En undersøgelse af dens
enkeltheder fører forfatteren til det resultat, at den „på
ingensomhelst måde“ er samtidig; men den „og dens færøske fælle
synes i alt fald at bringe den lære, at selv en i sen tid digtet
historisk folkevise kan indeholde navne og oplysninger, som
ikke blot ere rigtige, men tillige ukendte eller dog lidet kendte
fra andre kilder“ (s. 214). Det vilde efter denne udtalelse
have forekommet mig forsigtigt, om det var bleven undersøgt,
om visens forfatter ikke måtte mistænkes for at have haft et
ældre forbilled, som havde tildannet emnet, og jeg vilde have
følt mig bestyrket i en sådan formodning ved den
omstændighed, at den er genfundet på Færøerne, hvortil ingen vise,
som behandler tildragelser efter dronning Dagmars død, har
fundet vej.

Den næste vise i rækken er den om kongemordet i
Roskilde og den påfølgende kamp i Jylland (1157). Jeg har
fremsat den mening, at vi i denne i alt væsenligt har bevaret den
sang, som af en skjald blev sungen for hæren på selve
slagdagen, og hvad prof. Steenstrup anfører herimod har ikke
kunnet overbevise mig om noget andet. Visen giver i korte
træk en fortælling om de begivenheder, som gik forud for den
givne situation, afgørelsen med våbenmagt mellem Valdemar
og Sven. Knud var den (i Jylland) folkekære konge, hvis
parti Valdemar nu skulde støtte sig til; søsteren Sofie var
hans brud; Knuds drabsmænd var Sven og Ditlev; netop disse
personer danner derfor handlingens midpunkt. I sine enkelte
træk er visen netop så nær op til kildernes beretning og dog
så selvstændig, som man med disse forudsætninger for øje
kunde vente; en fri digterisk behandling kunde der jo her
ikke være tale om. Af Saxo véd vi, at Valdemar straks
ægtede Sofie for at hun ikke skulde falde i fremmede hænder,
hvis han havde uheld. Men særlig betegnende forekommer
slutningsafsnittet at være, hvor der (aldeles selvstændigt)
berettes, at Valdemar og hans mænd drager omkring til stævne
og ting for at ægge bønderne til at gribe til våben, ligesom der
fortælles om Skjalmsønnerne efter Knud Lavards drab, — Saxo
nøjes med at fortælle om Viborg landsting. I denne slutning
bunder da også omkvædet, der — hvorledes det end er
forvansket — tydeligt indeholder en opfordring til at samles til strid.

Steenstrups kritik af denne vise bevæger sig imellem de
to yderpunkter, at det, der gives, er „alt for korrekt“, og at
det er „ubekræftet“. Når Sven tilbyder „Nilaus“ sin søster,
„er der heri en urigtighed, idet Sven ikke vides at have haft
søstre“. Men véd vi da, at han ingen havde, siden det er
en „urigtighed“? Og det hedder videre: „Imidlertid er dog
denne part af visen, midlet, hvorved Ditlev lokkes til at
udføre gerningen, stadig ubekræftet af historien, selv om den
måtte være sand“ (s. 217 fl.). Så eftervises skildringens
overensstemmelse med de skrevne kilder m. h. t. mordet i
Roskilde og der sluttes: „I alt dette findes således intet, som
særlig kan bringe os til at tænke på en samtidig. Visens
forfatter har haft de samme kundskaber som de velbekendte
kilder, men ikke mere“Af enkeltheder i Steenstrups kritik imod mig skal jeg fremhæve følgende:
Visen taler om „Esberns svoger“, hvad jeg rettede til „Esberns måg“; men dette findes
ikke tilstedeligt, fordi måg som oftest eller nærmest betyder svigersøn. Begrebet
svoger skulde altså slet ikke kunne udtrykkes? „Svigersøn“ er jo det principale led
i alt slægtskab ved giftermål, det retstiftende; derfor forekommer ordet måg især i
denne betydning i lovene; men det omfatter jo alle svigersønnens frænder. St.
forkaster det imidlertid her for at sætte Snare i steden og således berøve visen en
original efterretning. — Sønne (Sune) forandrer han til Tenne, hvorved et andet originalt
træk udslettes. — Det benægtes, at Valdemar 1157 kunde kaldes „af hellig rod“,
skønt han i forening med Sven, hans nuværende modstander, 11 år tilforn havde taget
Knud Lavard op af graven som en helgen; hvor var det muligt, at man i en æggende
sang imod Sven kunde undgå at minde derom?. Af denne kritik fremgår der da
med tvingende nødvendighed dette ene, at det overhoved
ikke kan være sandt, hvad Saxo fortæller om sangeren, der
foredrog en vise om mordet. Thi hvorledes skulde denne vise
vel have lydt? Havde han beskrevet begivenheden som den
var foregået og senere blev fortalt i de skriftlige kilder, så
var det jo „alt for korrekt“, fortalte han andet og mere, så
var det „ubekræftet“. Denne begivenhed kunde først besynges
efter Saxo og Sven Ågesen, og så var det en dårlig vise!

For at kunne behandle den nærmest følgende sangkreds
(dronning Sofie) i en anden sammenhæng springer jeg herefter
til visen om kong Valdemars fangenskab (1223—26). Om
denne vise påstår prof. Steenstrup imod mig, at den er af
meget nyere oprindelse (c. 1500), og hvad han i den
henseende anfører er vistnok fuldt overbevisende; det kommer os
her til gode, at en sammenligning af så mange viser har givet
en pålidelig målestok for en række ydre kendemærker. Her
opstår dog for mig det spørgsmål, om ikke emnet har været
tildannet i en tid, som lå begivenheden nær, thi den påstand,
at sangen stammer fra „en slet historiker og en tarvelig
rimer“, „der finder på at anbringe sin historiske viden tilsat
med en god del opdigtelse i en vise“ (s. 260), forekommer
mig at være en miskendelse af, hvad der i sig selv er poetisk,
om det så digtes 1230, 1500 eller et hvilketsomhelst andet
år, — men om smagssager er det jo vanskeligt at disputere.
At denne digter har en anden tone end den latinske poet fra
samtiden, forekommer mig at være en aldeles overflødig
bemærkning af prof. Steenstrup, eftersom jo ingen mere ubetinget
end han måtte fordømme enhver dansk vise, som faldt ind i
denne tone og vilde give sig ud for folkevise. Mig forekommer
det, at der i digterens skildring af kongens længsel efter
hjemmet, sønnernes anstrængelser for at samle løsesummenSml. et brev fra 1220, der viser at grevinde Johanne af Flandern har
opkrævet et gavestød til indløsning af grev Ferdinand (auxilium in redemptionem
karissimi domini et mariti mei F. Fl. et U. comitis). Warnkönig, Flandrische Staats- u.
Rechtsgesch. III. 2. Abth. s. 29.,
og selve hjemfarten, da kongen fra fremmerstavn stirrer ud
imod Danmarks strande, indtil „hans øjne runde i tåre“, er
nedlagt en poetisk opfattelse, som ingen „slet historiker og
tarvelig rimer“ så let finder på.

Viserne om kong Valdemars dronninger, Dagmar og
Bengerd, lider en meget ulige behandling, uden at der, som det
synes, anføres egenlige grunde derfor. Forfatteren finder
skildringen af Dagmar som den blide elskelige dronning bekræftet
af historiske træk, men det nævnes ikke, at visen lader hende
blive givet bort af sin fader (der havde forskudt hustru og
børn), eller at hun døde i barselseng med en dreng, som i
virkeligheden var født af en anden moder, ligesom hun efter
sin død kaldes til live igen af sin husbond. Hvad derimod
Bengerd angår, vil forf. ikke lade det gælde, at hun har været
forhadt og at man har anset hende for ond og hård, skønt
det ene synes afhjemlet lige så godt som det andet. Hendes
folkelige navn (Ben-Gerd og Brigin-Hild) indeholder en
fordømmelse, ligesom Dag-Mar en lovprisning, og den
omstændighed, at hendes hoved i graven var vristet ud af sit rette
leje, medens en sten var lagt i steden, tyder ikke på venlige
tanker hos dem, der havde graven under deres tilsyn.
Hvorledes endelig det, at skildringen af Bengerd er et poetisk
modstykke til Dagmar, kan tyde på, at de er fra en forskellig tid,
er ikke let at se; det modsatte forekommer at ligge nok
så nær.

Prof. Steenstrups vilkårlighed i at vælge og vrage de
historiske viser træder dog især klart for dagen, når man
sammenligner hans behandling af viserne om dronning Sofie
og dem om marsk Stig; hvad der fortælles om den onde
dronning i det 12. århundrede, henvises efter et rigoristisk forhør
til fablernes verden, hvad der synges om den navnkundige
marsk mødes med undskyldende overbærenhed, — en
domfældelse her vilde da også have været alt for dristig.

Jeg har til sin tid søgt udførlig at eftervise de historiske
træk, som danner grundlaget for viserne om Tovelille og liden
Kirsten, og skal ikke her komme tilbage til dem, siden prof.
Steenstrup ikke indlader sig på en samlet imødegåelse; jeg
skal indskrænke mig til at vise, på hvor løs en grund hans
kritik af visernes karakterskildring hviler.

Hvad handlingen i de to visekredse angår, mener han,
at en slig „merovingisk grusomhed“ ikke hører hjemme hos
os (s. 236). Der siges dog om kong Valdemar midt i en
varm lovtale over alle hans store og gode egenskaber, at han
var „grusom mod sine egne, mere end ret var“. St. gør med
rette gældende, at der herved ikke skal tænkes på hans slægt;
thi „sui“ bruges om kongens mænd, hans følge og hans hær.
Men deri ligger da tillige, at det anførte udsagn ikke kan
henføres til den imod hans fjender 1157 øvede grusomhed, ej
heller til den hårdhed han øvede mod de skånske bønder og
som Saxo omtaler i al spagfærdighed; thi hverken overvundne
fjender eller bønder var „sui“. Kongen må også have vist
en utilbørlig grumhed mod sine folk, og til dem hørte bl. a.
Buris og Magnus, der, så vidt man kan skønne uden lov og
dom, blev satte på Søborg; hvorledes man dér blev behandlet,
véd vi af senere tilfælde. Det er jo bekendt nok, at man
dengang og længe efter var fortrolig med de største råheder, hvor
det gjaldt at straffe en afvæbnet fjende, og når Valdemar midt
i en lovtale stemples som grusom, kan det ikke bortforklares.
Det skal heller ikke skjules, at han havde vist sig troløs som
han var grusom, thi ved løfter om gods og et godt giftermål
lod han sig lokke til at forråde sin konge og nære frænde,
det samme som Buris og Magnus senere anklagedes og,
forudsat at de var overbeviste om det, med rette straffedes for.
At Saxo, der søgte beskyttelse for sig og sit værk hos
Valdemars og Sofies sønner, ikke fortæller om skyggesiderne i deres
liv, kan vel ikke undre nogen; des mere har det at sige, når
han, som jeg har gjort opmærksom på, anden steds i sin
historie roser en dronning, fordi hun var blid og kærlig mod sin
ægtefælles friller.

Men det drejer sig jo ikke om at konstatere, at visernes
fortælling er bogstavelig sandhed, at Tove er bleven dræbt i
badstuen og Kirsten under kongens svøbe; spørgsmålet er, om
digteren har haft ret i at tiltro kong Valdemar og dronning
Sofie et sind, der kunde føre til slige handlinger, og der er
så vidt mig bekendt intet overleveret, som kunde tale derimod,
adskilligt som taler derfor, — helt bortset fra visernes eget
vidnesbyrd.

Viserne om dronning Sofies grumhed forkastes altså; hvad
ondt der siges om hende stemples som lige så uhistorisk, som
hvad der siges om Bengerd. Men fra hvilken tid er da disse
viser? Derom siger forfatteren intet. Er det da ikke
mærkeligt, at vi genfinder dem på Island, som ikke har modtaget
en eneste vise fra Danmark, hvis handling ligger efter 1200,
og at de møder os her ikke i oversættelser, men i en
selvstændig bearbejdelse ud fra selvsamme poetiske grundemne?
Dette fortjener dog en forklaring; men kan der gives nogen
anden og bedre end den gamle, at indvandringen af fremmede
emner til Island er ophørt samtidig med, at den egenlige
sagadigtning tog sit opsving, og at disse emner derfor må
være ældre?

Overfor viserne om dronning Sofie kan stilles den række,
som samler sig om marsken Stig Andersen.

Det er så sin egen sag at udelukke hele marsk Stig
kredsen fra de historiske viser, og forfatteren har ej heller
haft mod til det, skønt de kun kan reddes ved en skrigende
inkonsekvens. „Resultatet af disse (undersøgelser)“, hedder
det (s. 288), „må fastslås således, at viserne vel ikke give
den historiske virkelighed, men dog heller ikke afvige længere
fra den, end at vi godt kunne tænke os dem digtede i de
nærmeste åringer efter mordet. At marsken stilles i forgrunden,
stemmer fuldkomment med de virkelige forhold og samtidens
tro. — Men digterne af disse viser have tillige grebet rygtet
om, at forhold i marsk Stigs familie skulde have givet
anledning til mordet, og her have de da udmalet sig situationen
med digterisk frihed. At flyvende motiver fra andre
traditioner iøvrigt ere blevne benyttede, er vel utvivlsomt.“

Med den målestok for øje, som er bleven anlagt på de
ældre viser, er dette overordenlig liberalt, thi visernes
anmodninger til at lægge bånd på vor virkelighedssans og vor
historiske viden er meget store. Det kan endda gå med sangen:
„Nu stander landen i våde“, skønt det er hårdt nok at tænke
sig drabsmændene drage ligesom i flok og følge til Ribe,
Jyllands største by, for at lade sig sy de munkedragter, der skal
skjule deres forbrydelse; men overalt hvor Stig bliver
hovedpersonen, glipper ethvert forsøg på at fastholde historien.
Denne meddeler os, at ni adelsmænd blev dømte fredløse som
delagtige i kongemordet, visen kender kun den ene; historien
fortæller om politisk misfornøjelse, visen kender kun ét motiv,
den forførte hustru. Denne modsætning, mener prof.
Steenstrup, lader sig dog meget vel overvinde; kun på ét punkt
går det noget trangt: „Det må indrømmes“, hedder det (s.
276), „at traditionen i én henseende gør marsken uret; han
var måske ikke selv tilstede i Finnerup.“ — „I én henseende!“
Visen står, som vi vil få at se, aldeles parallel med den om
Nils Ebbesen; ligesom i denne er helten (helt uhistorisk) gjort
til eneste fører for drabsmændene; man tænke sig nu den
mulighed, at en historisk kritik kom til det resultat, at visen
om N. E. var samtidig og pålidelig historie, kun at det måtte
„indrømmes“, at traditionen „i én henseende“ gjorde ham
uret: han havde måske slet ikke selv været med i Randers!

Vi har da en historisk kritik af vore folkeviser, som i
samme åndedræt og med samme sikkerhed, polemisk vendt
mod enhver afvigende mening, i visen fra 1157 finder „en
urigtighed“ deri, at der tillægges Sven en søster, som ikke er
historisk bekendt, og finder et eller andet „stadig ubekræftet
af historien, selv om det måtte være sandt“, — medens visen
om marsk Stig erklæres for samtidig, skønt den lader fru
Ingeborg være handlingens drivfjeder og på trods af al historie
lader marsken med sine folk udføre drabet og forkynde det på
Skanderborg. Fremdeles en kritik, der finder viserne om Dagmar
historiske, skønt de lader hende dø i barselseng, hvad der
mildest talt er „ubekræftet af historien“, og hendes sjæl blive
kaldt tilbage til legemet, medens visen om Bengerd, der giver
et levende billed af hendes onde og hårde sind og lader dette,
ligesom Dagmars fromme hjerte, få sin fortjente løn, forkastes
som uægte. Endelig en kritik, som forkaster visen om
dronning Sofies onde vilje til sin mands elskerinde og søster,
medens visen om Nils Ebbesen, der så grovelig forsynder sig
mod historien og tilmed mangler omkvæd (den betingelse,
uden hvilken ellers ingen historisk vise undgår sin dødsdom),
gøres til et formeligt sandhedsvidne imod de skriftlige kilder.
Og alle disse domme fældes stykkevis, på grundlag af
formelle ejendommeligheder, fortrin eller mangler, ved de
opbevarede håndskrifter[Senere Tilføjelse:] Dette er især at fremhæve. I virkeligheden er disses
former uhrugelige til den kritik, kun emnet (det væsenlige i fortællingen og
opfattelsen) tåler at underkastes en virkelig kritik., og på et personligt skøn om væsenligt
og uvæsenligt, der synes at være så vilkårligt som vel muligt.

Det er min overbevisning, at man ikke vil kunne komme
til en tilfredsstillende fortolkning af disse folkeviser, uden
først at klare det grundspørgsmål, som jeg for 20 år siden
fremdrog til drøftelse overfor Svend Grundtvigs bestræbelse
for overalt at hævde visernes troværdighed i rent udvortes
forstand. I alle tilfælde bliver det nødvendigt her at komme
tilbage til, hvad jeg dengang fremsatte, for at få det rette
udgangspunkt for undersøgelsen af Nils Ebbesens-visen.

I afhandlingen om „middelalderens folkeviser om
historiske personer“ henviste jeg først til hvad alt Anders Vedel
udtaler: „Og hvis (hvilke) som kaldes historiske digt, de ere
fast stykket historier, som ikke ere fuldkommeligen beskrevne
med alle omstående, som det sig burde. Thi poeten tager
ikkun af den hele historie det besynderligste, som hannem
vilder (behager) og tjener til sit forsæt. Dette danner han
efter sin poetiske art og frihed og lader så hver dømme derom
og tage deraf hvad hannem lyster.“ Ligeså siger N. M.
Petersen, efter at have omtalt rimkrøniken: — „eller den (visen)
er digtet efter en vis historisk begivenhed, og hensigten er
ikke egenlig at fremstille denne, men at benytte den til
poetisk brug, så at begivenheden ikke er hensigt, men middel,
hvilket er den egenlige sande kæmpevise.“ — Disse
almindelige udtalelser søgte jeg nærmere at præcisere og begrænse.
Jeg kom da til det resultat, at den historiske folkevise i sin
egenlige blomstringstid i emnernes behandling stod jævnsides
med den omtrent samtidige islandske sagaliteratur, som en
historisk digtning, bunden til det givne stof, men dog fri i
sin benyttelse af det, i visen selvfølgelig langt friere end i
den prosaiske fortælling, selv hvor denne behandler et fjernere
liggende stof.

Visedigterens frihed, mente jeg, er en potensering af
sagnets. „Har det ideelle element i begivenheden fået
overhånd (i overleveringen)“, hedder det (s. 169), „da vil det
efterhånden stræbe at skaffe sig et fyldigere og simplere
udtryk, end det i virkeligheden fra først af havde fået: det
uvedkommende glemmes eller stilles i skygge, det „betegnende“
udfolder sig, det vinder i klarhed og tiltager i omfang,
enkelthederne skifter udseende og plads, og umærkeligt bliver
helheden en anden. Er denne udvikling ubevidst og ligesom
umærkelig for traditionens bærere, da står vi foran sagnet;
er den forsætlig og udsprungen af den enkeltes bevidste vilje,
da har vi digtningen . . .“ „. . . Folket digter langsomt
og ubevidst, som havet afsætter land: de faste former afslibes,
de tilfældige mangler udfyldes, den golde grund begynder at
føde urter og blomster. Den enkelte derimod skaber bevidst,
pludseligt, som de plutoniske kræfter: historiens faste skorpe
brydes igennem, og der dannes himmelhøje bjerge dér, hvor
der før var uanselige banker.“ Og om forskellen mellem de
mere fuldendte sanggrupper og de mindre stort anlagte enkelte
Aviser hedder det længere fremme: „Den rigtige opfattelse af
de forskellige viser om historiske personer er derfor vistnok
den, at det, de mest fuldendte nåede, tillige var det, som
foresvævede dem alle, bevidst eller ubevidst.“

Ved behandlingen af Toveviserne er jeg kommen nærmere
ind på dette. Efter en udvikling af den danske og islandske
vises fælles indhold hedder det: „Dette er da viseemnets
tankegang; spørgsmålet er nu, om den er historisk eller ikke . . .
Dette spørgsmål må, for at kunne besvares fyldestgørende,
deles i to: er den historiske situation og de handlende
personers karakter og forhold sand; og hvis dette er tilfældet, er
da den ydre krisis i dette forhold historisk? Eller har
omvendt denne begivenhed fundet sted, men i en anden
sammenhæng og ifølge andre grunde?“ Efter en længere udvikling af
den formentlige sandhed i visens opfattelse af Valdemars
karakter fortsættes derpå: „Der synes således at være aldeles
overvejende grunde til at antage Tovevisens karakterskildring
og dens hele givne situation for historisk sand. Heraf følger
imidlertid ingenlunde, at også dens handling er historisk, at
dette forhold også førte til denne krisis . . . . Digteren
tiltager sig den ret at lade skæbnen udvikle sig efter hans
retfærdighedsfølelse, eller efter den tankegang, han har fundet
eller lagt i emnet; der kunde ingen vanskeligheder opstå heraf
på en tid, da alle kendte de virkelige forhold og ikke søgte
historisk oplysning men poetisk opløftelse i sangen.“ — Hertil
slutter sig endelig, hvad der alt forhen er berørt om
muligheden af, at det i samtiden skabte viseemne kan være optaget
længe efter til fornyet behandling, så den overleverede form
er ny, medens fortællingen er gammel: hånden er Esavs, men
røsten Jakobs. — Det forekommer mig stadig, at en drøftelse
af disse spørgsmål vilde have været på sin plads i en ny
værdsættelse af de enkelte historiske viser, og at det vilde
have været nok så væsenligt at gå ind på dem som at
kritisere en række enkeltheder i mine studier; står nemlig min
opfattelse sin prøve, da betyder jo denne kritik lidet eller
intet; kan den derimod kuldkastes, da er det unødvendigt at
forfølge alle dens enkelte udslag.

Jeg skulde dog næppe være kommen tilbage til et
ungdomsarbejde som mine forlængst afsluttede studier over de
historiske folkeviser, men rolig have overladt dem som så
meget andet til den skæbne, man vil unde dem i literaturen,
hvis ikke hensynet til min opfattelse af Nils Ebbesen havde
været. De polemiske sidehug af prof. Steenstrup er jeg så
vant til og har jeg i så mange år fundet mig i, at de heller
næppe nu vilde have givet mig pennen i hånd; men Nils
Ebbesens historie har for mig en så stor interesse, ligesom
den atter for nylig er bleven fremstillet af mig (i Biografisk
leksikon) og derefter gjort til genstand for angreb fra anden
side, at en klaring af de herhen hørende spørgsmål måtte
forekomme mig at være i høj grad ønskelig. Det foregående
er kun en nødvendig indledning hertil.

Prof. Steenstrup siger om Nils Ebbesens-visen (s. 297):
„Den giver en skildring af begivenheden i Randers den 1.
April 1340, der ikke blot levende tiltaler vor nationale følelse,
men som virker ved en indre sandsynligheds magt og en
mærkelig talende anskuelighed, hvorhos den, hvad der er
vitterligt for alle, ikke har nogen kilde imod sig, der kunde bestemt
bestride dens rigtighed.“

Efter hvad forhen er anført, ses det jo let, at der her
anlægges en helt anden målestok end den, der bruges ved
forskellige af de ældre viser; der tillægges digtets „indre
sandsynlighed“ en selvstændig betydning, og den omstændighed,
at ingen kilde (formentlig) „bestemt bestrider dens rigtighed“,
tages med i beregning til fordel for dens troværdighed. Det
forekommer mig, at forfatteren efter det på marsk Stig-visen
anvendte synspunkt ikke er berettiget til at tillægge dette
sidste nogen betydning, thi dette samtidige digt har jo et
hovedpunkt, som „bestemt bestrides“ af kilderne, skønt det
har en „indre sandsynlighed“, hvis magt er nok så stor som
det andets. På den anden side er det lige så vist, at det
ikke er nok at eftervise, at de i visen nævnte mænd er
historiske personer; thi det viser jo kun, at digteren har kendt
disse navne, om man vil, har levet samtidig med dem, men
aldeles intet om, hvorvidt han har haft til hensigt at meddele
os den viden om deres forhold og handlinger, han selv har
haft. For at få rede på de herhen hørende spørgsmål må vi
se lidt nærmere på selve den overleverede vise.

Hvad der da først må være os påfaldende er den
mangelfulde form, hvori den er overleveret os. Først dette, at den
intet omkvæd har. Intet under, at prof. Steenstrup helt
forbigår dette i sin udvikling af dens fremragende egenskaber,
men kun i forbigående nævner det ved omtalen af omkvædet
(s. 111). „Fælles for alle omkvæd er“, hedder det (s. 79),
„at de anslå stemningen.“ Var der et sådant omkvæd om
denne vise, hvorledes kunde det da gå tabt? Følte man ingen
trang til at fastholde stemningen i en vise, der besynger en
så enestående bedrift? Det hedder jo videre (s. 88): „Det må
ganske sikkert hævdes som en hovedsætning, at en folkevise
altid har omkvæd, og at enhver vise, som ikke har noget
sådant, enten har i tidens løb sat det over styr eller også
aldeles ikke er en ægte folkevise.“ Forf. har derefter
gennemgået en række viser uden omkvæd og eftervist, at for deres
vedkommende er det sidste tilfældet, de er ingen ægte
folkeviser; det vilde for vurderingen af N. E.-visen have været
heldigt, om også kontraprøven var bleven gjort, og det var
bleven eftervist for enkelte eller i det mindste en enkelt af
„de få andre“, at de skønt uden omkvæd dog er ægte
folkeviser. Det bliver altid en højst betænkelig sag for denne vise,
at den i ingen af sine bevarede 5 håndskriftformer (i 9
håndskrifter) lige så lidt som i den overlevering, Vedel har kunnet
opspore, har noget omkvæd. Har den aldrig haft noget — og
dette synes unægtelig at ligge nærmest —, eller har den „sat
det over styr“? „Her er nu tvende kår, og intet af dem er
godt.“

Dette skal jeg dog overlade andre at bedømme i en større
sammenhæng og straks gå over til at omtale en anden
mislighed, den nemlig, at visen er overleveret os i flere
forskellige former. Allerede i min tidligere afhandling har jeg
eftervist dette, uden at det er blevet optaget til drøftelse af prof.
Steenstrup; jeg skal dog nu gå nærmere ind på dette
spørgsmål, efterat jeg er vendt tilbage til undersøgelsen af det som
væsenlig nyt.

Der haves da først to hovedformer af visen, af hvilke den
ene kan betegnes som den almindelig gængse og kendte, den,
Vedel har ladet trykke, og som desuden findes i de hos S.
Grundtvig aftrykte håndskrifter A, C og D; den anden (S.
Grundtvig B) har jeg antaget for oprindeliges, fordi den både
i sit hele anlæg og i de fleste enkeltheder formentlig er både
bedre bevaret, mere helstøbt og poetisk gennemskuelig (trykt
i mine „Bidrag“, s. 278). Vi skal nu se noget nærmere på
dette forhold. Fælles for alle de overleverede former er den
første halvdel (A 1—37, B 1—33): efter den korte indledning
en samtale mellem greven og N. E. ved Randers strand,
derpå en samtale mellem denne og hans hustru i hjemmet, hendes
råd at dræbe greven og at skjule sit farlige ridt ved at lade
hesteskoene vende. Derefter har B, i hvilken dette første parti
er ulige bedst bevaret, følgende fremstilling, der dog afbrydes
af forskellige indskud:

34. Det var Nilavs Ebbesen,
han taler til svende sine:
„Hvilke ville mig følge,
og hvilke ville nu fly?
35. Hvilke ville mig følge,
de række mig hånd på ny,
hvo som orlov have vil,
han sige mig det ret nu (så fri?).“

36. Op da stode de dannesvende,
de svared' deres herre frit:
„Vi ville nu med eder ride
og vove vort unge liv.“

37. Så rede de i fruerlund,
der bunde de deres heste,
så ginge de i gården ind,
greve Gert så vilde de gæste.

41. Det var Nilavs Ebbesen,
han klapped' på døren med skind:
„Stander op, greve Gert,
og lader mig til eder ind!“

Derefter følger så en samtale, i hvilken Nils, der
foregiver at være et bud fra grevens søn, bringer glædelige
efterretninger, bl. a. at han selv er bleven hængt; dette gør greven
uforsigtig:

46. De lukte op den greves dør,
at buddet skulde indgå,
da var det Nilavs Ebbesen,
han monne til sengen gå.

Greven giver nu gode ord og taler om forlig, men han
bliver dræbt „over sengestokken“, ɔ: sengens fjæl ud imod
stuen. Slutningen er i håndskriftet forvansket; svarende til,
at hestene bindes i fruerlund, har der utvivlsomt været et vers
som A 67: „N. E. tren til sin hest“ o. s. v., ligesom verset
om kærlingen med de to brød da kan have endt sangenSml. Steenstrup, s. 307 fl. — Versene om hans landflygtighed strider vistnok
mod udtalelserne om dette vilkår overfor greven og hans hustru..

Som det vil ses, er denne form af visen aldeles uhistorisk
i sit anlæg, men den har den fordel virkelig at være en helhed
med „en indre sandsynligheds magt“: listen at vende
hesteskoene svarer til, at man er på færde om natten og at helten
lokker greven til at lade den faste dør åbne, og således også
til de ord, greven bruger om sin modstander:

8 (Vedel 11). „Nils Ebbesen, du er en listig mand,
dertil er du from,
hvor du kan ikke overkomme,
der rider du lang vej om.“

Men ved siden af denne fremstilling er der vers, som
tyder på en anden, der gik i stik modsat retning. Tiltalen
til svendene er her ikke den jævne stilfærdige opfordring til
at træffe sit valg og gå til et alvorsfuldt eventyr, men et
stærkt opråb:

A 38. „I æde og drikke, I dannesvende,
I gøre eder fuld glade!
først denne nat forgangen er,
da fange vi dagen i stad.

39. Dagen kommer ej, før solen skin,
så få vi tidende ny,
så vil jeg på mine svende se,
hvilken fra sin herre vil fly.“

40 = B 36.

Overfaldet skildres således:

51. Greven ud af vinduet så,
han så de blanke spjude:
„Så usel jeg til Danmark kom,
Nils Ebbesen holder der ude!“

52. De stødte på døren med skjold og spjud,
de nagler ginge alle i stykke:
„Est du herinde, grev Gert,
vi ville dig en skåle tildrikke!“

Her er helten altså til hest, og det er højlys dag; han
kommer med en overvældende magt; straks greven ser ham,
er det ham klart, at spillet er tabt. Der er ikke tale om
nogen list, Nils Ebbesen spørger truende: „er du herinde?“
— greven er ikke i sengen, men ved vinduet, og digteren
lægger vægt på at få slået fast, at det er en dagens dådA 44, i omtalen af svend Trøst, siges: „den samme dag før aften kom“.
64: „greven blev om dagen slagen og ikke om natten med alle“. D 23: „først denne
nat forgangen er, så vil N. E. ride“. Verset om „fåret bræged'“ osv. A har
tankeløst beholdt verset om halshuggelsen „over sengestok“ (57), medens C og D undgår
det. Når der iøvrigt i disse håndskrifter er tale om sengen, spiller den samme rolle
som vor tids sofa: D 38: „vi sætte os ncder på en seng“ o. s. v.; sml. D 5 og 39; C 45;
A 53. — At N. E. er til hest, ses ikke blot af A 51, men også af C 40: „N. E. selv til
døren red“..

Disse to fremstillinger skulde synes absolut uforenelige, i
alle tilfælde er det sikkert, at de ikke kan have haft hjemme
i samme oprindelige digtning. Alligevel er de splidsede sammen
i alle visens opskrifter på den ene (B) nær; optagelsen af det
nye har ikke hindret bibeholdelsen af det ældre.

Men alt i opskrift B findes der partier, som gør brud på
helheden og ikke kan have været oprindelige i denne
forbindelse. Mellem de ovenfor anførte vers 37 og 41 er
indskudt den bekendte fortælling om svenden Trøst, der tager
orlov, da de kommer til Randers bro, men dog tjener sin
herre bedst „samme dag før aften“; alene dette sidste viser,
at den hører hjemme i en sang, der henlagde drabet til dagen,
og hele fortællingen er uforenelig med grevens ophold på „en
gård“. Hertil svarer atter et slutningsparti om broens
tilintetgørelse efter drabet. Endvidere findes også her fortællingen
om Ove Hase, der blev dræbt på Randers gade eller bro.
Denne kamp, der skildres i miserable vers, falder usigelig mat
efter grevens drab og kan sikkert ikke skyldes den oprindelige
digter, som aldrig vilde have skæmmet sin fremstilling af en
helstøbt bedrift med en sådan efterslæts-begivenhedI min ældre afhandling havde jeg helt fjernet denne episode..

I et andet håndskrift findes endelig begyndelsen af en
iøvrigt tabt episode om Nils Ebbesens ridt til Bygholm, til
samtale med Knud Ebbesen, straks efter hans hustrus gode
råd; desværre afbrydes håndskriftet netop på dette sted (E 25).
Der kunde vistnok rejses tvivl om, hvorvidt dagversene
og disse indskud tilhører en selvstændig gammel vise, eller
om de senere er tildigtede for at lempe på en alt for uhistorisk
fremstilling. Der kan anføres adskilligt for hver af disse
opfattelser. Vedels eksempel viser tilstrækkeligt, at man tillod
sig senere forbedringer i retning af den historiske overlevering
eller en bestemt tendens, og ingen vil kunne benægte, at det
samme alt kan have fundet sted 100 år tidligere; på den
anden side viser dobbeltheden i den samtidige fremstilling af
drabet i Finnerup, at der også måtte kunne tænkes på noget
lignende her. Når der imidlertid hensés til den omstændighed,
at visens første halvdel svarer nøje til grundlaget for formen
B (natten og listen), ligger det dog nærmere at antage, at
den gamle vise er kommen under behandling af en yngre
slægt, som ikke vilde se Nils Ebbesen fremstillet som en mand,
der sejrede ved sin list, men som den, der gik lige til målet
og brød sig sin vej uden tanke om egen sikkerhed. Den
historiske kundskab gik jo tildels i samme retning, og deri
havde desuden fortællingerne om Ove Hase og Randers bro.
— Men hvorledes vi end vil opfatte sagen, bliver det vist, at
den foreliggende form, således som Vedel og de med ham
beslægtede håndskrifter har den, er en sammenblanding af to
grundforskellige fremstillinger, som det ikke er lykkedes at
forsone, men som i virkeligheden på den mest forstyrrende
måde bryder handlingens enhed. Vi skal nu i det enkelte se,
hvorledes fortællingen skrider frem i denne traditionelle
viseform, foreløbig uden hensyn til de historiske kilders
beretninger.

Dobbeltheden begynder, som foran påvist, med opfordringen
til svendene til at erklære sig; her har ingen af de opbevarede
viseformer forsøgt nogen mægling, B står ene overfor alle de
andre. Men straks efter begynder sammenblandingen. Skønt
A senere lader N. E. „holde“ foran grevens dør, har den dog
ikke villet bortkaste verset om, at hestene bindes i fruerlund;
men hvad der gav god mening, når talen var om et overfald
på en gård, i hvis fruerlund hestene lades tilbage, bliver
meningsløst, når man skal tænke på et ridt til Randers ved
højlys dag. Hvad der har forført, sikkert ikke den første
omdigter, men senere kompilatorer til at beholde dette vers, var
rimeligvis den omstændighed, at der syd for Randers bro lå
en herregård Fruerlund, så man kunde tro at finde en
historisk tilknytning her. Men det er unægtelig en barok
situation, at en flok ryttere om dagen kommer til en gård, med
bagvendte hestesko for at skjule deres færd, og så sætter
deres heste ind, før de drager over Randers bro. Hvilken
opsigt måtte de ikke vække overalt, hvor de kom frem, uden
hensigt og til den største fare for dem selv. Og så skulde
endda Nils Ebbesen bagefter komme ridende til grevens dør!At den digler, som foretog visens omdannelse, ikke tænkte på at medtage
verset om fruerlund, ses alt af scenen ved Randers bro. Da N. E. her opfordrer til
at tage orlov, begærer svend Trøst „dertil saddel og hest“. Dette falder i alle
tilfælde langt naturligere, når det siges af en rytter, end hvis der var tale om at få
tilladelse til at gå tilbage for at få en hest udleveret hos dem, der havde tilsyn med
dem. N. E.s gentagne spørgsmål, om de vilde med, måtte jo (historisk) fornuftigvis
være rettet til dem, da de forlod deres heste; den digter, som henlagde det til broen,
havde ingen beretning om fruerlund.

Nu kommer optrinet ved Randers bro; Nils gentager sin
opfordring til at tage orlov, og svend Trøst — (navnet dannet
som „broder Rus“ o. l.) — forlader ham for inden aften at
tjene ham allerbedst.

Her viser der sig nu en dobbelt form for ordningen af
det følgende vanskelige parti. A (og Vedel) tager ganske
naivt først fortællingen om listen: „det var N. E. han klapper
på døren med skind“, og hele samtalen mellem greven i
sengen og helten udenfor dørenA har her bevaret et oprindeligt vers, der er tabt i B:
47. „Est du hertug Henriks bud,
du lad dig ikke forlange:
du mød mig imorgen i broderkloster
imellem messe og ottesange.“, for derefter pludselig at lade
greven se ud af vinduet og Nils holde til hest udenfor,
hvorefter så døren brydes og samtalen genoptages med det tragiske
udfald.
Opskriften D har derimod ikke slået sig til ro med denne
rent udvortes sammenblanding af uforligelige elementer; den
har udskilt den (mislykkede) list som en helhed for sig og
overført den til en anden „smådreng“, der ligesom svend
Trøst tager orlov ved broen og ridderen uafvidende iler forud
til grevens sovehus for at bane vej for sin herre. Først da
han ingen veje kommer, bryder Nils, der imidlertid er kommen
til stede, ind igennem døren. Derved er der virkelig opnået
en ny helhed, uden at noget af det oprindelige er gået helt
tabt; men forsøget er dog næppe ret heldigt. — Karakteristisk
er det, at N. F. S. Grundtvig har haft den umiddelbare følelse
af, at den mislykkede list ikke var i visens ånd og helten
værdig, hvorfor han har udeladt de pågældende vers i sin
udgaveDanske kæmpeviser (1847) s. 66..

Men står det således med visens indre sammenhæng og
harmoni, så bliver det dog værre, når vi betragter den i
forhold til de pålidelige historiske efterretninger om overfaldet i
Randers.

Allerede den første halvdel af visen, der intet lader
tilbage at ønske i poetisk henseende, må vække historiske
betænkeligheder. Vi véd, at greven i Randers faldt i en hård
sygdom, så han endog var Opgiven; han kom sig dog igen,
men var endnu sengeliggende, da overfaldet skete. Dette
stemmer ikke ret vel med samtalen ved Randers strand og
det straks efter, samme nat eller den følgende dag, udførte
overfald. Og denne umiddelbare sammenhæng er her ikke
tilfældig; thi kun dét, at hævnen følger umiddelbart på
fornærmelsen og undsigelsen, kan poetisk og historisk motivere,
at Nils henvender sig til sine huskarle, således som flokken
netop er sammensat i det øjeblik; nogle dages betænkningstid
vilde jo medføre en anden fremgangsmåde, et valg af deltagere
og en vragen indenfor den tilfældige flok. Jeg ser her helt
bort fra de historiske kilders efter min mening bestemt
afvigende opgivelseHerom i det følgende. Hvad notisen i den såkaldte Sjællandske krønike (Scr.
r. D. VI 524) angår: quem (N. E.) ipse (comes) prius diffidaverat (at greven forud for
drabet havde undsagt Nils), da tror jeg ikke, at man tør tillægge denne kilde synderlig
betydning om en begivenhed, som øjensynligt ligger den fjernt i rum, næppe heller
umiddelbart nær i tid; den henfører f. eks heltens fald til 1343. (Sml. D. Schäfer,
Dän Ann. u. Chr., s. 67.). Havde en undsigelse fundet sted, måtte vel de nøjagtigere
samtidige optegnelser have nævnt det. For opfattelsen af visen er det jo ligegyldigt..

Dernæst foregår toget til Randers om dagen, i fuldt
optog, hvad der jo forrykker hele handlingens karakter. Så er
der den forunderlige list at vende hesteskoene, der er
meningsløs, både fordi hestene ikke medtages til gerningsstedet, og
fordi en sådan forholdsregel om dagen måtte henlede folks
opmærksomhed på denne ryttertrop som en flok dårer eller
forbrydere.

Forholdet med Randers bro er i realistisk belysning
simpelthen en umulighed. Nils Ebbesen kan ikke være uvidende om,
at tilbagetoget over denne bro er hans eneste chance for at
slippe godt fra dette foretagende, og det kan ikke være en
enkelt drengs påfund, ligesom det ikke kan være hans værk,
at broen kastes i vandet. Denne fremstilling er kun mulig,
fordi visen slet ikke kommer ind på den historiske situation
i Randers, men holder denne i tåget ubestemthed. Nils
Ebbesen træffer greven i et ubevogtet hus; han har tid nok
til først at forsøge en list og, da den mislykkes, at bryde
ind til sin fjende, der føler sig afmægtig overfor ham. Der
forhandles nu om, at han skal nøjes med at betragte greven
som sin fange og altså føre ham bort med sig ud af byen
o. s. v. Når vi nu véd, at Gert dengang havde en hær på
4000 mand omkring sigScr. r. D. II 392., og at Nils møder med 47 mand
midt inde i fjendens lejr; at greven kaldte folk til sig ud af
vinduet, skønt det var den vanskeligste tid af døgnet, lige
før daggry, — så er den frejdighed, hvormed digteren tilmed
henlægger en sådan scene til midt om dagen, i sandhed
imponerende. At han så endda lader heltene trække sig tilbage
med trommehvirvel gennem byen, synes at nærme sig til det
burleskeOgså den oprindelige vise har trommen (B 51), men her har den sin naturlige
plads. Her må det fuldbyrdede drab forkyndes for de sovende vægtere, og ridderen
er sikker nok på alligevel at kunne undslippe i natten, da hestenes vendte sko snart
vil vildlede forfølgerne: man vil følge de spor, der vender udad fra gården, skønt de
i virkeligheden viser den vej, han kom, medens han undviger ad den vej, hvis spor
vender indad.. Endnu kommer kampen med Ove Hase, for
yderligere at forsinke tilbagetoget, og endelig overraskelsen med
den faldende bro!

Der skal i sandhed en stærk konstitution til at kalde
dette for en historisk fortælling eller endog finde, at det
„virker ved en indre sandsynligheds magt og en mærkelig
talende anskuelighed, hvorhos den (skildringen), hvad der er
vitterligt for alle, ikke har nogen kilde imod sig, der kunde
bestemt bestride dens rigtighed“. Det forekommer mig, at
man snarere kunde sige, at visen i denne blandede form og
sammenholdt med de historiske efterretninger segner under
sine modsigelsers og umuligheders vægt. —

For at få det rette blik for Nils Ebbesens-visens
oprindelige anlæg, er det imidlertid nødvendigt at løsrive sig fra
disse pinlige detailler. Den bør først og fornemmelig
sammenstilles med marsk Stig-viserne, af hvilke den, som jeg tidligere
i korte træk har påvist, er en efterligning.

Fortællingen i den kortere marsk Stig-vise er denne:
marsken drager på kongens bud i leding; men medens han
er borte, forfører kongen hans hustru. Han kommer hjem,
fru Mettelil modtager ham med gråd og opfordrer ham til
hævn:

22. Det var unge hr. marsk Stig,
han råber over al sin gård:
„I stander op nu, alle mine mænd!
I drage eders brynjer på!“
— — — — — — — — — — —
24. Det var konning Erik,
han ud af vinduet så:
„Hisset ser jeg hr. marsk Stig,
han holder på ganger grå.“
Det kommer derefter til forhandlinger, som ender med kongens
drab og marskens landflygtighed.

Den længere vise udmaler dette med det højeste
mesterskab, idet den foruden de i den kortere givne motiver også
benytter og omdanner dem i en helt forskellig sang: „Nu
stander landet i våde“. Fortællingens gang er her denne:
Marsken har onde drømme, som hans hustru, fru Ingeborg,
søger at bortforklare; han drager i leding, kongen forfører
hende, og hun ægger sin mand til hævn. Denne henvender
sig da til kongen „på breden ting“, de kommer i ordstrid,
og det ender med en undsigelse. Nu kommer hans hustrus
frænde, ung Rane, marsk Stig til hjælp; kongen lokkes på
jagten til en ensom hytte, hvis gådefulde beboerske spår hans
nære død, og derfra til Finnerup lade. Af frygt for marsken
beder kongen Rane lukke døren vel, men denne sviger ham
og lader den være åben. Næppe er de komne til ro, før „fru
Ingeborgs bud“ banker på, og „de“ kaster sig over den dårlig
skjulte konge; det er marsken og hans svende. Derefter følger
scenerne på Skanderborg, hvor drabet forkyndes for
dronningen, og med den hævnede hustru i „hans egen gård“;
endelig landflygtigheden og opførelsen af Hjelm.

Nils Ebbesens-visen svarer led for led til dette viseemne,
kun at den er fyldigere end den ældre, mindre rig end den
yngre form. Indledningen er en kort fremhævelse af en ond
spådom om grevens færd til Danmark; samtalerne ved Randers
strand og i „hans egen gård“ står jævne med Stigs undsigelse
på tinge og hans hustrus opfordring til hævn; at de kommer
i den modsatte orden, har jo sin grund i den simplere
handling, i hvilken fornærmelsen ligger i selve samtalen, ikke forud
for den. Ridtet til grevens gård, drabet og undsigelsen har
de samme træk som marskens overfald i Finnerup, kun
simplere og kortereDer ses her helt bort fra en æstetisk vurdering af de i det enkelte helt
forskellig og mesterlig skildrede scener i N. E.-visen.. Men hvad der er hovedsagen,
grundopfattelsen er den selv samme: det er en enkelt adelsmand,
der, efter at være fornærmet af sin overmand, undsiger ham
og fælder ham ved et overfald i forening med sine svende.
Dette hovedpunkt kan vi ikke komme bort fra.

Og hvad melder så historien om kong Eriks drab? Rigets
højeste domstol dømte 9 navngivne adelsmænd skyldige i det:
de opregnes efter rang, så vi intet kan slutte af den orden,
hvori dommen eller krønikerne nævner dem, grev Jakob af
Halland var den fornemste, derefter kom marsken (Stig),
derefter de andre riddere, endelig de menige adelsmænd. Senere
blev det godtgjort, at marsken slet ikke havde været med i
Finnerup.

Af hvilken grund skal da visens fremstilling stå til troende,
når den på samme måde gør Nils Ebbesen med sine svende
til handlingens eneste bærer i Randers, medens det er
vitterligt og uimodsigeligt, at marsk Stig-visen til trods for sin
samtidighed er uhistorisk? Nils Ebbesens-visen står i alle
henseender tilbage for den om marsken; den betegner, som jeg
alt tidligere har holdt på, en begyndende nedgang i
visedigtningen; hvis den er samtidig, er den i alle tilfælde overleveret
i en mangelfuld og tvetydig form, og den har talrige træk, som
den umulig kan have hentet fra det virkelige liv. Af hvad
grund skal vi da tro dens påstand om, at N. E. stod ene med
sin bedrift, medens ingen drister sig til at sige det samme
om Stig Andersen?

Grunden til, at man så nødig vil opgive den nedarvede
forestilling om overfaldet i Randers, er selvfølgelig den, at
medens de samtidige kilder tvinger os til at opgive marsk
Stig-visernes fremstilling, giver de fattigere kilder om Nils
Ebbesen, hvis sag jo ikke blev pådømt af nogen domstol,
færre og formentlig mindre tvingende tilknytningspunkter. Vi
skal nu se, om der dog ikke i disse fattige kilder findes
tilstrækkelige indicier til at slå fast, at det forholdt sig med
Nils Ebbesen som med Stig Andersen, at han kun var én af
flere hovedmænd i sin bedrift, og at drabsmændene i Randers
ikke kom som enkeltmands svende, men som frie fæller i en
politisk sammenslutning.

Den samtidige danske krønike siger, at Nils Ebbesen
kom til Randers med 47 „socii“, fæller, ledsagere; dette
udtryk udelukker vel ikke muligheden af at forstå det som
tjenere, men det ligger dog langt nærmere at forstå det som
selvstændige mænd, der har underkastet sig hans førerskab.
Den lybske krønike udtaler sig dog langt tydeligere: „Do de
Denen horden, dat de greve ghenesen was, do sammelden sik
erer wol sestich kundighe man; de quemen to Randorshus in
der nacht des sonnavendes vor judica.“ Her er det umuligt
at tænke på de svende, der tjener i enkelt mands gård; det
er „60 kyndige mænd“ „af de danske“, der „samler sig“.
Ordet „kundighe“ har jeg ment skulde særlig betyde
„stedkendte“; det kan dog også meget vel, som prof. St.
foretrækker, være „listig“ e. l.; ligeledes betyder det „bekendt“Samme forfatter (Detmar, ved Grautoff), I 222: he jagede sinen wech, de eme
kundich was..
Men hvilken betydning man end her vil tillægge det, er det
øjensynligt, at disse mænd betegnes med en fælles egenskab,
som på en eller anden måde udmærkede (eller skæmmede)
dem og gjorde dem skikkede til deres forehavende. Det er
altså ikke en tilfældig, men en udvalgt samling af mænd.
Med udtrykket „sammelden sik“ kan jævnføres hvad der
fortælles om sørøverne: „dusse gesellen, de sik so vorsammelden.
dewile se nicht up besoldunge dehneden, sondern up der egene
eventuhre, nöhmeden se sik Victalien Broders“ (s. 494): det
er de enkelte uafhængige mænd, der også her danner et frit
broderskab til fælles foretagender.

Hvorledes vil man desuden tænke sig, at et sådant
overfald under de givne forhold sættes i værk? De kommer ind i
byen som vagthold, altså vel i mindre delinger, og de samles
i et stenhus for herfra at skride til angreb i det belejlige
øjeblik. Hvad var det for et hus? Var der store huse, tilmed
stenhuse, i Randers, som ikke var belagte med indkvartering
under en besættelse af 4000 mand, af hvilke dog vel så
mange som muligt søgte bolig i byen? Hvorledes kunde da
dette stenbus i hemmelighed holdes rede til dem, så de ikke
opdagedes i utide? De må dog vel her have haft medvidere
og have forberedt alt i tide. Og broens planker; skulde de
kastes i vandet under et tilbagetog, måtte dette dog vel også
være forberedt. Når den danske krønike fortæller, at Nils
ved sit overfald havde 47 fæller, medens den lybske oplyser,
at c. 60 danske samlede sig, kan forskellen i disse opgivelser
måske bero på, at den sidste tæller også de bymænd med,
der var indviede i planen og udførte deres del af den fælles
bedrift.

Vi skal nu se, hvilke træk andre samtidige kilder
indeholder til oplysning af dette forhold.

Ved forliget i Spandau, 3 uger efter drabet, måtte den
vordende konge Valdemar love ikke at forsvare dem, „de grene
Gerharde gemordet hebben, vnde scholn ire vient wesen und
alle der de se vordeidingen“. Ved mødet i Lybek efter påske
påstår grevens sønner, at hertug Valdemar af Sønderjylland
var medvider i deres faders død: „dat he hedde mede beweten
eres vaders dot, greven Gherdes, unde hedde untholden de
mordere to Sunderborch uppe sime hus“. Det måtte han
fralægge sig med ed, efter den nedsatte voldgiftsrets kendelse.
Hele denne forhandling med anklage, forsvar og dom er jo
fuldstændig umulig, hvis visens fremstilling er rigtig og der
er tale om enkelt mands pludselige hævn. I drabssagen
1286—87 er der aldrig tale om andre end standspersoner;
de svende eller drenge, der kan være brugte ved udførelsen,
ligger under det niveau, hvorpå slige sager føres. Når der
derfor fortælles, at Holstenerne efter sejren ved Skanderborg,
2. Nov. 1340, hævnede sig på drabsmændene, må der også
være tænkt på bekendte standspersoner: „darmede blef dot ere
hovetman, de greven Gherde morde, unde tve sine brodere;
de worden sat al dot uppe hoghe rade mit den anderen, de
dannede weren. Also warde wroken de vrome doghentaftighe
greve Ghert.“

Så kommer endelig det af Hvidtfeld anførte brev fra 1351,
hvis formentlig rette betydning jeg først har eftervist i min
artikel i „Biografisk leksikon“ : „Dog finder jeg af en kvittans,
som greve Henrik og greve Klavs have udgivet år 1351 til
her Johan Limbek, at han haver betalt dem 500 mark lybske,
som han haver annammet af her Sti Andersson, og han haver
sonet fore, om deres faders død, hvorfore de kvitlader
forskrevne her Johan Limbek, dog at her Sti Anderssøn hannem
betaler igen"Hvidtfeld I 469. Han tilføjer: „hvilket er et tegn tiL at Nils Ebbesens slægt
og venner have måt bøde for samme greve, han ihjelslog“.. Senere kommer han tilbage til dette brev og
opgiver dets datum, d. 16. Oktober (s. 505). Denne „sone“
må sættes i forbindelse med de samtidige politiske
begivenheder. I det nævnte år kom det nemlig til et brud mellem
kong Valdemar og de jydske stormænd, der nu sluttede
forbund med greverne, deres hidtilværende modstandere.
Henimod årets slutning søgte man at komme til et forlig med
kongen på et møde i Kalundborg; men det mislykkedes. Den
omtalte sone falder altså sammen med forbundet mellem greven
og den jydske adel og herved bliver den da også først
forståelig. Der kunde jo ikke være tale om at betale bøder for
mænd, som var faldne på deres gerninger, altså i dette
tilfælde Nils Ebbesen og de andre drabsmænd, som faldt og blev
lagte på hjul ved Skanderborg. Når greverne alligevel holdt
på, at der måtte gå en sone m. h. t. grevens drab forud for
et forbund, så viser det bedre end noget andet, at det var
adelen i Jylland som stand, der kendtes solidarisk ansvarlig
for grevens drab. Og dette har da formentlig også fået sit
udtryk ved den foretagne sone, idet Stig Andersen til
Bjørnholm, fordum grev Gerts marsk i Jylland og som sådan adelens
naturlige repræsentantHist. tidsskrift, 4. række, III 604 fl., forpligtede sig til at betale 500 mark
til Johan Limbek af Søgård og Trøjborg på grevens vegne. —
Når hr. Thiset af den forholdsvis ikke betydelige „mandebod“
slutter, at deltagerne i drabet har været uanselige mænd og,
selv om de var adelsmænd, snarest har stået i tjenesteforhold
til Nils Ebbesen (II 649), så ligger der heri den misforståelse,
at der var tale om en mandebod i almindelig forstand. Dertil
kunde den jydske adel sikkert ikke bringes, at anerkende, at
der skulde bødes fyrstelig mandebod for den (efter deres
påstand) i åben fejde dræbte greve; en sådan indrømmelse vilde
have været en ydmygelse, som greverne ingen midler havde
til at tilføje deres tidligere modstandere. Der kunde derimod
nok være tale om at give dem nogen oprejsning for at få en
sag bilagt, der stod i vejen for et forbund, og det var da
naturligt, at repræsentanterne for den jydske og den holstenske
adel enedes om en sone, en mindre, rund sum, ved hvilken
dette mellemværende blev afsluttet, uden at de to korporationer
for fremtiden kunde lade hinanden noget høre i den anledning.

Ingen kan som bekendt være dommer i sin egen sag, og
således kan jeg jo heller ikke gøre fordring på her at have
det sidste ord. Men jeg kan ikke nægte, at det forekommer
mig mærkeligt, at historikere af fag med alle de anførte
kendsgerninger for øje kan foretrække visens opfattelse af Nils
Ebbesen for alle andre kilder, samtidig med at de nødes til at
forkaste visen om Stig Andersen og drabet i Finnerup lade.

Ved siden af de i det foregående omhandlede spørgsmål
har det vistnok kun liden interesse, hvad der ud over den
historiske bedrift kan vides om Nils Ebbesen. Da dette
imidlertid er blevet stærkt fremdraget i anledning af et par linjer
i min fremstilling i „Biografisk leksikon“, skal jeg ikke
unddrage mig den forpligtelse også i den henseende at forklare
mig nærmere, så meget mere som jeg godt forstår den
fortrydelse, hvormed man altid er vidne til kuldkastelsen af et
formentlig vel sammentømret og smukt opført hus.

Det er hr. arkivsekretær Thiset, som fra først af har
optaget dette spørgsmål til nærmere behandling i et par afhandlinger
om Nils Ebbesens slægtskabsforhold og formentlige forekomst i et
par breve fra Vendelbo sysseltingHist. tidsskrift, 5. række V og 6. række II.. Ingen kan være mere villig
end jeg til at erkende hr. Thisets omfangsrige og sikre
kundskabsfylde i retning af dansk adelsgenealogi og hvad dermed står i
forbindelse; jeg behøver næppe i den henseende at bruge mange
forsikringer, da omstændighederne har givet mig lejlighed til i
gerningen at anerkende hans virksomhed. Men selv den bedst
underrettedes kundskab stanser dér, hvor kilderne svigter, og
hr. Thiset har ikke med held bestået den fristelse, som synes
så uimodståelig for genealoger, at ville vide mere, endog ikke
så lidt mere, end kilderne tilsteder. Vor adelsgenealogi har
et stort og taknemligt virkefelt i de sidste 4 århundreder;
længere tilbage begynder det at gå trangt, og i midten af det
14. århundrede er de kendte navne og især de kendte
slægtskabsforhold så fåThiset siger selv (5. r. V 444): „En nøjere kritik vil da også vise, at alle vore
stamtavler i virkeligheden ere temmelig ens; de ere fyldige og pålidelige for tiden
efter 1450, hvorimod de kun for de færreste slægters vedkommende række ud over
denne tid, og de efterretninger, de da bringe, ere lige sparsomme i omfang som i
indhold.“, at der udkræves en meget alvorlig
selvbegrænsning for ikke her at fare vild, på samme måde som
de bedst udrustede videnskabsmænd i forrige århundrede gjorde
for den fjernere middelalders, eller de endnu ældre for
oldtidens vedkommende.

Hvad nu særlig hr. Thisets afhandling om Nils Ebbesen
angår, da lider den uimodsigeligt af to fejl: mangelen på
forståelse af de vanskeligheder, der er forbundne med kildernes,
særlig folkevisens rette vurdering, og det frie spillerum, der
i den gives alle hånde formodninger og slutningsrækker m. h.
t. slægtskabsforhold, traditioner osv. At prof. Steenstrup slutter
sig til hans hele bevisførelse og dens resultater, forandrer
selvfølgelig ikke dette forhold.

Det første spørgsmål, der her må besvares, er da dette,
om den i to aktstykker, henholdsvis fra 1343 og 1347,
nævnte Nils Ebbesen er den historiske helt af dette navn,
eller ikkeBrevene findes trykte i Danske magazin, 3. række V 86 fl..

Brevet fra 1347 er et vidnesbyrd fra Vendelbo
sysselting, i hvilket der udsiges, at Esger Ebbesen Krog på samme
ting på Nils Ebbesens arvingers vegne pantsatte visse gårde
til Torkel Hval for 23 mark sølv, hvorimod denne omvendt
oplod den førstnævnte på Nils Ebbesens børns vegne andet
gods, som forhen var tilskødet en vis Lamin Jakobsen på Nils
Ebbesens vegne, medens han skulde beholde åndet, af denne
sidste modtaget gods.

Brevet fra 1343 er ligeledes et vidnesbyrd fra Vendelbo
sysselting, udstedt af Torkel Hval og gående ud på, at
denne førte fyldestgørende tingsvidne på at have tilskødet en
vis Lamin på Nils Ebbesens vegne visse gårde på det vilkår,
at Nils Ebbesen skulde yde ham fuldt vederlag i andet gods,
efter to navngivne og tilstedeværende ridderes skøn. Gjorde
han ikke det, skulde handelen gå tilbage. De her nævnte
gårde (Arnstorp og Smidstorp) er de samme, som 1347 af
Torkel Hval tilskødes Nils Ebbesens børn.

Det er tilvisse en fristende lejlighed til at få den
historiske Nils Ebbesen anbragt på en stamtavle, der her frembyder
sig, og enhver vil kunne forstå, at en nidkær genealog giver
efter for den. Det forekommer mig dog, at alt for store
betænkeligheder her er at overvinde, til at man kan indlade sig
på dette forsøg. Først den, at brevet af 1343 vanskeligt kan
forstås anderledes end at Nils Ebbesen dengang endnu er i
live. Læses dette brev uden forudfattet mening om de deri
optrædende personer, vil ingen falde på at tro, at den nævnte
Nils er død; der siges ikke blot ikke noget derom, men hele
den betingede form, hvori opfyldelsen af det givne løfte
omtales, viser at spørgsmålet endnu er åbent. Hvorfor i al verden
skulde Torkel Hval også have ventet i over 2 år efter Nils's
død med at få den sluttede aftale bekræftet, når det gjaldt
om at sikre sig overfor arvingerne? thi at der ikke i de år
skulde have været holdt ting på grund af politiske
uroligheder, som hr. Thiset mener, beror på en fuldstændig
miskendelse af de historiske forhold, vel særlig i denne egn, der
fra sommeren 1340 var i kongens fredelige besiddelse.
Tingsvidnet synes ganske simpelt at være taget enten for at
afhjemle en nylig ikke på tinge foretagen handel[Senere Tilføjelse:] Måske endog på samme ting, da tilskødning fandt sted
pr. kommissionær og altså ikke kunde fuldbyrdes ved et skøde. De to
voldgiftsdommere er jo selv tilstede., eller fordi
Nils Ebbesen nu vilde unddrage sig sin forpligtelse, vel snarest
det sidste. Havde han derimod nu været død, måtte vel
forpligtelsens overgang til børnene have været antydet.
Sammenholder man de to breve, synes det klart, at der 1343 har
været strid om handelen, medens denne bringes til udførelse
på børnenes vegne efter hans død 1347.

Det må dog indrømmes, at selv det meget usandsynlige
ikke er umuligt, og det kan derfor ikke med sikkerhed påstås,
at den i brevet nævnte Nils Ebbesen ikke alt var død før
1343. Men der måtte da føres et stærkt sandsynlighedsbevis
for, at denne mand er helten fra Randers, som faldt 1340.

Hr. Thiset anfører i den retning først navnets sjældenhed,
eller, som det første gang hed, det enestående navn. I den
anden afhandling er der alt kommen en, måske to N. E. tilH. t. 6. r. II 665: 1365 på Rinds herredsting; 1377 kong Olavs håndfæstning.
I brevet fra 1347 er der en Ebbe Nilssen, som ikke er søn af hovedmanden N. E.,
og Tyge Becker mener, at det var almindeligt. Både Nils og
Ebbe (Jep, d. e. Jakob, i det senere folkesprog) forekommer i
alle tilfælde hyppigt nok. Men i alle tilfælde er det alt for
voveligt at drage slutninger af denne art. Mon nogen har en
bestemt forestilling om, hvor stor en brøkdel af de samtidige
voksne adelsmænd vi overhoved kender af navn? Der var
dengang vel næppe det sogn, som ikke havde en eller flere
„hovgårde“, og der var 1100 sogne i Jylland; selv om nu mange
af disse gårde var forenede på enkelte stormænds hænder, så
fandtes der jo også talrige „yngre sønner“ uden sædegårde.
Af et brev fra 1358 ses det, at der fra Als og Sundved var
mødt henved 40 adelsmænd i Sønderborg, men dette område
er kun en tresindstyvende del af Nørrejylland. Det forekommer
mig da indlysende, at navnets sjældenhed ingen støtte kan
yde for undersøgelsen.

Men, siges der så videre, navnene Povl Glob, Anders
Frost og Ove Hase, der forekommer i visen, tilhører den
slægtkreds, som brevenes Nils Ebbesen repræsenterer, nemlig
Strangesønnerne. Værdien af det store arbejde, hr. Thiset har
gjort for at oprede disse forhold, skal ingenlunde miskendes;
men jeg tør dog ikke i denne forbindelse tillægge det nogen
større vægt. Povl Glob nævnes 1347 som en af forloverne
for Nils Ebbesen og menes at være beslægtet med ham; en
Strange Ebbesen, hvis forhold til Nils dog er aldeles ubekendt,
siges nemlig i „slægtebøger“ at have været gift med „Oluf
Globs datter“, og en Eier Elersen, der henføres til
Strangesønnernes slægt, tog arv sammen med Povl Glob. Disse
beviser forekommer mig egenlig ikke at sige meget. Anders
Frost fører derimod selv Strangesønnernes seglDanmarks adels årbog 1888, s. 63. 66. 69. og Ove Hases
datter antages med en høj grad af sandsynlighed at have været
gift med en mand af denne slægt.

Men hvilken betydning har så dette for visen om Nils
Ebbesen?

„Hr. Bugge“, d. e. Nils Bugge på Vosborg, senere på
Hald, nævnes i denne uden at bringes i personligt forhold til
helten. Greven vil dutte denne på, at han har været i Bugges
gård med 100 mænd, men Nils afviser det som en usand
bagvaskelse. Derpå vil han have ham til at ride til samme
Bugge i sit ærende, thi denne har undsagt ham; han tror altså
forsikringen om, at der ingen lønlig forbindelse er imellem dem,
og det samme er digterens tanke. I samtalens løb sigtes
endvidere Povl Glob og Anders Frost for at stå i ledtog med
Bugge og at have nndsagt greven, og tilsidst beskylder denne
Nils Ehbesen for det samme. Nils gør harmfuldt indsigelse,
både for sit eget vedkommende og for de andre: de har haft
ret til at opsige ham deres tjeneste. På dette spørgsmål
kommer det så til et brud.

Men der ligger jo da slet intet i disse navne andet end
at det er bekendte jydske adelsmænd; de bringes ikke i noget
personligt forhold til Nils Ebbesen. Det er sikkert ikke
tilfældigt, at navnene betegner særlig fremragende mænd, dog, så
vidt det ses, snarest fra en noget senere tid: Povl Glob hørte
til de rigeste og mægtigste mænd i Ty og Vendsyssel, Anders
Frost blev senere ridder og marsk, og Nils Bugge er bekendt
nok som fører i kampen mod kongen 1351 og senere. Det
er jo til denne eller snarere en noget senere tid, vi må
henføre visen om Nils Ebbesen, hvis samtidigheden kan fastholdes;
derpå tyder de mindre historiske forsyndelser, selv dér hvor
forfatteren ingen interesse har af at tildanne sit emne, ligesom
man også må tænke sig i det mindste nogen tid hengået efter
begivenheden, før den kan omdigtes med en stærk tendensB 44 (= A 48) siger N. E.: „Kolding er bestoldet og Ribe det er brændt“,
hvad der skal være en glædelig tidende for greven; men begge disse slotte var 1340 i
hans hånd. — Reinhardt, Valdemar Atterdag, s. 200: „Den anskuelse om herremandens
personlige selvbestemmelsesret, som kæmpevisen lægger N. E. i munden under hans
ordveksel med grev Gert, turde i virkeligheden have været et udtryk for den jydske
adels opfattelse af sin stilling ikke blot lige overfor den fremmede panthaver, men
desværre også lige overfor den nationale konge.“.
Hvad under da, at disse navne alt bringes ind i fortællingen
fra 1340, hvad enten de har haft med den at gøre eller ej.
Der kan intet sluttes af disse navnes forekomst i visen om
et personligt eller slægtskabsforhold til den historiske Nils
Ebbesen.

Med Ove Hase forholder det sig anderledes. Efter den
samtidige lybske krønike faldt der på Nils Ebbesens vej ud
af byen en tysk ridder ved navn Henrik van Vittinghoven,
hvis herberge var i nærheden. Den danske krønike siger, at
der faldt to bekendte riddere foruden andre, men deres navne
nævnes ikke. Endelig fortæller den i året 1448 skrevne
holstenske krønike, at den ridder, som faldt, var en Jyde ved
navn Hase.

Det er bekendt, at denne krønike vrimler af upålidelige
overleveringer og aldeles forvanskede beretninger, og den har
da også på dette sted en gal datum (18. Marts istedenfor 1.
April). Men det navn, den giver den danske helt, „Negels
Jebssis“, tyder på en dansk kilde, og navnet Hase stammer
da vel fra den samme, medens andre træk er holstensk
bagtalelse. Om denne danske kilde nu er visen — der dog ikke
har navnet Jebses eller Jepsen — eller en anden senere
tradition, kan vel næppe afgøres; da imidlertid den hele episode i
visen gør bestemt indtryk af at være et senere påhæng, er
det måske det sandsynligste, at de to opbevarede efterretninger
har en fælles ældre kilde.

Men lad os gå ud fra, at viserne er samtidige, og at den
form, hvori Ove Hase kaldes Nils Ebbesens „svoger“, er den
rette, hvad beviser så dette for den sidstes vedkommende?
Selv om de to var beslægtede ved giftermål, hvad jo svoger
betyder, så siger dette jo intet om, på hvilken af de mange
mulige måder det fandt sted. Navnet Hase (eller rettere Has)
findes som bekendt i et af håndskrifterne, de andre har Hals
(Kalles); men denne tekst, der altså vel skulde være den mest
pålidelige, lader ridderen sige, at han „har Nils's frænke“
(C 51). Efter hr. Thiset skulde slægtskabet med
Strangesønnerne imidlertid hidrøre fra, at Ove Hases datter var gift
med en mand af denne slægt. — Tingen er, at vi véd så
grumme lidt om alle disse forhold og at det materiale, vi har
til en nærmere bestemmelse, de indbyrdes uenige visetekster
(D kalder ham „søstersøn“), er så slet som vel muligt.

Men, hedder det videre, efter gamle optegnelser tilhørte
den historiske Nils Ebbesen slægten Strangesøn[Senere Tilføjelse:] Begravelse i Vestervig: Nils og Ellef Ebbesen (Hist. tidsskr.
5. r. V 456; 6. r. II 656); men dette var ikke (eller ikke eneste) tradition ved 1520 og
længe før; sml. Kr. Pedersens fortælling om graven for Rostok (S. Grundtvigs
folkeviser III 484). eller Bild
(der førte samme våben). Andre optegnelser henførte ham
imidlertid til slægten GaltHist. tidsskrift 5. r. V 448. 454. 6. r. II 661. Langebek holdt ham for en Galt
(D. atlas IV 15. 363).. Det forekommer mig, at man
her er inde på gyngende grund. Da der i begyndelsen af det
14. århundrede ofte nævnes en Ebbe Galt, kan man have
taget anledning deraf til at gøre Nils til hans søn, og da der
noget senere bevislig var en Nils Ebbesen af slægten Bild,
har det måske været nok til at sætte ham ind i denne familie.
Efter det af hr. Thiset fremdragne tror jeg dog, at man bør
foretrække at tænke på den sidste som Nils Ebbesens slægt;
men i virkeligheden vides der intet herom og endnu mindre
følger deraf, at det er manden fra 1343 og 1347. For
yderligere at vise det aldeles usandsynlige heri, skal jeg nu gå
over til at fremdrage de træk i det om Nils Ebbesen
overleverede, som tyder i en helt anden retning end ad
Vendsyssel til.

Her kan da først med rette gøres gældende, at al
sandsynlighed taler imod, at en mand fra landet nord for fjorden
skulde have sat sig i spidsen for et foretagende som det
pågældende; man kender jo Vendelboernes forhold i tidligere tid
og deres hele undtagelsesstilling. Vel kan adelen ikke i den
henseende have været så ensidig stillet som almuen; men det
vilde dog have været højst besynderligt, om en mand fra
Vendsyssel skulde have stået i spidsen for en sammenslutning
af mange mænd i Randersegnen, som først og fremmest måtte
have en ubetinget tillid og fortrøstning til deres fører ved
dette tilsyneladende afsindige foretagende. Lige så
besynderligt vilde det være, om en Vendelbo havde følt sig kaldet til
at vove sit liv på denne bedrift, så længe greven ikke var
kommen ham og hans syssel nærmere på livet. Jeg tror,
enhver Jyde vil være enig med mig i, at Nils Ebbesen og
hans fæller må have hørt til dem, der rent lokalt følte sig
kaldede til at bringe denne sag i ordenUden al tvivl var den ene af grevens sønner kommen længere nordpå; det
vilde vistnok have ligget nærmere for Vendelboerne at tage sig af ham..
Det samme har visens digter forudsat. Greven spørger
Nils (B 6):

hvor så lide de Sønderjyder
og så dine rige frænder?

Jeg har alt tidligere henpeget på, hvor karakterløst dette
spørgsmål falder i de andre opskrifters forandring til
„Nørrejyder“ o. l. Der er jo ikke tale om folk i hertugdømmet,
men om de Jyder, der bor sønden for „Randers strand“; om
dem spørger greven ganske naturligt en mand, der hører
hjemme iblandt dem, og som har sine frænder i de egne.

Endvidere har et vildfarende, tilfældig opbevaret vers,
som før nævnt, det træk, at N. E., straks efter at have
rådført sig med sin hustru, rider til Bygholm ved Horsens for at
„byde Knud Ebbesen ud“; man kan sikkert ikke andet end
gå ud fra, at dette netop er en af de „rige frænder“, der nu
skal tages på råd; to brødre faldt jo med ham ved
Skanderborg. At drabsmændene forlader Randers over broen sydpå,
var påbudt af omstændighederne; men den danske krønike
siger, at de også kom ind i byen sønderfra (villam per pontem
intravit, Scr. r. D. II 392); for denne forfatters bevidsthed må
det også have stået, at Nils hørte hjemme syd for byen.

Om den historiske Nils Ebbesen haves der da også i
virkeligheden udenfor de skriftlige kilder og folkeviser kun en
eneste gammel og pålidelig efterretning, nemlig den lokale
overlevering om hans hjemsted i Noring Ris ved Frisenborg.
Hr. Thiset søger at gøre denne tradition tvivlsom og berøve
den al betydning, men den slægttavle-gymnastik, hvormed
sagens simple sammenhæng skydes i baggrunden, er her uden
al værdiTh. viser (s. 663), at „Noringris hovgård“ 1647 med andet bøndergods solgtes
af fru Marie Belov, og han fortsætter da: „går jeg ud fra, at fru M. B. har arvet
dette gods efter sin moder Lisbet Skram, denne atter efter sin fader Lavrids Skram,
og farfader Erik Skram, som kan have fået det efter sin moder Anna Gyrstinge, hvis
fader Oluf Mortensen mulig har arvet det efter sin moder Johanne Nilsdatter, der
atter kan have haft dette gods efter sin fader hr. Nils Kristjernsen til Kølby, hvis
fader igen var hr. Kristjern Nilssen,“ — og der endes så med dennes fader Nils
Sebbesen, i 14. århundrede, som kan have givet anledning til sagnet om Nils Ebbesen!
Dette ganske vist på sin vis forbavsende behændighedsstykke tager prof. Steenstrup
au serieux: „Endelig har hr. Thiset gjort det ikke usandsynligt, at Nørringris (d. e.
Noringris) — ejedes af en Nils Sebbesen“ o. s. v. (s 314)..
Allerede Svend Grundtvig har slående eftervist, at det
beror på en senere tids løse literære kombinationer, når man
har villet fremstille sagen således, som om der var to
forskellige overleveringer om Nils Ebbesens hjemstavn. Kun „Noring
Ris hovgård“ i Folby sogn og det derværende voldsted
udpeges af en ældgammel tradition, men for dens vedkommende
er vidnesbyrdene til gengæld mange og gode. Først er der
sognepræstens indberetning til Ole Worm af år 1623:

„Gamle bønder siger, efter deres forfædres sagn, at udi
Sabro herred på en gård udi Ris, liggende i Folby sogn, som
kaldes hovgård (Hoffgård), skulde have boet Nils Jepssøn, som
ihjelslog greve Gert udi Randers, hvorom i kæmpeviserne; hos
samme gård ses endnu store grøfter og gamle rudera, hvor
synes nogen bygning at have standen.“ S. Grundtvigs folkeviser, III 490. Danske samlinger, 2. r. VI 151.

S. Grundtvig gør med rette opmærksom på, at der intet
„literært“ er i denne optegnelse; præsten véd ikke af, at
stedet hos Hvidtfeld kaldes Nørreris, ellers måtte han jo have
bemærket det for at fjerne en nærliggende betænkelighed hos
Worm, når gården her kun kaldes Ris; han henviser kun til
kæmpeviserne og bruger samme navn for helten som Vedel,
der ikke nævner gården. At dette sagn skulde have haft
nogen tilknytning i den daværende ejers opstigende
familieforhold, er der intet spor til. Men ved de udtryk, præsten
bruger, føres overleveringen langt op i det 16. århundrede.

Denne selvstændige, af literaturen uberørte tradition mødes
med efterretningen hos Kornelius Hamsfort, der kalder
drabsmanden „Nicolaus Jepsøn de Norengrise“ Scr. r. D. I 304. Han har fulgt den holstenske krønike (eller dens ældre
danske kilde?) m. h. t. dagen, d. 18. Marts., ligesom gården på
det eneste sted, hvor nogen vise nævner den, kaldes „Norinsris“
(A 67). Hvidtfeld derimod har som bekendt Nørreris, en form,
som også har indsneget sig i nyere afskrifter af en optegnelse
af HamsfortHvidtfeld I 467. Hamsforts Odense bispekrønike har i Scr. r. D. VII 230:
Nøreris, men den ældre omhyggeligere udgave i Dän. Bibl. IX 418 har Norriis.. Ingen vil dog kunne miskende, at overgangen
(ved fejlhuskning) fra Noring til Nørre i et stednavn er meget
let at forklare, medens den modsatte er så godt som umulig.
Men af disse samstemmende vidnesbyrd er det klart, at
overleveringen i det 16. århundrede opgav Noring Ris som Nils
Ebbesens hjemstavn.

Navneformen Nørreris, der ved Hvidtfeld kom ind i
literaturen længe før Noring, førte imidlertid i forrige århundrede
til en literær sagndannelse, idet fortællingen om Nils Ebbesen
da knyttedes til en gård af dette navn i Roum sogn, nordvest
for Randers. Det nævnes efter S. Grundtvig første gang 1740
i en herredskrønike, dog således at forfatteren Testrup knytter
heltens navn til en borgplads „Brattingsborg“, der da efter
kæmpevisen bringes i forbindelse med Hald. Derefter er det
kommen ind i Hofmans Fundationer, med udtrykkelig
påberåbelse af navnet hos Hvidtfeld og idet den formentlige
ejendomsgård (Nørreris) holdes ude fra denne borg (Brattingsborg),
hvor N. E. skulde have „søgt sikkerhed“. Danske atlas
endelig fortæller, at „nogle holder for“, at N. E. var opkaldt
efter denne bondegård, der ikke vides at have været herregård
eller har spor af befæstning (IV 656, sml. 209).

Dertil kommer så de to breve med Nils Ebbesens navn,
vedrørende gods i Åbo syssel, i hvilket Noring Ris ligger.
Det ene er udstedt på Åbo sysselting 1337 af selve Nils
Ebbesen, der vedgår på anden mands vegne at have pantsat
Stig Andersen noget gods; måske har Hvidtfeld kendt noget
mere til denne sag, siden han fortæller, at Nils havde haft en
trætte med Stig for greven, og at han havde følt sig forurettet
ved en dom, som gik ham imod.

Det andet brev er et tingsvidne, udstedt på Viborg
landsting 1338 og lydende på en tilskødning af gods, liggende
i Åbo syssel.Ældste danske arkivregistraturer III 365. — Det sidste brev findes i original
i rigsarkivet og i Langebeks diplomatarium; sml. Suhm XII 293. --

Det forekommer mig i høj grad pietetsløst uden mindste
grund at opgive dette eneste sikre grundlag for en tilknytning
af den historiske Nils Ebbesen til et bestemt sted, blot for at
gribe efter en sæbeboble af en slægttavle. Kan heraldik og
genealogi give os nye bidrag til oplysning om en af
fædrelandets bedste sønner, vil det være alle velkomment; men når
disse videnskaber under deres forsøg på at magte en måske
uløselig opgave giver sig til at vende op og ned på historiske
kilder, folkeviser, traditioner og dokumenter, så må de vises
tilbage indenfor deres rette grænser. Det kan interessere os
at få at vide, om Nils Ebbesen var en Strangesøn, og vi vil
gerne tro det, når kun der tilvejebringes nogen sandsynlighed
derfor; men vi vil sandelig ikke for den sags skyld opgive et
eneste træk af det, vi forhen vidste eller endnu måtte kunne
få sikker rede på.


INDHOLD.

Afhandlinger vedrørende Nordens historie
i middelalderen. I.


Side.
De hamborgske erkebispers forsøg på at generhverve primatetover den nordiske kirke. (1868.)5.
Erkebispeskiftet i Lund 1177 og den skånske kirkelov. (1869.)37.
Svolderslaget og tidsregningen i den norske kongerække. (1869.)59.
Nyere tyske bidrag til den danske middelalders historie. Anmeldelse. (1870.)86.
I. De hamborgske erkebispers primat over den nordiske kirke. S. 86.
II. Kristendommens grundfæstelse i det hamborgske erkebispedømmes vendiske lande. S. 135.
Harald Hårdråde i Limfjorden. (1870.)180.
Harald Hårdråde i Limfjorden. Anmeldelse. (1876.)189.
Om kristenforfølgelser i Danmark. (1871.)201.
Om sysselinddelingen på Sælland. (1871.)235.
To stedsbestemmelser til Erik Emunes historie. (1872.)241.
I. Arnakke. S. 241.
II. Stedet, hvor kong Erik blev dræbt. S. 243.
Om stedet, hvor Erik Emune blev dræbt. (1876.)247.
Bidrag til oplysning af middelalderens love og samfundsforhold. (1872—76.)262.
I. „Oldinge“. S. 262.
II. „Lagkøb“ og „ed af højeste lag“. S. 270.
III. Witherlogh. Worthhæld. S. 281.
IV. Våbenéd. Våbentag. S. 312.
Om forholdet mellem den sællandske og den skånske kirkelov. (1873.)344.
Folkeviser om historiske personer. (1875.)355.
I. Valdemar Sejr og hans dronninger. S. 355.
II. Roskilde-Knud. S. 373.
III. To viser fra Valdemar Sejrs tid. S. 379.
IV. De fredløse. S. 386.
V. To „historiske“ danseviser. S. 397.
VI. Liden Kirsten. S. 405.
De historiske folkeviser og Nils Ebbesen. (1891.)424.


