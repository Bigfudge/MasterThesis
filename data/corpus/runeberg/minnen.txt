
<img><i>H. Mattson</i></img>
<table o>
<td c><img>MINNEN</img>
<td c>af
<td c><h2><small>Öfverste H. MATTSON</small></h2>
<td c><img>CWKG 1826</img>
<td c><big><b>LUND</b></big><br><big>C. W. K. Gleerups förlag</big>
</table>
<table o>
<td c>LUND 1890,<br><small>BERLINGSKA BOKTRYCKERI- OCH STILGJUTERI-AKTIEBOLAGET.</small>
</table>
<chapter name="Förord">
<h1>Förord.</h1>

<i><big><big>F</big></big>örfattaren till dessa "minnen" drefs af det nordiska
vikingalynnet redan i ynglingaåren från fäderneslandets kuster ut i
vida världen för att på egen hand bryta sig en bana. Det är
några erinringar från denna resa genom lifvet, som här upptecknats.

Då utvandringen från Sverige till Amerika under de senare
årtiondena antagit en så stor omfattning, och då händelsernas
gång så fogat, att jag kommit att själf deltaga i och sedermera
efter förmåga understödja denna betydelsefulla folkvandring, torde
mina erfarenheter i det land, som för många af våra landsmän 
blifvit ett nytt hem och där största delen af mitt lif
förflutit, erbjuda åtskilligt af intresse.

Vidare har jag trott mig böra bland dessa anspråkslösa
skildringar gifva en plats åt mina iakttagelser under vistandet
i Österländerna, och det så mycket hellre som dessa länder och
deras från vår så skiljaktiga civilisation nu allt mer börja
ådraga sig de bildade vesterländingarnes uppmärksamhet.</i>
<i>Det är tanken på att sålunda kunna bereda äfven andra
nöje och gagn, som förmått mig att på upptecknandet af dessa
minnen använda de få stunder jag kunnat slita mig lös från
trägna arbeten i statens och det allmännas tjänst.

Att skrifva en biografi, är alltid ett grannlaga företag, men
i en själfbiografi bli svårigheterna ojämförligt större: Mycket
måste af hänsyn till personer, som ännu icke afgått från skådebanan, 
utelemnas, och ganska ofta löper man fara att missuppfattas, 
då man likväl efter bästa förmåga söker vara sann och
ärlig. Väl har jag icke varit blind för dessa svårigheter, men
jag har icke varit viss på att alltid hafva undgått dem. Och
hvad det angår att författarens "jag" måhända kan synas allt
för ofta framträda, så har detta icke sin grund i egenkärlek
och lust att framhålla sig själf utan endast i omöjligheten att
i en själfbiografi bli detsamma qvitt.

Dessa mina minnen framträda utan alla anspråk, och jag
vågar därföre för nu antydda äfvensom för öfriga brister hoppas
på allmänhetens benägna öfverseende.

Kapitolium, S:t Paul, Minn. i juni 1890.

<tab>Författaren.</i>
</chapter>

<chapter name="Innehåll">
<h2>Innehåll.</h2>

<b>Första kapitlet</b> ................... sid. 1.

Mitt barndomshem och mina föräldrar. — Hemmets inflytanden. — De
första skolåren. — Militärlifvet. — Afresan till Amerika.

<b>Andra kapitlet</b> ................... sid. 14.

Ankomst till Boston. — Reseäfventyr mellan Boston och New-York. —
Buffalo. — På sjukhuset. — Återresan till New-York. — En tur på
hafvet. — Hos farmare i New Hampshire.

<b>Tredje kapitlet</b> ................... sid. 32.

Min fader och broder anlända. — Vi resa till Illinois och erhålla arbete
vid en järnväg nära Moline. — Frossan. — Doktor Ober. — Religiösa
intryck. — Min mor, syster och hennes man anlända. — Ett brinnande
järnvägståg. — Vi begifva oss till Minnesota. — Våra första
erfarenheter som vedhuggare och nybyggare.

<b>Fjärde kapitlet</b> .................... sid. 55.

Framtidsförhoppningar. — Farmlifvet. — Norska nybyggare. —
Emigrantens ställning i början af femtiotalet. — Religiösa sammankomster.
— Nybyggets tillväxt. — Vasa township organiseras. — En luthersk
församling upprättas. — Mitt bröllop. — Spekulationsfeber. — Krisen
1857. — Juridiska studier i Red Wing. — Jag blir advokat och county-auditor. 
— Politiska förhållanden 1860. — Krigiska utsigter.

<b>Femte kapitlet</b> ................... sid. 70.

Inbördeskrigets början. — Skandinavernas deltagande däri. — Upprop
i "Hemlandet" till skandinaverna i Minnesota. — Kompani D.
organiseras. — Pressens uttalande. — Afskedet. — Tåget öfver
Cumberlandbergen. — Tredje regementets öden. — Indianblodbadet i Minnesota
1862. — Krigshändelser 1863. — Vicksburgs belägring. — Anekdoter
om generalerna Logan, Stevenson och Grant. — Little Rock eröfras. —
Rekrytering i Fort Snelling. — Striden vid Fitzhugh Woods. — Pine
Bluff. — Vinterlägret vid Duvalls Bluff. — Intryck af Lincolns död.
— Krigets slut. — Tredje regementet hemförlofvas.
<b>Sjätte kapitlet </b> ................... sid. 98.

Rekonstruktionen i Södern. — Mitt regementes hemförlofvande. —
Afskedsorder. — Krigets offer och kostnad.

<b>Sjunde kapitlet</b> .................. sid. 109.

Bevekelsegrunden  till mitt deltagandet inbördeskriget. — Arbetets ära.
— Firman Mattson & Webster. — Svenske Amerikanaren, dess
program och mottagande. — Statsemigrationsbyrån i Minnesota. — Dess
ändamål, arbetsplan och verksamhet.

<b>Åttonde kapitlet</b> ................. sid. 121.

Besök i Sverige 1868—69. — Ändamålet med min resa. — Erfarenheter
och iakttagelser därunder. — Olikheten mellan amerikanska och 
svenska seder. — Min födelsebygd. — Mottagandet och vistelsen därstädes.
— Besök i Kristianstad. — Besök i Stockholm. — Riksdagen. — Återresa 
till Amerika. — Tankar och intryck med hänsyn till
embetsmannaklassens ställning i Sverige.

<b>Nionde kapitlet</b> .................. sid. 136.

Det skandinaviska elementets betydelse. — Statssekreterarebefattningen
i Minnesota besättes med en svensk. — Falskt rykte om indianöfverfall. 
— Norra Stillahafsbanan bygges. — Resa till Filadelfia. —
Nationalförsamlingen i Indianopolis. — Beskickning till Washington. —
En svensk koloni i Missisippi flyttas till Minnesota. — Andra resan
till Europa.

<b>Tionde kapitlet</b> .................. sid. 147.

Ånyo i Sverige. — Mottagandet i hembygden. — Besök i norra
Sverige. — Fältmanöver i Skåne. — Riksdagens öppnande. — I Norge.
— Vistande i Stockholm. — De kungliga lustslotten. — Göta kanal. —
Resa till Finland och Ryssland. — Oskar II. — Vinterutflykt till Dalarne.

<b>Elfte kapitlet</b> ................... sid. 155.

Besök i Minnesota och Filadelfia. — Samtal med Jay Cooke. —
Krisen 1873. — Underhandlingar i Holland. — Sjösänkningsföretag i
Skåne. — Isländsk kolonisation i Manitoba. — Återresan till Amerika.

<b>Tolfte kapitlet</b> ................... sid. 163.

Gräshoppornas härjningar i Minnesota. — Presidentvalet. — Jag väljes
till elektor. — Minnesota Statstidning. — Svenska Tribunen i Chicago.
— Farm i nordvestra Minnesota. — Min tidningsmannaverksamhet.

<b>Trettonde kapitlet</b> ................ sid. 168.

Jag utnämnes till generalkonsul i Indien. — Attentatet mot Garfield. 
— Afresan till Indien. — Uppehåll i Chicago och Washington. —
Paris och Versailles. — Rom. — Neapel. — Pompeji. — Från Neapel

till Alexandria. — Intressanta  bekantskaper under färden. — Första 
intrycket af Egypten.

<b>Fjortonde kapitlet</b> ................ sid. 181.

Alexandria och dess minnen. — Besök hos de egyptiske "fellahs". —
Muhammedanerna och deras religion. — Resan genom Suezkanalen.
— Röda Hafvet. - Indiska Oceanen. — Ankomsten till Kalkutta.

<b>Femtonde kapitlet </b> ................ sid. 191.

Indien, dess befolkning, religioner m. m. — Landets fruktbarhet. —
Klimatet. — Boningshusen. — Punkah. — Klädedrägt. — Kalkutta.
— Dalhousie Square. — Folklifvet på gatorna.

<b>Sextonde kapitlet</b> ................. sid. 205.

Den fina verldens promenader. — Maidan och lifvet därstädes. — Vice 
konungen. — Brittiska väldet i Indien.

<b>Sjuttonde kapitlet</b> ............... sid. 215.

En indisk fest. — Fursten af Burdwan. — Indisk lyx. — En indisk
furstes rikedomar och romantiska lefnadsöden. — Fattigdom och
rikedom.

<b>Adertonde kapitlet</b> ................ sid. 224.

Allahabad. — Heliga ställen. — Kumbh Mela. — Pilgrimsfärder. — Bad
i Ganges. — Fakirer och botgörare. — Heliga ceremonier. — Andligt
tiggeri.

<b>Nittonde kapitlet</b> ................. sid. 231.

Benares. — En helig stad. — Dess ålder och betydelse. — Afgudadyrkan
och tempel. — Shivas tempel. — Durga Kund. — Heliga apor och
andra djur. — Man Modir. — En andlig cirkus.

<b>Tjugonde kapitlet</b> ................. sid. 242.

Nimtulaghat. — Likbränning i Indien. — Parsernas begrafningssätt.

<b>Tjugoförsta kapitlet</b> ............... sid. 249.

Hedendom och kristendom. — Hinduernas religion. — Kastväsendet.
— Brahminerna. — Deras tyranni. — Vidskepelse. — Kristendomens
inflytande. — Keshub Chunder Sen, en indisk reformator. — Hans
tro och inflytande.               

<b>Tjugoandra kapitlet</b> ............... sid. 259.

Ångbåtsfärd på Ganges. — Lif och rörelse på floden. — Världens största
handelsbolag. — Naturscenerier. — Tempel. — Serampur. — Kapprodd.
— Utflykt till Himalayabergen. — Darjiling—Himalayabanan. —
Theplantager. — Darjiling. — Llamas. — Utsigt från bergen.

<b>Tjugotredje kapitlet</b> ................ sid. 271.

Koleran och andra sjukdomar. — Kolerans orsaker. — Huru soldaterna
skyddas för densamma. — Plötsliga dödsfall. — Febrar. — Teraj. —
Hinduernas dödsförakt. — Kolerahospital. — Barmhertighetssystrar.
— Kärlekens religion. — Missionärerna. — Furstarne Tagore. —
Indiska familjeseder. — Indisk artighet. — Ett indiskt gästabud.

<b>Tjugofjärde kapitlet</b> ............... sid. 283.

Jordbruk, industri och byggnadskonst. — Hveteodlingen. —
Jordbruksarbetaren. — Hans ställning, verktyg m. m. — Handaslöjder. — Taj
i Agra. — Taskspelarkonster. — Ormtjusare. — Ur min dagbok.

<b>Tjugofemte kapitlet</b> ............... sid. 303.

Qvinnorna i Indien. — Enkorna. — Den amerikanska zenana. — Prisutdelning 
i en flickskola. — Annandabai Joshee. — Hennes resa till
Amerika. — Rapporter till regeringen. — Afresa från Indien. —
Burma. — Ceylon. — Arabien. — Kairo.

<b>Tjugosjätte kapitlet</b> ............... sid. 319.

Kairo. — Cheops pyramid. — Venedig. — S:t Gotthardstunneln. — Färd
på Rhen. — Vistelse i Holland och England. — Fader Nugent. —
Ankomsten till New-York.

<b>Tjugosjunde kapitlet</b> ............... sid. 331.

Hemkomsten från Indien. — Festligt mottagande i Minneapolis. — Resa
till Nya Mexico. — Maxwell-landbevillningsbolaget. — Förnyade besök
i England och Holland. — Återvald till statssekreterare. — Svenska
officerarnes besök i Minneapolis och S:t Paul. — 250:e årsdagen af de
första svenskarnes landstigning i Delaware.

<b>Tjugoåttonde kapitlet</b> .............. sid. 342.

Orsaker till emigrationen. — Amerikas inflytande på Europa och
särskildt på Sverige. — Svenskarnes ställning i Amerika. — Karaktäristik 
af amerikanarne. — Deras antipati för utlänningar. — Svenska
pressens hållning mot Amerika. — Amerikanska arftagerskor.

<b>Tjugonionde kapitlet</b> ............... sid. 351.

Återblick. — Bihang N:o 1 och 2.
<img></img>
</chapter>
<chapter name="Första kapitlet: Mitt barndomshem och mina föräldrar — Hemmets inflytanden — De första skolåren — Militärlifvet — Afresan till Amerika">

<img></img>

<h2>Första kapitlet.</h2>

<sp>Innehåll:</sp> Mitt barndomshem och mina föräldrar. — Hemmets
inflytanden. — De första skolåren. — Militärlifvet. — Afresan till Amerika.
<img></img>
<img l></img>

Min barndomstid förflöt så stilla och hvardagligt att föga
vore att säga om densamma, så vida icke ett dylikt
förbigående skulle lemna en lucka i dessa minnen, hvarigenom
de blefve alltför ofullständiga. Jag vill därföre i korthet
erinra om några tilldragelser från denna tidiga period af
mitt lif.

Mina föräldrar tillhörde en af dessa gammalsvenska
bondeslägter, som sedan urminnes tider varit kända för sin
okufliga själfständighetskänsla och en obetvingad frihetskärlek.
Lik ättlingarne af de gamle skotske clanerna utmärkte sig
min faders stamfäder genom vissa andliga och kroppsliga
egenskaper, som gjorde dem lätt igenkänliga från öfriga
innebyggare i Villands härad i Skåne, hvarest de fleste af
dem hade sitt hemvist. De voro oberoende hemmansegare
och räknades alltid bland häradets ledande män. De
manlige familjemedlemmarne voro högväxte och kraftige, med
höghvälfda, breda pannor och för öfrigt karakteristiska
familjedrag. De buro merändels förnamnen Bonde, Trued,
Lars, Matts och Hans och kunde återfinnas i kyrkoböckerna
mer än tvänne århundraden tillbaka.

Min moder var född på ön Ifö, hvarifrån äfven min
faders slägt härstammade. Bådas förfäder voro från
Hofgården och beslägtade men hennes familj var mindre känd,
och det enda slägtarf hon fick var denna grundsats, som
hennes moder under barndomen inpräglade hos henne: "gör
rätt och räds för ingen." Men min fader ärfde en liten
summa penningar, hvarför mina föräldrar, då de gifte sig,
köpte en liten gård i Önnestad socken nära Kristianstad.
De byggde sig där ett hus med nödvändiga uthus och anlade
vid södra sidan af byggningen en liten blomsterträdgård,
i hvilkens båda ändar min fader planterade tvänne granar,
af hvilka den ene trifdes väl och växte upp till ett stort,
starkt och vackert träd, det enda dylika i grannskapet och
hvartill jag skall återkomma längre fram i dessa minnen.
I den anspråkslösa lilla hydda som utgjorde boningshuset
föddes jag den 23 december 1832, och under dess låga men
fredliga tak tillbragte jag de första åren af min barndom
tillsammans med tvänne syskon, en äldre syster och en
yngre broder.

Jag kan ännu tydligt erinra mig många tilldragelser
från min barndom så långt tillbaka som från mitt tredje
och fjärde år. Alla dessa minnen äro mig dyrbara och
oblandadt angenäma. Där fanns ingen tvedrägt, intet störande
missljud, ingen anledning till sorg och tårar, i mitt
föräldrahem under min barndomstid. Allt bar en prägel af
fridfullhet och ostördt lugn, härrörande från den anda af äkta
gammalsvensk ärlighet och gudsfruktan utan svek och pjunk,
som besjälade mina föräldrar. En af mina tidigaste
hågkomster är huru jag kunde höra min fader andaktsfullt

läsa den gamla vackra psalmen ur Svenska Psalmboken:
"Morgonrodnan mig skall väcka till den helga sångens ljud etc."

Vid sex års ålder började min skolgång under ledning
af en ambulerande skolmästare vid namn Bergdahl, som höll
skola för smärre barn i deras föräldrahem, stannade en dag
för hvarje barn i hvar gård, därefter flyttade till nästa hus
och så undan för undan under hela läseterminen, som
vanligen varade i tre eller fyra månader. Han var en god
och förståndig man, vida öfverlägsen personer af sitt stånd
på den tiden. Han straffade sällan sina lärjungar
annorlunda än genom vädjande till deras bättre natur. Men han
hade äfven andra bestraffningssätt och bland annat erinrar
jag mig följande. Då skolan flyttade, måste det af
skolbarnen, som under dagens lopp uppfört sig sämst, under
vägen till nästa hus bära en liten "träbock", som läraren
själf förfärdigat. Detta må förefalla litet egendomligt för
våra begrepp, men jämfördt med den tidens så ofta anlitade
barbariska straffmetoder måste det anses mycket mildt.

Mina föräldrar hade framgång med sin lilla gård, som
de vid denna tid sålde, hvarefter de köpte en större på
"Önnestad backar". Där uppförde de större, bättre och
smakfullare byggnader. Nära hemmet var en park, en bäck
och stora stenar, välkomna och omtyckta åkbanor för mig,
för hvilken snart det nya hemmet blef mycket kärare än
det gamla. Till denna plats följde oss min gamle lärare,
gifte sig med min moster, som var enka, och slog ned sina
bopålar i vårt grannskap. Jag fortsatte ännu ett år min
läsning under hans ledning, bevistade därefter en privatskola, 
som hölls af en mamsell Bergholtz och sattes slutligen 
vid åtta års ålder i den stora byskolan, som förestods
af "Skol-Anna", hvilken hade tagit examen vid seminariet i
Lund och ansågs för en af de bästa lärarne i denna del af

<img><b>Gården i Önnestad.</b></img>

landet. Mina föräldrar, som önskade ett större fält för sin
verksamhet, arrenderade nu en stor egendom, kallad
Kellsa-gården, belägen nära kyrkan i Önnestad och flyttade
sålunda ånyo till ett större hem. Emellertid gick jag
fortfarande under några år i samma skola, tills jag hade
inhemtat allt, som Anna kunde lära mig.

Under ferierna arbetade jag på min faders gård och
hjälpte till med sådana lättare sysslor, som lämpade sig för
min ålder och mina krafter. Jag hade en särskild
förkärlek för hästar, som min fader uppfödde i stort antal,
och jag var särdeles förtjust, då jag tillsammans med
gårdsdrängarne fick köra mitt par eller rida, och redan före
tolf års ålder plägade jag inrida unghästarne. På samma
gång var jag stor vän af läsning, tänkte aldrig på att
stanna länge hemma, utan umgicks ständigt med planer
att erhålla en högre uppfostran och därigenom bereda mig
ett vidsträcktare fält för handling och verksamhet än hvad
en landtgård kunde erbjuda. Vid nära fjorton års ålder
sändes jag till en större skola i Färlöf, belägen tre mil<footnote>Då det i dessa anteckningar talas om mil, menas därmed engelska,
hvaraf omkring sex gå på en svensk mil. </footnote>
från mitt hem. Jag gick dit på måndagsmorgnarne,
medförande lifsförnödenheter för hela veckan, och bodde
därunder hos skolmästaren, hr Frick, och hans älskvärda
familj. Här undervisades jag i de vanliga ämnena, tills
jag inom kort lärt mig allt, som meddelades i denna skola.
Mina föräldrar beslöto då att efter min konfirmation sända
mig till latinskolan i Kristianstad för att förberedas för
universitetet. Innan jag fyllt fjorton år, började min
nattvardsläsning för pastor T. N. Hasselquist, som sedermera
spelat en så framstående roll inom den svenska lutherska
kyrkan i Amerika. Samtidigt tog jag särskilda lektioner i
räkning och skrifning för S. J. Willard, en ung begåfvad
lärare, som några år senare gifte sig med min enda syster
och slutligen blef min medarbetare och kamrat under
nybyggarelifvet i Minnesota.

Kellsagården erbjöd många beqvämligheter. Boningshuset 
var väl inredt och så stort och rymligt, att öfra
våningen för det mesta kunde uthyras. Där bodde omvexlande 
en prestfamilj och en kapten i svenska armén, hvilka
med sin talrika vänkrets utöfvade ett förädlande och
förfinande inflytande på sin omgifning och stodo i intimt
vänskapsförhållande till vår familj. Mina föräldrar hade
äfven talrika vänner inom de högre samhällsklasserna, och
vårt hem var mycket gästfritt och vida ansedt. Min fader
var en vänlig, ädelsinnad man, som var omtyckt af alla
som kände honom. Min moder var en qvinna med stor
karaktärsfasthet och med stort inflytande på sin omgifning.
Hon skötte ett hushåll af fyratio till femtio personer och

hade dessutom alltid om söndagarne ett extra bord dukadt
för vänner och besökande. Men hennes välvilja utsträckte
sig icke allenast till de angenäma umgängesvännerna, utan
äfven till de fattige, de nödlidande och bedröfvade. Jag
kan icke minnas någon tid under min barndom, då vi icke
hade någon förskjuten eller öfvergifven, värnlös stackare,
eller någon nedbruten fattig krympling i vårt hus att
understödja och draga försorg om. I byn, ett litet stycke från
vårt hem, var ett fattighus, där vanligtvis 15 à 20
olyckliga inhystes. Julhelgen firades af oss med stora
högtidligheter. De fattige voro de förste som ihågkommos på
julaftonen, pligterna mot dem intogo första rummet, och ingen
medlem af familjen tilläts deltaga i firandet af den stora
högtiden, förrän dessa pligter voro uppfyllda. Tre eller fyra
tjänare i sällskap med ett af barnen sändes då till
fattighuset med stora korgar, fullpackade med matvaror och gåfvor
till hjonen.

Men äfven andra förädlande inflytanden omgåfvo och
utgingo från hemmet. Jag erinrar mig särskildt dem, som
stodo i samband med naturen. Så var boningshuset
omgifvet af en stor vacker trädgård med utsökta blommor och
frukter, präktiga gräsplaner och lummiga träd, i hvilkas
kronor talrika sångfåglar hade sitt tillhåll. Främsta rummet
bland de senare intogs af näktergalen, som hvarje sommar
lät höra sin förtrollande sång från ett af de stora
körsbärsträden.

Bland min barndoms händelser vill jag omnämna några,
som lifligt inpräglat sig i mitt minne. En gång togo mig
mina föräldrar med sig för att se kungen, hvilken skulle
med en stor svit passera förbi utefter landsvägen, som gick
fram nära mitt hem. Landtbefolkningen från den
kringliggande trakten hade samlats i tusental för att få se
majestätet. De fleste fingo dock ej se något annat än ett stort
antal vagnar, af hvilka somliga voro förspända med fyra,
andra med sex hästar, jämte förridare och betjäning i granna,
lysande uniformer. Midt i detta virrvarr kunde jag
uppfånga en skymt af konung Oskar I, då han passerade förbi
den plats där vi stodo. Det hela gjorde på mig ett
egendomligt intryck. Jag hade i min barnsliga inbillning
föreställt mig, att konungen och hans familj och alla andra
myndigheter voro den allsmäktiges särskildt utvalda folk,
men efter detta började jag redan nära allvarsamma tvifvel
på denna uppfattning.

En annan gång fick jag följa min moder till Kristianstad 
för att höra den berömde doktor P. Fjellstedt, som
just hade hemkommit från en missionsresa till Indien. Jag
skall aldrig förgäta med hvilken vältalighet han beskref
inderna och den brahmanska afgudadyrkan, och från det
ögonblicket närde jag en ifrig åstundan att få besöka detta
underbara land och få lära känna dess egendomliga
befolkning. Men föga kunde jag då ana att jag trettiosex år
därefter skulle komma att resa dit i egenskap af Förenta
Staternas generalkonsul. En annan gång reste jag i min
mors sällskap öfver till den danska hufvudstaden
Köpenhamn för att bese "Kongens by". Vi voro bland de
första svenska bondefamiljer, som gjorde ångbåtsresan öfver
sundet och åkte på järnväg. Vi färdades nämligen å
järnväg från Köpenhamn till Roeskilde, hvilken bana var färdig
flere år förr, än dylika kommunikationer funnos i Sverige.
För öfrigt förflöt min barndom lik de fleste landtmannasöners 
utan några anmärkningsvärda tilldragelser.

Sommaren 1847, sedan jag blifvit konfirmerad, sade
jag, vederbörligen utrustad med garderob och andra
förnödenheter, farväl till min barndoms lugna och lyckliga

hem. Då min moder gaf mig sin afskedskyss, lade hon
mig ånyo på hjärtat de dyrbara ord, hon ärft af sin moder:
"gör rätt och räds för ingen".

Latinskolan i Kristianstad motsvarade ungefär våra
förberedande så kallade akademier i Amerika. Den var
då delad i fyra klasser och det åtgick vanligtvis från ett
och ett halft till två år att genomgå hvarje klass. Jag
var vid inträdet i denna skola fjorton och ett halft år
gammal, lång till växten och mycket utvecklad för min
ålder samt, likt andra landtbarn, något tölpig i drägt och
åtbörder. Mina skolkamrater, alltid färdiga att skämta med
en nykomling, helsade mig välkommen till skolan med att
gifva mig öknamn och försöka inveckla mig i gräl,
hvaruti de äfven lyckades, ty innan min första skoldag gått till
ända, hade jag vederbörligen utkämpat en knytnäfvekamp,
i hvilken jag så pass vann seger, att jag därefter lemnades
i fred. Studierna i skolan bestodo af latin bittida och sent,
hvartill efter någon tid kom tyska och mot slutet af andra
året grekiska och franska, samt historia, geografi och andra
vanliga skolämnen. Jag gjorde snabba framsteg och
belönades vid min första examen med "premium". På ett år
genomgick jag första klassen och följande året den andra.

Under denna tid bebodde jag tillsammans med tvänne af
mina kamrater, Sahlin och Schmidt, ett stort rum, och som
vi till stor del hade gemensamma studier, blefvo vi snart
mycket förtroliga vänner, — undantagandes då vi råkade
i slagsmål med hvarandra. Som jag var störst och äldst,
kallades jag af mina vänner "pappa Mattson", Sahlin, som
sedan blef en välbeställd prest i Helsingland, har nyligen
med döden afgått, Schmidt blef en lärd teolog samt är för
närvarande kontraktsprost i Hedemora i Dalarne. Under
dessa tvänne år och redan dessförinnan lefde jag under en

egendomlig förkänsla af att jag i framtiden skulle få att
kämpa med stora kroppsliga besvärligheter och
ansträngningar och att det därföre var nödvändigt för mig att
härda min kropp för att förbereda mig för hvad som
komma kunde. Så valde jag ofta hårda golfvet till mitt
hviloläger under natten med en bok till hufvudkudde.
Äfven gjorde jag långa fotpromenader utan att förtära
hvarken mat eller dryck och lät stundom kamraterna slå
mitt bröst med sina knytnäfvar, tills det blef svullet och
blodsprängdt. Jag experimenterade äfven med hur länge
jag kunde undvara föda utan att förlora min andliga och
kroppsliga spänstighet.

Då jag var nära sexton år, inträffade en händelse, som
utöfvat ett afgörande inflytande på hela mitt lif.

I mitt föräldrahem i Önnestad bodde en kapten Werin
vid svenska armén. Han var inackorderad hos mina
föräldrar och betraktades som en medlem af familjen.
Tillfälligtvis hade han gjort bekantskap med en yngling af
ungefär min ålder och med samma förnamn som jag. En
dag kom denne yngling för att besöka kaptenen, och då
han gick upp på gårdsplanen framför boningshuset och min
moder och syster fingo se honom från fönstret, utropade
båda på en gång med hög röst: "här kommer Hans". Han
hörde detta och blef högeligen öfverraskad att de kunde
känna honom, under det de i själfva verket misstogo honom
för att vara mig. Jag befann mig då i Kristianstad, och
dagen därpå uppsökte mig därstädes denne andre Hans och
omtalade tilldragelsen för mig samt sade att han lofvat min
moder och syster att göra min bekantskap. Om det fins
något sådant som sympati mellan människor, så fanns
förvisso sådan mellan honom och mig. Vi kände oss ovilkorligen 
dragna till hvarandra och hafva allt sedan den tiden

varit mer än bröder, och intet utom döden kan skilja oss
åt. Vi voro af samma storlek, hy och ålder, i det han
endast var tvänne månader yngre än jag. Han hade då
redan tjänat ett år som kadett vid artilleriet, men hade
nödgats taga afsked på grund af svag helsa. Nu hade han
likväl återvunnit sin helsa och ånyo inträdt i armén såsom
volontär vid infanteriet. Mitt lifs minnen äro så nära
förbundna med denne man och hans lif, att läsaren kommer
att ofta få höra talas om honom på dessa blad. Jag vill
därföre här endast tillägga att en trognare vän och en
ädlare karaktär aldrig funnits i denna värld, åtminstone så
vidt min erfarenhet sträcker sig, samt att han härigenom
blifvit mig till hjälp och tröst under många af de
underbara och svåra öden, vi upplefvat tillsamman. Hans namn
är Hans Eustrom, mera känd i Minnesota som kapten
Eustrom.

Under mitt andra studieår vid latinskolan utbröt det
dansk-tyska kriget, och jag jämte många andra ynglingar
fattades af en stark medkänsla för det danska folkets sak.
Inom kort beslöt svenska regeringen att sända trupper till
Danmark för att hjälpa sina grannar; några regementen
marscherade genom vår stad, och därigenom kom vår
ungdomliga hänförelse att slå ut i full låga. Slutligen
utkommenderades äfven en del af det artilleriregemente, som var
förlagdt i Kristianstad, och nu kunde jag icke längre
beherrska mig utan bestormade mina föräldrar med böner att
låta mig som artillerikadett medfölja den del af hären, som
var kommenderad just till krigsskådeplatsen, och såsom en
ytterligare bevekande omständighet var jag grym nog att
sända en helsning till min bedröfvade moder, att om jag
icke erhölle hennes samtycke, skulle jag rymma och gå ut
i kriget det förutan. Detta sista argument bevekte henne

att lemna sitt samtycke, och hösten 1849 blef jag
konstapels-kadett vid artilleriet, varande då i mitt sjuttonde år. Men
hade jag sålunda vunnit seger öfver min moder, hvars
käraste önskan hade varit att jag skulle bli prest i stället
för militär, så vann hon snart å sin sida seger öfver mig,
i det hon lyckades förmå bataljonsläkaren doktor Ekeroth,
som äfven var vår husläkare, att förklara mig sjuk och
sända mig till lazarettet, ehuru jag endast led af en lindrig
förkylning, och sålunda omintetgjordes i alla fall min plan
att medfölja armén på marschen till Slesvig-Holstein. Detta
betydde dock föga, emedan kriget i själfva verket var
afslutadt, innan våra trupper hunno anlända, hvarjämte min
tid mera nyttigt kunde användas till inlärande af en soldats
pligter och till genomgående af en god kurs i matematik
och andra praktiska ämnen vid den s. k. regementsinformationen.

Jag qvarstannade vid regementet ett och ett halft år
och erhöll under denna tid en utmärkt undervisning i
gymnastik, fäktkonst och ridt vid sidan af de regelbundna
fältöfningarne. Tvänne vintrar egnades sålunda
samvetsgrant åt grundliga studier i militärskolan. Men som jag
väl insåg att jag såsom en afkomling af bondeståndet icke
hade några utsigter till befordran inom svenska armén i
jämförelse med de yngre adelsmännen, och då jag snart
blef uttröttad af och fick afsmak för det alldagliga,
enformiga och slentrianmässiga garnisonslifvet, beslöt jag snart
att tillsammans med min vän Eustrom lemna militärtjänsten
för att söka min lycka i ett land, hvarest ärfda namn och
titlar icke voro vilkoret för framgång. Amerika var på
den tiden icke mycket kändt i den delen af Sverige, hvarest
jag lefde, i det endast några få personer från hela häradet
dittills hade utvandrat. Men hvad vi visste var att Amerika

var ett nytt land med ett fritt och oberoende folk, att det
hade en fri regeringsform och stora naturliga resurser, och
detta utgjorde för oss tillräckliga skäl att begifva oss dit.
Mina föräldrar lemnade utan svårighet sitt samtycke till
mina resplaner, intresserade af att få höra mer om det nya
landet samt med afsigt att senare flytta efter dit, i fall
underrättelserna blefve gynsamma. Jag erhöll mitt afsked
i april 1851. Nödiga förberedelser vidtogos, och i början
af maj skjutsade min fader mig och min vän Eustrom med
egna hästar ned till kusten. Det var en minnesvärd
morgon och aldrig skall jag förgäta mitt sista farväl till
hemmet, då vi körde ut från gården på bygatan, huru jag reste
mig upp i vagnen, vände mig om mot det kära hemmet
och svängde min hatt med ett hoppfullt hurra mot de
älskade, som lemnades qvar. Två dagars färd bragte oss till
hamnstaden Helsingborg, hvarest vi togo farväl af min käre
fader och gingo ombord på en liten skonert för att, jämte
några få andra emigranter, med hvilka vi sammanträffade
därstädes, begifva oss till Göteborg.

Det fanns på den tiden inga oceanångare och inga
emigrantagenter, men vi funno snart ett segelfartyg
bestämdt för Amerika, hvarpå vi gingo ombord som
passagerare, medförande själfva sängkläder och lifsförnödenheter,
hvarmed vi vid afresan från hemmet blifvit rikligen
försedda af våra mödrar. Omkring ett hundra femtio
emigranter från olika delar af Sverige voro ombord å briggen
Ambrosius, som fördes af kapten Beckman, då den i
medio af maj lyfte ankar och gled ut ur hamnen på sin
långa färd öfver oceanen med staden Boston till
destinationsort. Vi blickade båda tillbaka mot de försvinnande
stränderna af det älskade fosterlandet med känslor af
tillgifvenhet, men utan att ångra det steg vi tagit, och med

våra bröst fyllda af ljusa framtidsförhoppningar. Vid aderton
års ålder skådar den starke och friske ynglingen det
framför honom liggande lifvet i hoppets ljusa färger och så
gjorde äfven vi. Många och stora voro de luftslott vi
byggde, då vi stodo vid relingen af det för fulla segel
framilande fartyget med våra blickar riktade åt det håll,
där den efterlängtade stranden skulle ligga. Några af
dessa luftslott ha vi funnit, andra sväfva ännu i luften.

*
</chapter>


<chapter name="Andra kapitlet: Ankomst till Boston — Reseäfventyr mellan Boston och New-York — Buffalo — På sjukhuset — Återresan till New-York — En tur på hafvet — Hos farmare i New Hampshire">

<img></img>

<h2>Andra kapitlet.</h2>

<sp>Innehåll:</sp> Ankomst till Boston. — Reseäfventyr mellan Boston och
New-York. — Buffalo. — På sjukhuset. — Återresan till New-York. — En
tur på hafvet. — Hos farmare i New Hampshire.
<img></img>
<img l></img>

Den goda briggen Ambrosius landsatte oss i Boston den
29 juni 1851; men under färden hade kopporna
utbrutit bland passagerarne, så att omkring hälften af dem
måste qvarstanna i karantän utanför hamnen. Jag och
min gode vän och reskamrat voro lyckliga nog att
undslippa denna svåra sjukdom, men i stället låg jag sjuk i
frossa, då vi anlände till Boston.

Ja, vi voro nu i Amerika! Ett nytt obekant land låg
framför oss, och det föreföll oss så mycket mera främmande,
som vi icke förstodo ett enda ord af engelska språket. Så
stod det till med uppfostringsväsendet i skolorna i Sverige
på den tiden, att, ehuru jag där hade studerat fyra
särskilda språk utom modersmålet, engelskan, det vigtigaste af
alla, hade blifvit helt och hållet försummadt.

De första veckorna i Boston förflöto emellertid, utan
att något anmärkningsvärdt inträffade, förutom att min
frossa tilltog allt mer och mer, under det samtidigt min
kassa i samma proportion förminskades. Men min vän hade
mera penningar än jag, och så länge han hade en dollar
qvar, delade han broderligt hälften med mig. Jag kan
icke underlåta att här omnämna ett sorglustigt reseäfventyr,
som jag under denna tid upplefde, öfvertygad att många
främlingar, obekanta med språket, hafva upplefvat liknande.

I Gröteborg hade vi gjort bekantskap med en begåfvad
ung man från Vexiö vid namn Janne Tenggren, som
äfvenledes hade tjänat en kortare tid i armén. Då vi
sammanträffade med honom, hade han redan köpt biljett å ett
segelfartyg bestämdt för New-York, så att vi icke kunde
få göra sjöresan tillsammans. Men vi hade öfverenskommit 
att uppsöka hvarandra och kampera tillsammans,
så snart vi kommit öfver till Amerika. Vi afseglade från
Sverige ungefär samtidigt med honom, och enligt vårt aftal
skulle en af oss, om vårt fartyg anlände först, resa till
New-York för att möta honom vid hans ankomst, hvaremot
han, i händelse han framkommo först, skulle komma till
Boston för att träffa oss.

Då vi vistats i Boston en vecka, fingo vi höra att
det fartyg, hvarmed han reste, anländt, hvarför jag
genast afreste till New-York för att uppfylla vårt löfte.
Tyvärr hade han dock redan afrest vesterut, då jag
anlände, så att jag samma dag tog biljett tillbaka till Boston.
Resan skulle göras med ångbåt till Fall River och
därifrån med järnväg till Boston. Vi lemnade New-York på
qvällen. Jag hade plats å däck och vid tiotiden på
aftonen insomnade jag på några där placerade trälårar. Vid
ett-tiden uppvaknade jag, såg ångaren lägga till, och i
den tron, att vi voro vid Fall River, rusade jag i land
och följde folkhopen in i staden, såsom jag förmodade till
järnvägsstationen. Jag såg likväl icke till någon station,

och återvände därför till hamnen, men endast för att finna
att ångaren just nyss hade gått och att alla lefvande
varelser, på kajen utom jag själf hade dunstat bort likt
dimfigurer.

Där stod jag nu midt i natten utan penningar,
knappt i stånd att tala ett enda ord engelska och utan att
veta hvar jag var. Uttröttad och förtviflad lade jag mig
slutligen på en varulår, som stod på trottoaren, och
insomnade där. Omkring kl. fem på morgonen uppväcktes jag
af en stor, tjock poliskonstapel, som stötte mig i sidan med
en grof påk. Denne hedervärde ordningens upprätthållare
tog mig antagligen för en kringstrykande tiggare eller en
idiot, och då han icke kunde erhålla någon tillfredsställande
förklaring af mig på något för honom bekant tungomål, tog
han mig med sig till en liten tysk skobutik i förhoppning
att där finna gåtan löst.

Lyckligtvis var jag nog hemma i tyska språkets
talande för att kunna göra reda för mina omständigheter,
och jag fick snart veta att jag hade lemnat ångaren flera
timmar för tidigt och att den plats, hvarest jag nu befann
mig, hette New London samt att en annan ångare skulle
anlända vid samma tid följande natt, hvarföre jag endast
hade att invänta dess ankomst, gå om bord därå och så
på samma biljett framkomma till Boston.

Jag tillbragte dagen med att bese staden och prata tyska
med min vän skomakaren, i hvars sällskap jag omkring kl.
åtta på qvällen begaf mig ut för att invänta Bostonångarens
ankomst. Som detta var min frossdag, hade jag starka
frossbrytningar med feberanfall, så att jag slutligen nödgades
lägga mig till hvila på samma varulår som förut, där jag
föll i sömn. Efter en stund väcktes jag af bullret af en
anländande ångare, skyndade om bord i sällskap med några

andra passagerare och skattade mig själf öfverlycklig i den
tanken, att jag med all säkerhet skulle vara i Boston
följande morgon. Jag hade gjort mig förtrogen med
omgifningarne kring hamnen under den långa sysslolösa dagen,
och då ångaren satte sig i gång, märkte jag att den gick
till New-York i stället för till Boston och förstod alltså att
det var den föregående dagens uppåtgående ångare, som
nu återvände från Fall River. Jag hade inga penningar
att betala min biljett till New-York, kunde icke låna eller
tigga några och kröp därföre ned i ett hål i ångarens för,
hvarest sjömännen förvarade tackel och tåg. Där insomnade 
jag snart och undgick lyckligt den persons uppmärksamhet, 
som upptog biljetterna och som icke kunde misstänka 
att finna några passagerare på en dylik plats. Qvällen
därpå gick jag ånyo ombord och framkom utan vidare
äfventyr till Boston.

Vi stannade i Boston några veckor, hvarunder en god
del af den lilla penningsumma vi ännu hade qvar åtgick
till medicin, utan att dock min frossa ville gifva vika. Vi
hade ingen bestämdt uppgjord plan, visste icke hvad vi
skulle företaga oss, och då vi aldrig hade utfört något slags
grofarbete, började det verkligen se allvarsamt ut i
synnerhet för mig.

Men då, liksom nu, stod månge unge mäns hopp
till den stora Vestern, som på den tiden var
jämförelsevis okänd till och med i Boston. Mot slutet af juli
begåfvo vi oss därföre till Buffalo; längre vesterut kunde
vår reskassa icke föra oss. Vi påträffade där ett billigt
boardinghus (logis), som hölls af en norrman vid namn
Larson, hvilken lät oss bo hos sig och försökte skaffa oss
arbete. Som vi dock icke hade lärt något yrke och voro
ovana vid kroppsarbete, funno vi det snart omöjligt att

erhålla anställning i staden, hvarföre vi lemnade våra saker
hos Larson och begåfvo oss till fots ut till en plats på
landet kallad Hamburg, tio mil från Buffalo, hvarest vi
hört att tvänne af våra reskamrater på Ambrosius hade
erhållit arbete. På vägen till Hamburg framkommo vi i
skymningen till ett litet hus vid sidan af vägen, hvarest
vi beslöto att söka få nattqvarter och litet föda. Jag var
då så uttröttad, att min vän måste leda mig fram till
byggnaden. Vi funno där en svensk familj, som just hade satt
sig ned till en riklig qvällsmåltid. Vi omtalade för dem
vår belägenhet, men blefvo i barsk ton tillsagda att packa
oss af. I Sverige, sade de, hade de haft nog af herremän
och ville icke hafva något att göra med dem här.

Med beklämda hjärtan aflägsnade vi oss och drogo oss
tillbaka till en ensamstående lada, som till en del var fylld
med hö. <i>Där</i> fanns ingen som afvisade oss, hvarföre vi togo
huset i besittning och gjorde det till vårt tillfälliga hem.
Det är med glädje jag säger att under ett långt lif,
hvarunder jag sammanträffat med allt slags folk från de råaste
barbarer upp till nationers styresmän, dessa människor af
mitt eget folk varit de enda, som nästan kommit mig att
förlora tron på människonaturens ädlare egenskaper. Jag
finner likväl en ursäkt för deras beteende i den
omständigheten, att de antagligen i fäderneslandet, som de lemnat
året förut, blifvit illa behandlade och förbittrade på grund
af den dåraktiga klass-skilnad, som då rådde därstädes. De
hade påtagligen tillhört den klass af torpare, som
behandlades nästan lika uselt som slafvar.

Dagen därpå funno vi våra båda reskamrater, en mil
från ladan, arbetande hos en farmare för 15 dollars i
månaden, som då ansågs för en stor lön. De voro äldre
män och vana vid hårdt arbete, så att deras ställning var

jämförelsevis god. De mottogo oss vänligt och skaffade
Eustrom arbete hos samma farmare, under det jag, som
ännu led af frossan, icke var i stånd att arbeta utan måste
återvända till mitt slott i ängen, höladan. Där
qvarstannade jag omkring en vecka lefvande af bär, som jag
plockade i de närgränsande skogarne, och en bit bröd med
smör, som Eustrom bragte mig hvarje afton, då han med
såriga händer och värkande rygg besökte mig för att trösta
mig och hjälpa mig bygga bättre slott för framtiden.

Slutligen höllo vi fyra en rådplägning, och det
öfverenskoms att jag skulle sändas tillbaka till Buffalo i
sällskap med en farmare, som skulle resa dit dagen därpå.
En af männen, Abraham Sandberg, gaf mig vid afskedet
en silfverdollar med uppmaning att gifva den till någon,
som vore i större behof däraf än jag, så snart jag blefve
i stånd därtill. Jag har aldrig sedan råkat Abraham, men
det uppdrag han gaf mig har jag betraktat som en helig
pligt att fylla, och för den händelse dessa rader skulle
komma under hans ögon, vill jag låta honom veta att min
skuld har blifvit återbetald mer än en gång.

Då jag anlände till mitt gamla boardinghus i Buffalo,
sade värden att han ville sända mig till ett sjukhus, hvarest
jag kunde erhålla lämplig behandling och skötsel. Jag
packade ihop mina nödvändigaste underkläder i ett litet
knyte, och om en timme infann sig en åkare, jag lyftes
upp i en kärra, och af bar det genom de smutsiga gatorna
till en utkant af staden, hvarest jag blef vederbörligen
aflevererad vid en stor byggnad, som jag antog vara
sjukhuset. Det var nära qvällen och jag infördes jämte ett
hundratal andra i ett stort matrum samt erhöll qvällsvard
bestående af majsgröt och sirapsvatten, hvarefter jag drog
mig tillbaka till en bädd i ett stort rum, där många andra
hade sina sofplatser. Jag led mycket af febern och kände
mig för första gången i mitt lif rätt ensam och öfvergifven.
Den uttröttade naturen tog slutligen ut sin rätt och jag
sof godt, tills det skarpa ljudet af en ringklocka väckte
mig på morgonen.

Så snart jag hunnit kläda mig, gick jag ut på gården,
eller gräsplanen bakom byggnaden. På ena sidan därom
var ett högt plankstaket, bakom hvilket jag hörde några
egendomliga ljud. Jag fann snart ett hål på staketet,
och tittande genom detsamma fick jag se en annan
gräsplan, på hvilken syntes en hel hop folk. De sågo
besynnerliga ut och jag hade aldrig förut sett några sådana
människor. Somliga gungade, andra dansade, andra åter
skreko och tjöto, sjungande ocn gråtande i alla tänkbara
tonarter och uppförande sig på det mest oförklarliga
sätt. Jag stod där och undrade och undrade, men slutligen
gick ett ljus upp för mig och jag insåg att det måste vara
ett dårhus. Det var också verkligen, som jag sedermera
erfor, häradets fattighus, hvarest en afdelning var afsedd
för dårar och den andra för utfattige lika mig. Har det
verkligen gått så långt? frågade jag mig; är detta målet
för all min äregirighet och alla mina förhoppningar? Gående
tillbaka till det rum, hvarest jag sofvit, tog jag i hemlighet
mitt lilla klädesbylte, smög mig genom en sidodörr ut på
en bakgård, fann där en öppen port och var snart ute på
gatan. Uppbjudande alla de krafter jag ännu hade i
behåll, gaf jag mig till att springa såsom vore jag förföljd
af alla fattigdomens och vansinnets plågoandar och stannade
icke, förrän jag befann mig i närheten af det gamla
boardinghuset, där jag åter tog in, utmattad och förtviflad. Jag
kunde hafva dödat värden för det bedrägeri han begått
mot mig, hade jag blott haft förmåga därtill. Ett godt

resultat hade likväl min bedröfliga erfarenhet den dagen.
Den själsskakning, hvaraf jag greps vid upptäckten af hvarest
jag befann mig, botade fullkomligt min frossa.

Dagen därpå återvände min vän från Hamburg, hvarest
han icke längre kunde finna användning till följd af sina
söndersargade händer och sitt helsotillstånd i öfrigt. Vi slogo
våra kloka hufvuden tillsammans och kommo öfverens om
att vi åtminstone för det närvarande hade haft nog af
Vestern. Som vi hade i öfverflöd goda kläder, sängkläder,
pistoler och andra småsaker, sålde vi till värden allt hvad
vi kunde undvara och fingo därför tillräckligt med penningar
för att kunna återvända till Boston.

Under vår vistelse i Buffalo var vår berömda
landsmaninna Jenny Lind där och gaf en konsert. Vi stodo
på gatan utanför teatern och sågo folkmassorna gå in, men
detta var också allt hvad våra tillgångar medgåfvo, och
vi fingo aldrig höra henne sjunga. Vår värd uppmanade
oss att besöka henne och bedja om hjälp, hvilket vi
afböjde; det stolta kadettmodet förbjöd oss nämligen att
tigga. Vid denna tid voro svenskarne så litet kända i
Amerika, men däremot Jenny Lind så vidt ryktbar, att
amerikanerna icke visste något bättre namn för de svenske
emigranterna än "Jenny Lind men", och jag hade ofta den
benämningen tillämpad på mig.

Vi togo biljett till Albany och begåfvo oss tillbaka
till Östern. Det var nu i augusti månad. Jag kommer
ihåg huru vi åkte hela natten i en fullpackad andraklassvagn, 
lyssnande till våra medpassagerares bullersamma skämt,
hvaraf vi dock förstodo föga, ty ända dittills hade vi
uteslutande vistats bland våra egna landsmän och endast lärt
oss några få engelska ord; ett stort misstag, som många
tusen ha begått sedan dess och ännu begå.

Då vi framkommit till Albany, satte vi oss ned vid
en gammal stenmur nära järnvägsstationen för att ånyo
hålla en öfverläggning. Ödet hade varit emot oss, då vi
varit tillsammans och kanske för mycket litat på hvarandra,
hvarföre vi beslöto att skiljas för en tid och att försöka
vår lycka hvar och en på sitt håll; om då en af oss finge
framgång, blefve han naturligtvis snart istånd att bereda
plats för den andre. Vi beslöto att afgöra saken genom
att draga tvänne strån, af hvilka det långa skulle betyda
New-York och det korta Boston. Min lott föll på New-York. 
Sedan vi köpt våra biljetter, återstod en dollar, som
vi delade, hvarpå vi samma afton afreste, hvar och en åt
sitt håll.

Vår värd i Buffalo hade gifvit mig adress till ett
sjömanshem i New-York, i hörnet af Ann- och Rector-gatorna, 
hvilket också hölls af en norrman vid namn
Larson. Då jag lemnade Hudsonflodbåten tidigt följande
morgon, utbetalade jag mina femtio cents till en åkare,
som förde mig till det nämda boardinghuset. Jag fann
i Larson en vänlig, välvillig man, omtalade för honom
min belägenhet alldeles sådan den var och bad honom
mottaga mig och skaffa mig arbete, då jag ville betala
honom för min board. Han gjorde så och under en
vecka intog jag mina måltider vid det gemensamma bordet
och han gjorde sitt bästa för att skaffa mig något att göra.
Då jag tillfrågades hvad jag kunde göra, nödgades jag
svara: "intet", men sade därjämte att jag vore villig att
lära mig hvad som hälst och uträtta hvad som hälst, till
och med om det gällde att sopa gatorna. Men till följd
af min långvariga sjukdom var jag så svag och utmattad,
att ingen ansåg mig ega styrka nog att förtjäna mitt bröd.
Hvad något lättare eller intellektuelt arbete angår, så var

det omöjligt att tänka därpå, förrän jag lärt mig engelska
språket. Slutligen tog mig Larson en dag med sig på sitt
vanliga morgonbesök å skeppsredarekontoren. Jag erinrar
mig att en norsk kapten, som skulle segla till Rio Janeiro,
var grym nog att yttra, så att jag kunde höra det, att
han ingalunda ämnade föra några halfdöda lik med sig ut
till sjös.

Efter två veckors fruktlösa ansträngningar att skaffa
mig plats ansåg sig min värd icke kunna behålla mig
längre, alldenstund hans rum och bord voro fulla af
betalande kunder, men medgaf att jag finge begagna vinden
till sofrum utan betalning, hvaremot jag fick skaffa mig
min föda hvar och hur jag kunde, hvilket jag också gjorde
under närmare tvänne veckor. Som jag var konvalescent,
hade jag en strykande aptit, och jag fick i sanning erfara
hvad det vill säga, att skaffa sig sin föda utan att ha något
att köpa för. Af de få klädespersedlar, jag medfört från
Buffalo, måste det ena plagget efter det andra offras för
bröd. Då inga andra utvägar återstodo, nödgades jag gå
till köksdörrarne och berätta min förtviflade och olyckliga
belägenhet medelst tecken, och mer än en godhjärtad köksa
gaf mig ett grundligt mål. Tramps! Vi tala i vår tid om
tramps<footnote>Med ordet tramp menas en arbetssökande tiggare eller lösdrifvare.</footnote> och det har blifvit en vana att på allehanda sätt
misskreditera fattige arbetssökande under detta namn. Och
det finns utan tvifvel många, som göra skäl därför, men jag
vet att det finnes tramps, som äro utan skuld till sin
sorgliga belägenhet och som förtjäna uppmuntran, vänligt
bemötande och bistånd, ty jag har själf varit en sådan och
det utan något fel eller någon försummelse å min sida.
Jag har aldrig kunnat fördraga att höra unga och oerfarna

människor begagna uttrycket tramps så tanklöst och i så
vidsträckt betydelse. Redan för länge sedan beslöt jag att
aldrig någon tramp skulle lemna min köksdörr utan sådan
hjälp, som mina tillgångar medgåfvo att lemna. Det är
bättre att gifva till tusen, som icke förtjäna det, än att
låta en enda stackars oskyldig, lik mig och många andra,
få lida.

Min gode värd fann slutligen liksom hans namne i
Buffalo en utväg att få mig från sitt hus. Han skaffade
mig plats som jungman på barkskeppet "Catherine", ett
kustsegelfartyg bestämdt för Charleston i Syd-Carolina, men
han sade till mig att jag skulle medfölja som skeppsgosse.
Min hyra skulle utgöra 5 dollars i månaden, hvaraf han i
förskott uttog för en och en half månad, hvarigenom min
skuld till honom blef betald och jag dessutom kunde köpa
mig en sjömansdrägt.

Jag skuffades nu ombord en qväll, hvarpå skeppet
lyfte ankar. Vi bogserades genast ut på öppna sjön och
styrde kurs söderut. Jag blef strax mycket sjösjuk, ty jag
hade alltid varit en klen seglare, och hade valet stått mig
fritt, så hade sjömansyrket blifvit det sista jag valt.

Dagen därpå råkade vi ut för en storm. Jag befann 
mig på däcket bland sjömännen, och kaptenen stod
på skansen. Vi kryssade mot vinden och voro just i
begrepp att göra en vändning, då kaptenen ropade till mig
att lösgöra några rep. Som jag ännu förstod helt
obetydligt engelska, icke var sjöman och därför ej kände namnet
på ett enda tåg, försökte jag med det ena repet efter det
andra utan att träffa det rätta. Kaptenen stod uppe på
skansen och svor af alla krafter på engelska. Seende att
jag icke förstod honom, öfverraskade han mig helt plötsligt

med att i vred ton på god svenska ropa tågets namn med
detta af en ed åtföljda tillägg; "förstår du mig nu, din
förstockade träskalle"; Vändande mig mot honom med
mössan i handen svarade jag: "nej, kapten, jag känner icke
ens på svenska namnet på ett enda tåg". "Och du har dock",
genmälde han, "varit sjöman i två år; hvilken drummel är
du icke". Jag svarade: "Ni har blifvit missledd kapten,
jag har aldrig varit sjöman och kommer aldrig att passa
för sjömansyrket. Man sade mig att jag skulle blifva
skeppsgosse, och jag är villig och hågad att göra allt hvad Ni
ålägger mig, som icke öfverstiger min förmåga". Kaptenen,
hvars namn var Wilson, en amerikaniserad svensk och,
oaktadt sin något grofva yta, i grunden en af de ädlaste män,
som någonsin fört ett skepp, såg med ens huru saken
förhöll sig, att boardinghusegaren hade bedragit både honom
och mig utan min vetskap eller förvållande, och från den
stunden blef han min vän och välgörare.

Sedermera kom jag underfund med att af hela besättningen, 
som utgjordes af tjugosex man, nio tiondedelar voro
skandinaver, ehuru engelska språket alltid talades ombord.
Kapten Wilson tillsade mig att infinna mig i hans hytt,
så snart manövern var utförd. Där frågade han mig
angående mina omständigheter, och jag berättade honom mitt
lifs korta historia, som till den grad uppväckte hans
sympati, att han till och med bad om ursäkt för sin grofhet,
gaf mig en sofplats i sin egen hytt, tillsade officerarne att
ingen utom han själf hade något att befalla öfver mig och
behandlade mig i alla hänseenden med den mest utsökta
vänlighet och grannlagenhet.

Jag ålades därefter aldrig att utföra något
sjömansarbete, men fick taga vård om hytten, hjälpa stewarden

med uppassningen vid bordet och officerarne med deras
räkenskaper samt använde min lediga tid till att läsa och
samtala med kaptenen och hans båda styrmän, af hvilka
den ene var dansk och den andre irländare, båda två
präktiga karlar. Förste styrmannen höll på att förbereda
andre styrmannen för kaptensexamen, och som jag vid
artilleriskolan nyligen hade genomgått en kurs i matematik,
var jag i stånd att hjälpa dem i deras studier.

På bordet i hytten låg en stor engelsk bibel, framför
hvilken jag tillbragte många lyckliga timmar och hvari jag
lärde mig engelska språket, i det jag brukade uppsöka sådana
kapitel i Nya Testamentet, som jag på modersmålet kunde
nästan utantill och sålunda förstod utan lexicon eller tolk.
Efter mitt första samtal med kaptenen talade jag icke ett enda
svenskt ord mera, medan jag befann mig ombord, och lärde
sålunda engelska språket på mindre än tre månader så
fullständigt, att jag, så vidt jag själf kunde bedöma, vid min
återkomst till Boston följande december månad kunde läsa
och tala detsamma, som om det varit mitt modersmål.

Jag gjorde två resor från New-York och tillbaka till
Charleston med skeppet "Catherine". Det var vid
skeppsvarfvet i Charleston jag första gången såg det amerikanska
negerslafveriet i dess mest förhatliga form. Hopar af negrer
sprungo utefter kajen, dragande i långa rep, medelst hvilka
fartygen lastades och lossades. Hvarje negerhop bevakades
af en rå pådrifvare, ridande på en mulåsna och svängande
i handen en piska af oxhud, hvarmed han grundligt
bearbetade de nästan nakna slafvarnes ryggar. Under
nätterna instängdes de i skjul, som för detta ändamål voro
uppförda i närheten af varfvet. De behandlades
uppenbarligen i alla hänseenden likt boskap eller andra djur.

Där var det jag först blef republikan<footnote>Förenta Staternas medborgare äro delade i två politiska
hufvud-partier, demokrater och republikaner, af hvilka vid denna tid de förra
voro anhängare af negerslafveriet, under det de senare kämpade för det
sammas upphäfvande.</footnote>, emedan jag lärde
mig afsky slafveriet.

Efter vår andra återresa till New-York erhöll kapten
Wilson befälet öfver ett af de finaste skepp, som på den
tiden förde passagerare till Kalifornien. Det var just under
guldfeberns hetaste dagar, och kaptenen erbjöd sig vänligen
att taga mig med sig dit och låta mig stanna där, i fall
jag så funne för godt, ett anbud som tusental skulle med
glädje ha antagit. Men jag blef aldrig smittad af
guldfebern, och som jag hade afsmak för sjön, bjöd jag
kaptenen farväl och såg honom sedan aldrig mera. Ehuru min
lön skulle ha utgjort endast fem dollars i månaden, betalade
han mig frikostigt åtta, hvarigenom jag fick tillräckligt med
penningar för att kunna återvända till Boston, hvarifrån
jag erhållit bref från vännen Eustrom, som uppmanade mig
att komma dit.

Jag anlände till Boston omkring midten af december,
och då jag återkom till det gamla boardinghuset, kunde
jag så bra samtala på engelska, att gästerna därstädes
svårligen kunde föreställa sig att det var samma person,
som nyss förut knappast känt ett engelskt ord. Eustrom
hade hos en herr Strömberg funnit en god plats och
fått lära ett yrke, nämligen att polera trä. Han hade
där förvärfvat sig många vänner och lefde med fyra
dollars i veckan ett lyckligt och förnöjdt lif. Med sträng
hushållning räckte hans lön till föda, husrum och kläder.
Det råkade att vara en otjänlig tid på året, då jag anlände
till Boston, alldenstund vid vinterns annalkande många,

som hade haft arbete, blefvo afskedade. Herr Strömberg
hade en god vän i New Hampshire, en gammal svensk
sjöman vid namn Anderson, som hade slagit sig till ro som
farmare. Denne lofvade att mottaga mig som sällskap och
till att uträtta sådana sysslor jag kunde, tills bättre
tillfällen kunde yppa sig mot våren.

Inom få dagar afreste jag därför med tåget till Contoocook,
hvarest Anderson mötte mig med häst och släda och förde mig
till sitt gästfria hem, som låg en mil eller två från byn.
Denne Anderson var en märklig man. Ehuru fullkomligt
obildad förstod han att bättre bedöma människonaturen och
praktiska förhållanden i lifvet än någon annan man jag råkat. Han
fattade tycke för mig och sade att han vore nöjd, om jag
under qvällarne ville sitta och tala för honom om Sverige
och berätta honom hvad jag hade lärt i skolan; jag
behöfde icke göra annat arbete än sådant, som jag hade
lust för. Stackars Anderson! Han hade ett fel nämligen
kärlek till brännvin, som då kunde fås i New England
för sexton cents gallonen. Han tog hem däraf tunnvis
och försmådde alldeles bruk af vatten, så länge något fanns
qvar i tunnan.

Dagen efter min ankomst frågade han mig, om jag
hade lust att gå med honom ut i skogen och hjälpa honom
att hugga ett par timmerstockar, hvilka skulle föras till
sågen. Naturligtvis var jag villig och vi togo hvardera
en yxa och begåfvo oss af. Det var en förskräckligt kall
dag och jag var tunnt klädd och hade inga vantar. Anderson
tog i tu med att fälla ett träd, medan jag började bearbeta
ett annat, som redan var nedfäldt. Det var första gången
jag på allvar svängde en yxa, och jag hade icke länge
hållit på därmed, förrän jag märkte att jag började frysa
om händerna. Men jag beslöt att icke sluta, förrän jag

hade huggit stocken färdig. Som jag höll i yxskaftet
mycket hårdt, hindrades blodomloppet i mina fingrar, och då
jag ändtligen slutade och lade från mig yxan, kunde jag
icke röra mina fingrar, ty åtta af dem voro stelfrusna.
Anderson skyndade genast till min hjälp, tog af sin mössa
och fyllde den med snö samt satte båda mina händer däri,
hvarpå han fattade min arm och sprang mot hemmet. Allt
som kunde göras försöktes af bydoktorn, men icke förty
började inom några dagar naglar och kött att falla af, och
tvänne läkare beslöto att amputera alla fingrar å min högra
hand. Lyckligtvis samtyckte jag icke därtill, utan sade
dem att jag hellre ville dö af kallbrand och att jag icke
kunde lefva utan mina händer, alldenstund jag helt och
hållet berodde af dem för min framtida utkomst.

Strax därefter anlände från Boston min vän Eustrom, som
blifvit underrättad om min olycka. Han hade med sig ett
gammalt irländskt fruntimmer, som var ett slags doktor och
sade att hon kunde rädda mina händer genom användande
af ett mycket enkelt plåster, som hon genast tillagade.
Men jag tvangs till overksamhet under mera än tre
månader, hvarunder jag befann mig i ett fullkomligt hjälplöst
tillstånd, så att jag måste tvättas, klädas och matas som ett
barn. Men för mig har alltid det gamla ordspråket
besannats, att "när nöden är störst, kommer hjälpen först".
Det fanns män och qvinnor i mitt tillfälliga hem, som villigt
utförde alla dessa sysslor; Gud välsigne dem därför. I
slutet af mars tillsade mig herr Anderson, som alltid hade
bemött mig med den största vänlighet, helt oförmodadt, att
jag nu vore i stånd att arbeta igen och att jag kunde söka
plats hos någon närboende farmare, emedan han icke vidare
kunde använda mig.

Vår närmaste granne var en originel yankee vid namn
Daniel Dustin. Han var mycket rik, beläst, frisinnad,
omutligt hederlig och redbar, men så snål att han till och med
förnekade sin egen familj tillräcklig föda och andra
förnödenheter, endast för att hopskrapa mera rikedom, och hans
hustru var ännu värre än han själf. Denne man samtyckte
att taga mig i sin tjänst endast för födan, tills såningstiden
begynte, då han ville betala mig fem dollars i månaden.
Jag mottog med glädje detta anbud. Han tog mig genast
med sig ut i skogen för att hugga sommarbränsle, under
det han själf hemsläpade detsamma. De nyvuxna och svaga
musklerna och naglarne på mina fingrar gjorde
vedhuggningsarbetet särdeles plågsamt, och jag kunde känna hvarje
hugg af yxan genom hela min kropp. Aldrig har en man
arbetat så hårdt för mig, under den tid jag själf användt
arbetare mot hög aflöning, som jag där arbetade för min
föda, hvilken hufvudsakligen bestod af potates och majsbröd.
Då såningstiden kom, fick jag fem dollars i månaden och
hade att vara uppe kl. 5 för att uträtta morgonsysslorna
och därefter arbeta ute på fältet från kl. 7 tills det blef
mörkt.

I början af juni kom bref från mina föräldrar,
hvari omtalades att min fader och broder skulle afsegla till
New-York omedelbart efter det brefvet skrefs, och de
anhöllo att jag skulle möta dem där och resa med dem vesterut.
Jag hade aldrig skrifvit några klagobref till mina föräldrar,
men jag hade dock ej heller rådt dem att komma till
Amerika; de hade blifvit rådda därtill af några af mina
reskamrater på Ambrosius, hvilka hade begifvit sig till Illinois
och voro högeligen tillfredsställda med utsigterna därstädes.
M:r Dustin betalade mig hvad mig tillkom och jag begaf
mig ånyo till Boston. Min faders resa hade blifvit

uppskjuten och jag fick vänta på honom öfver en månad, under
hvilken tid jag insjuknade och skulle ha fått fara illa, hade
icke min vän Eustrom varit, som nu kände sig rik med en
lön af sex dollars i veckan. Ett par år senare blef han
kompanjon med sin principal, herr Strömberg.

*
</chapter>
<chapter name="Tredje kapitlet: Min fader och broder anlända — Vi resa till Illinois och erhålla arbete vid en järnväg nära Moline — Frossan — Doktor Ober — Religiösa intryck — Min mor, syster och hennes man anlända — Ett brinnande järnvägståg — Vi begifva oss till Minnesota — Våra första erfarenheter som vedhuggare och nybyggare">

<img></img>

<h2>Tredje kapitlet.</h2>

<sp>Innehåll:</sp> Min fader och broder anlända. — Vi resa till Illinois
och erhålla arbete vid en järnväg nära Moline. — Frossan. — Doktor
Ober. — Religiösa intryck. — Min mor, syster och hennes man anlända.
— Ett brinnande järnvägståg. — Vi begifva oss till Minnesota. — Våra
första erfarenheter som vedhuggare och nybyggare.
<img></img>
<img l></img>

Ändtligen anlände min fader och broder, och jag begaf
mig ånyo vesterut i sällskap med dem och deras
följeslagare. Färden gick på järnväg till Buffalo och tvärs öfver
sjön till Toledo, därefter åter på järnväg till Chicago.
Sommaren 1852 fanns ingen järnväg vester om Chicago,
hvarföre vårt sällskap måste taga plats på en kanalbåt, som
drogs af hästar och förde oss till La Salle, hvarifrån vi
hyrde skjuts af farmare till Andover och Galesburg. Landet
rundt omkring dessa platser var då ännu stadt i början af
sin utveckling; där funnos inga penningar i omlopp, ingen
afsättning för farmarnes produkter och emigranterna ledo
ganska betydligt af feber och andra klimatsjukdomar.

Min broder, som ännu icke fyllt sexton år, erhöll snart
varaktig anställning hos en amerikansk farmare, under det
min fader och jag förrättade hvarjehanda arbeten såsom
stängning, stackning af säd o. s. v. Den enda betalning,
som gafs för arbetet, var en anvisning på en handelsbod.
Jag erinrar mig hvilken uppsjö på lifsförnödenheter fanns i
denna trakt. Där behöfde ingen lida af brist på föda. En
farmare nära Galesburg, hos hvilken vi arbetade en vecka,
hade så mycket höns, kycklingar och ägg, att då folk kom
ut från staden för att köpa ägg, de tillsades att betala tio
cents och därefter gå ut i buskarne, där hönsen hade sina
nästen, och fylla sina korgar med nyvärpta ägg, hur stor
än korgen var. Kött och fläsk hade knappt något värde,
och hvem som ville kunde den hösten få skörda majsfälten
mot att lemna ägaren halfva afkastningen.

Det var starka religiösa skiljaktigheter bland svenskarne
i Galesburg på den tiden, och de hade redan byggt en
metodistisk och en luthersk kyrka, ehuru där ännu funnos
blott helt få familjer. Jag ihågkommer att jag en söndag
bevistade gudstjänsten i en metodistkyrka, hvarest jag hörde
en vältalig predikant, som till ämne hade: "den breda och
den smala vägen". Han afmålade båda i glödande färger
och gaf kläm åt sin framställning medelst följande ord,
uttalade på bred småländska: "mine käre bröder, jag har nu
visat Er de två vägarne, och Ni må välja hvilken Ni vill,
dä gör mej däsamma".

Min fader hade icke medtagit mera penningar än som
var nödvändigt för resan, ehuru han hade tillgångar i
Sverige. Han hade nämligen visligen beslutit att använda
åtminstone ett år till att bese landet för att lära känna dess
seder och bruk och jordbruksmetoder. Han var vid den
tiden en kraftig man af omkring femtio års ålder. För att
erhålla stadigvarande anställning hyrde han och jag jämte
några få andra af vårt sällskap skjuts i Galesburg och
begåfvo oss till Rock River, nära Moline, hvarest Chicago och

Rock Island järnvägsbolaget höll på att bygga en bro. Vi
erhöllo allesammans arbete med hacka och spade.
Arbetslönen var från 75 cents till en dollar om dagen. Jag
erhöll endast 75 cents, hvaraf jag hade att betala min
inackordering, som på den tiden var mycket billig, nämligen
en och en half dollar i veckan. En svensk vid namn
Hoffman höll boardinghus för 34 af oss, och vi skulle alla ha
mått väl, hade det icke varit för frossan. Ingen kunde
stanna där många dagar utan att få fross-skakningar; min
fader och jag hade båda fått dem den andra dagen af vår
vistelse på platsen. Det var ett så kalladt "shanty"
(brädskjul) hvari vi bodde. Undre våningen begagnades till
matrum och kök, i den öfre sofvo vi på golfvet. Ödet hade
så fogat det, att sjutton af oss hade frossanfall ena dagen
och sjutton den andra. Hoffman och hans hustru hade också
lyckligtvis anfallen hvar sin dag, så att det alltid fanns någon
till hands att sköta om matlagningen. Det må låta otroligt
men är likväl fullkomligt sannt, att då de sjutton friska sutto
vid middagsbordet i nedre våningen, deras skakningar, som
lågo i öfre afdelningen, stundom försatte hela huset i
darrning, så att vi kunde höra tallrikarne skramla på bordet.

Under de dagar jag var frisk stod jag nere i Rock River
från kl. 7 på morgonen till 7 på qvällen, kastande våt sand
med en skofvel till en plats ofvanför mig, hvarifrån den
åter kastades till en högre plats och därifrån till fasta landet.
Det obehagligaste i hela saken var att en fjärdedel af hvarje
skofvelkast föll tillbaka ned på arbetarens hufvud.

Efter ett par veckors arbete kom bolagets aflöningsman,
och jag upptäckte då, sedan min inackordering var betald och
aflöningen för mina frysdagar afdragits, att jag icke kunde
förtjäna mera än femton cents netto i veckan på att bygga
järnvägsbroar. Som jag vid denna tid var nästan halfdöd

till följd af öfveransträngning och sjukdom, beslöto vi att
söka oss ett mera lämpligt arbete och om möjligt ett bättre
klimat. Tillfälle yppade sig att med en farmare vid namn
Peterson få åka till en plats nära Moline, hvarest min fader
skötte om mig. Då han icke var upptagen därmed, högg
han famnved af på rot stående, torkade träd. Jag försökte
ibland att hjälpa honom med detta hårda arbete, men fann
snart mina krafter allt för svaga därtill.

Bland de svenskar, som den tiden bodde i Moline, var
en skräddare Johnson, en god, välvillig man, hvilken jämte
sin maka alltid var redo att hjälpa sina nödställda landsmän
och skaffa arbete åt sådana, som voro i behof däraf. Till
honom gick jag en dag att bedja om råd eller hjälp, såsom
många hade gjort före mig. Jag var så svag och febersjuk,
att jag måste hjälpas in i huset, men de mottogo mig som
om jag varit deras egen son, och sedan jag hvilat mig litet,
tog Johnson mig med sig till en läkare vid namn Ober,
som noggrannt undersökte både mitt andliga och kroppsliga
tillstånd och sade mig att sådant hårdt arbete, som jag nu
förrättade, skulle taga lifvet af mig, hvarföre jag måste
söka hvila och lämplig omvårdnad. Han var en af dessa
storsinta, ädla män, som man kan träffa i hvarje land, yrke
och lefnadsställning och som äro lätt igenkänliga, emedan
de ändå äro så få. Såsom jag redan förut nämnt, har jag
varit särdeles lycklig i att städse råka i sällskap med de
bästa människor af de olika folkklasser och folkslag, med
hvilka jag kommit i beröring och bland hvilka jag lefvat.
M:r Johnson och jag sutto just i doktorns mottagningsrum,
som var beläget straxt intill hans bostad, då han plötsligen
lemnade oss genom en dörr, som gick in till hans privata
bostad. Han återvände snart i sällskap med sin hustru,
ett fruntimmer, som med sina silfverlockar och sin moderligt

deltagande blick syntes mig skönare än en madonna. Efter
att endast hafva kastat en hastig blick på mig aflägsnade
sig doktorn ånyo med sin fru, och då han åter inträdde i
det rum, där vi befunno oss, erbjöd han sig att upptaga
mig i sin familj och om möjligt återställa mig till helsan
samt erbjöd mig att få begagna hans bibliotek och få
tillfälle att gå i skola, till gengäld hvarför jag hade att
förrätta småsysslor kring byggnaden och att taga vård om
hästarne.

Jag ditflyttade samma dag med mina få tillhörigheter, 
erhöll ett trefligt rum och en snygg bädd, god närande
föda och, hvilket var det bästa af allt, en god och vänlig
behandling, så att jag från första dagen jag vistades där
till den sista kände det som vore jag barn i huset. Doktor
Obers, som voro mycket religiösa människor, tillhörde
baptistkyrkan, ocn då jag nu stod under deras välgörande
inflytande och snart trädde i beröring med svenske
baptistpresten G. Palmquist och det lilla fåtal, som utgjorde kärnan
af den första svenska baptistkyrkan i Amerika, så tillhörde
jag före vårens ankomst deras krets och skulle sannolikt
ännu ha gjort så, hade icke omständigheter, hvaröfver jag
icke själf kunnat bestämma, fört mig till en annan
verkningskrets och en annan omgifning. Samma vinter besökte
pastor Wiberg från Stockholm Moline, hvarvid jag äfven
gjorde hans bekantskap.

Hela denna vinter var för mig en särdeles behaglig
tid. Om eftermiddagarne besökte jag den engelska skolan
och på qvällarne höll jag själf skola för unge män och
qvinnor, som jag undervisade i engelska språket. Doktor
Obers och hans hustrus vänskap förnekade sig aldrig, och
många år därefter var jag ånyo en välkommen gäst i deras
angenäma hem, då i La Crosse, Wisconsin, till hvilken

plats de flyttade från Moline. Båda slumra nu i ro under
den gröna torfvan, men deras många goda gerningar skola
lefva för alltid.

Bland gamle svenske nybyggare i Moline på den tiden
voro Friberg, Ackerberg, Bodelson m. fl.

Min fader tyckte mycket om den stora Vestern, och
sedan därföre genom brefvexling med min mor allting i
Sverige hade blifvit ordnadt för henne, min syster och hennes
man, beslöts att de den följande sommar skulle resa till
oss, hvarföre jag i maj månad ånyo begaf mig till Boston
för att möta dem och föra dem vesterut. Det fanns ännu
ingen järnväg till Moline, hvarföre jag reste med en ångare
till Galena och därifrån med diligens till Freeport,
hvarifrån jag kunde resa med järnväg till Chicago och därifrån
österut.

Det skepp, hvarmed min moder och hennes sällskap reste,
var tre månader på hafvet, hvarunder stor brist på lifsmedel
uppstod ombord. Slutligen anlände skeppet i juli månad,
och ett par dagar senare befann sig hela sällskapet,
bestående af omkring två hundra personer, på resa vesterut
med tåget med mig som deras frivillige tolk och vägvisare.
Allt gick bra, tills vi voro endast omkring hundra mil från
Chicago, då bagagevagnen, som gick främst i tåget, fattade
eld. För att framkomma till en station framrusade det
brinnande tåget med en hastighet af 60 mil i timmen, och
det var en fruktansvärd syn att se de af förskrämda
emigranter fullproppade vagnarne, de hväsande lågorna, som
likt ormar slingrade sig från vagn till vagn, sönderspringande 
fönsterrutor, skrikande människor, afdånade qvinnor,
som alla för skydd och hjälp blickade upp till mig, ännu
endast en tjugo års yngling. Så snart jag kunde, ställde
jag pålitlige män som vakter vid dörrarne för att hindra

folket att rusa ut och tränga ned hvarandra från
platformarne. Tåget uppnådde icke stationen, utan nödgades
stanna midt ute på öppna prärien, hvarest alla passagerarne
hjälptes ut ur vagnarne, utan att någon olyckshändelse
inträffade. Men om också ingen enda af passagerarne blef
skadad, så uppbrändes dock fullständigt allt deras resgods,
med undantag af hvad de hade med sig i vagnarne.
Emellertid kom ett annat tåg och förde oss fram till Chicago,
hvarest järnvägsbolaget genast erbjöd sig att ersätta alla
lidna förluster, så snart listor öfver den förlorade egendomen
hunnit upprättas och vederbörligen bestyrkas. Jag åtog mig
att utföra detta arbete utan bistånd af någon advokat eller
biträde och inkasserade sålunda nära 20,000 dollars för
gamla koffertar, spinnrockar, kopparkittlar o. s. v.

Som jag icke hade något för min enskilda del att förlora,
kunde jag naturligtvis icke heller få någon ersättning, och då
järnvägsbolaget icke ansåg det som sin skyldighet att betala
mig för mitt besvär, så föreslog en af emigranterna att de
skulle göra en insamling för att belöna mig för de
värdefulla tjänster jag gjort dem. En hatt sändes omkring för
att upptaga bidragen, och den storartade summan af två
dollars och sextio cents blef min lön, därför att jag varit
deras tolk under den långa resan och utan tvist eller
uppskof uppburit åt dem en så stor summa penningar. Ingen
advokat, konsul eller agent skulle hafva åtnöjt sig med
mindre än femhundra dollars i arvode, men jag kan
sanningsenligt säga att jag aldrig yttrade ett ord af klagan
utan af hjärtat förlät folket på grund af deras okunnighet
och sedermera under resan till Moline och Minnesota gjorde
många af dem andra tjänster. I vederbörlig tid anlände
vi till Moline, hvarest mina föräldrar snart därefter köpte

sig en liten egendom för de penningar min moder medfört
från Sverige.

Minnesota var då ett föga kändt territorium, men vi
hade likväl hört talas om dess vackra sjöar, skogar, prärier
och helsosamma klimat. Det fanns många af vårt sällskap,
som voro beslutna att för ett svenskt nybygge uppsöka en
plats, hvarest land kunde fås för billigt pris. Jag och
min svåger Willard befunno oss bland dem, och det
öfverenskoms att några af oss skulle resa till Minnesota och
utvälja en lämplig plats. Som jag var den ende af
sällskapet, hvilken kunde tala engelska, utsågs jag naturligtvis
till dess anförare. Min fader medföljde också jämte m:r
Willard och hans hustru. Vi togo däcksplats på en
Missisippiångare och anlände till S:t Paul i augusti.

Denna stad var då en obetydlig plats med endast
några hundra invånare. Vi träffade där Henry Russel,
Johan Tidlund och några andra svenska banbrytare. Jag
hade inga penningar och m:r Willard ej heller,
undantagandes en obetydlig summa, för hvilken han köpte några få
husgerådssaker, kokkärl och andra nödvändighetssaker. Vi
sökte därför genast anställning för honom, under det att
jag i sällskap med tre eller fyra andra begåfvo oss af för
att söka en lämplig plats att slå ned våra bopålar på.

Vi hade hört att det fanns ett antal svenskar vid
Chicago Lake och några nära Carver, men alla dessa hade
slagit sig ned på skogsland. Vi erforo äfven att nära Red
Wing i Goodhue County platser funnos med både skogs- och 
prärieland och godt vatten i öfverflöd. Sedan vi sett
oss omkring på flere håll, beslöto vi oss slutligen för det
nu varande settlementet Vasa, omkring 12 mil vester om
Red Wing, hvarest land togs i besittning först vid Belle
Creek söder om White Rock och sedan vid en källa, nu

känd under namnet Willard Spring, nära det ställe, där
nu den stora tegelkyrkan står.

Sedan vi utsett land, återvände min fader till Illinois,
hvaremot jag reste med de andra till S:t Paul. Här hölls
en rådplägning, i hvilken hela sällskapet deltog, och hvarvid
beslöts att trenne af oss, herrar Roos och Kempe samt jag,
skulle begifva oss till nybygget genast på hösten och göra
det arbete, vi kunde, och att de andra skulle förena sig
med oss följande vår.

Sedan nödiga förberedelser blifvit vidtagna, afreste
vi trenne från S:t Paul med ångbåt till Red Wing<footnote>Så kalladt efter indianhöfdingen Röda Vingen.</footnote>,
som ligger 50 mil längre ned vid Missisippi och
ursprungligen varit en missionsstation, men där nu endast bodde
ett halft dussin amerikanska familjer. Bland dessa
befann sig pastor J. W. Hancock, som under några år
varit missionär bland indianerna, W:m Freeborn, d:r
Sweeny, H. L. Bevans, John Day och en m:r Potter voro
de öfrige nybyggarne. Där funnos också tvänne svenskar,
nämligen Peter Green och Nils Nilson, bäst känd som
doktorns Nels, samt en norrman vid namn Peterson. Nära
flodstranden var ett stort läger af siouxindianer. Landet
vester om Red Wing var en fullständig vildmark, och vi
voro de första, som där började odla jorden och bilda ett
ordentligt nybygge.

Då vi anländt till Red Wing, försågo vi oss genast
med ett tält, kokspisel, ett par oxar, lifsförnödenheter,
snickareverktyg och undra saker. Vi hyrde oss därpå ett par
hästar, inpackade våra saker i en vagn, bundo boskapsdjuren 
bakefter densamma och begåfvo oss i väg till vårt
nybygge. De första fyra milen följde vi territorial vägen,

men därefter hade vi intet annat än indianernas spår att
vägleda oss med. Mot aftonen anlände vi till en liten skog
vid Belle Creek, hvilken nu kallas Jämtland, och här
uppslogo vi våra tält och tillagade vår aftonmåltid. Hur väl
denna smakade oss efter en lång dags mödosam färd, kunna
endast de förstå, som i likhet med oss erfarit nybyggarelifvets 
vedermödor. Skjutsen återvände dagen därpå och vi
voro ensamma i vildmarken.

Efter en dags erfarenhet flyttade vi vårt läger två
mil sydligare till en annan plats nära Belle Creek, hvarest
Roos hade tagit sitt land. Det var nu i slutet af september,
och vår nödvändigaste omsorg var att insamla tillräckligt
med hö åt kreaturen. På några dagar insamlade vi en
stor stack, och som vi hade läst om prärieeldar, beslöto vi
att skydda vår stack däremot genom att tända eld på den
korta grässtubben rundt omkring densamma för att så beröfva
elden vidare näring närmast kring stacken. Men ett par
minuter voro tillräckliga att öfvertyga oss om att vi hade
missräknat oss, ty då hade elden redan fattat i själfva
stacken, som brann med sådan våldsamhet, att icke allt
vatten i Belle Creek skulle förmått släcka den. Men detta
var icke det värsta, ty innan vi fått tid att hemta oss från
vår bestörtning, hade elden redan spridt sig öfver den bästa
delen af dalen och förtärt allt det återstående gräset. Vid
denna tid på året var detta nämligen mycket torrt.
Oerfarna som vi voro, började vi slutligen en kapplöpning med
vinden för att hejda elden, innan den uppnått en annan
vacker grässlätt en mil nordligare. Men vi misslyckades
naturligtvis och måste återvända till vårt ensamma tält,
nedslagna öfver den bedröfliga tilldragelsen.

Dagen därpå begåfvo vi oss ut i olika riktningar
för att utforska om något mera gräs fans qvar i Godhue

County, och lyckligtvis påträffade vi sådant i mängd nära
vår första lägerplats. Sedan vi samlat en ny stack af
mycket sämre hö, började vi bygga ett enkelt stockhus
och hade just slutat därmed, då min svåger Willard
plötsligen öfverraskade oss med sin ankomst efter att ha i
Red Wing qvarlemnat sin hustru och sitt nyfödda barn,
numera fru Zelma Christensen, hvilken, så vidt jag känner,
är det första svenska barn, som födts i S:t Paul. M:r
Willard, som icke var van vid kroppsarbete, hade funnit det
hårdt att arbeta med hacka och spade på S:t Pauls backiga
gator samt därför bestämt sig för att hellre göra sådant
arbete ute på en farm. Då m:r Roos och Kempe hade
tillsläppt alla penningar, som användts till vår utrustning,
hade jag i själfva verket ingen del däri, och då vi ej kunde
tänka på att de öfver vintern skulle herbergera m:r Willard
och hans familj i den lilla kojan, beslöt jag genast att
återvända med honom till Red Wing. Inom en timme voro vi
färdiga och begåfvo oss utan att invänta middagen på väg dit
till fots. Jag ihågkommer mycket väl huru vi satte oss ned
att hvila och tänka öfver framtiden i en liten skogsdunge
nära Spring Creeks källa. Vi voro bägge mycket hungriga,
isynnerhet Willard, som hade gått öfver tjugo mil sedan
frukosten. Då fingo vi se en frestande ekorre i ett träd
helt nära och försökte döda honom med käppar och stenar,
men vi voro båda klena slungare och gingo därföre miste
om den präktiga ekorrstek vi väntat oss.

Vi framkommo till Red Wing framemot aftonen, uttröttade 
och mycket hungriga. Men snart funno vi min syster, fru
Willard, beqvämt inlogerad hos en af familjerna därstädes, och
hennes muntra och hoppfulla sinne samt det vackra barnet på
hennes arm uppfyllde oss med glädje och styrka att kämpa
mot de svårigheter, som väntade oss. Willard och hans hustru

hade tagit med sig de få husgerådssaker de egde och några
matvaror, däribland lämningen af en svensk sillsalad samt
fem dollars och femtio cents i kontanta penningar, hvilket
var allt af jordiska egodelar, som vi besutto. Men hvem
frågar efter penningar vid den åldern. Willard var 25 år,
min syster 23 och jag snart 21 år, alla friska och sunda
samt icke ens ett ögonblick tviflande på framgång i hvad
vi än månde företaga oss.

Vedhuggning, som är nära nog det hårdaste arbete
och hvartill vi voro mindre dugliga än till nästan hvilken
annan sysselsättning som helst, blef nu vår lott. Vi hade
att begifva oss till en plats tre mil ofvanför Red Wing,
hvarest en amerikan hade uppgjort kontrakt med
ångbåtsbolagen att lasta 1,500 famnar ved vid stranden af
Missisippi. Där fanns redan en gammal vedhuggarstuga, som vi
gjorde i ordning åt oss genom att förse den med tak af
hö och jord, insätta en dörr och ett litet fönster samt lägga
några ohyflade plankor till golf. Inom ett par dagar voro
vi sålunda vederbörligen inhysta med barn och allt i den
obetydliga hyddan, som endast, var 12 fot bred och 16 fot
lång, men som dock för oss var lika dyrbar som någonsin
ett palats för en kung.

Vedhuggningsarbetet tog genast sin början. Träden
utgjordes af långa lönnar och askar, och vår betalning var 55
cents famnen för den lösa och 65 cents för den hårda veden.
Att börja med kunde vi icke tillsammans hugga mer än en
famn om dagen, men inom en vecka kunde vi hugga en
famn hvardera, och innan vinterns slut ofta tre famnar
tillsammans. Om några dagar ankommo fyra norske
vedhuggare, för hvilka vi uppförde ett nytt sofrum. Min syster
lagade mat åt oss alla och de andre betalade för sin kost
till Willard och mig, som hade allting gemensamt. Dessa

fyra voro bättre arbetare än vi och en af dem, Albert
Olson, kunde ofta ensam hugga tre famnar om dagen. De
voro nyktra, flitiga, hederliga och bra män, så att vi snart
fäste oss mycket vid dem liksom de vid oss, och alla voro
vi mycket förtjusta i den lilla Zelma. Min syster skötte
hushållet så väl och höll det lilla huset så fint och snyggt,
att vi alla icke utan saknad kunde tänka på att vi skulle
lemna det då våren kom.

Som vädret under första veckan i januari var vackert 
och slädföret godt, hyrde vi ett par hästar af John
Day för att resa till vårt utsedda land och där, medan
snön ännu låg qvar på marken, hugga och hopsläpa
timmer till det hus Willard och jag ämnade bygga på
våren. Min syster stannade kvar så länge, men Albert
medföljde oss som sällskap, och vi medhade litet bräder i
bottnen af slädan, hö och lifsförnödenheter för några dagar
samt en mängd täcken och filtar för våra sängar. John
Day, som var en gammal nybyggare nästan med en indians
instinkt, ledsagade oss lyckligt och väl till Willard Spring
och vidare några hundra famnar längre ned i en djup dal,
hvarest växte skyddande träd i mängd. Där uppgjorde vi
en flammande eldbrasa samt inrättade oss i öfrigt på
beqvämaste sätt. Sedan vi ätit och rökt vår qvällspipa, lagade
vi våra bäddar i ordning, i det vi lade några bräder på
snön, strödde hö därpå och så ofvanpå alltsammans utbredde
våra filtar. Alla fyra lade vi oss därefter till ro och voro
snart insomnade.

Under natten sjönk termometern till 40 grader (Fahr.)
under fryspunkten, såsom vi sedermera erforo. Hade vi
kunnat ana detta och hållit vår eld brinnande, så hade
vi naturligtvis varit utom all fara. Men då vi befunno
oss särdeles väl vid början af natten och snart 

insomnade, voro vi omedvetna om vår fara, tills vi väcktes
af en häftig smärta förorsakad af kölden, och då voro vi
redan så styfnade och genomfrusna, att vi saknade kraft
att stiga upp eller ens att röra oss. Vid en senare
jämförelse med våra iakttagelser förnummo vi att alla fyra hade
erfarit samma känsla, nämligen först en häftig smärta såsom
af ett nålsting i hvarje fiber, vidare fullständig frihet från
all sinnesoro, med undantag af en svag förnimmelse af att
något var i olag, och en önskan att stiga upp men utan
tillräcklig kraft att göra det. Denna känsla öfvergick
därefter småningom till en förnimmelse af lugn, ro och
tillfredsställelse, tills slutligen medvetandet helt och hållet
upphörde och vi icke vidare förnummo någon plåga eller
något lidande.

Just då inträffade en tillfällig händelse som räddade
våra lif. M:r Day, som låg på högra ytterkanten, hade
påtagligen hållit sin ena arm upp mot bröstet för att
söka hålla filtarne tätt tryckta mot sig, och då hans
viljekraft icke längre var verksam, gaf armen efter och föll
ned i snön bredvid honom, hvarvid den nakna utsidan af
hans hand genom beröringen med snön väcktes till lif, så
att blodomloppet ånyo kom i gång i hans kropp, hvilket
förorsakade honom en så häftig pina, att han vaknade upp
och snart stod på fötterna igen.

Sålunda voro vi räddade. Det åtgick en lång tid,
innan vi kunde begagna våra lemmar så mycket, att vi
voro i stånd att åter upptända elden, och under den tiden
plågades vi mycket värre än förut. Genom den erfarenhet
jag då gjorde är jag öfvertygad att de, som omkomma
genom förfrysning, gå en mycket lätt död till mötes, emedan
de gradvis försjunka i ett slöhetstillstånd, som döfvar deras
känslor, långt innan lifvet är utslocknadt.

Klockan var omkring fyra då vi stego upp, och naturligtvis 
lade vi oss icke mera den morgonen, ej heller gjorde
vi något försök att släpa tillsamman timmer, utan begåfvo oss
kl. 10 genaste vägen tvärs öfver prärien till samma dal,
hvarest Willard och jag några veckor förut hade sett den
frestande ekorren, och vi gjorde därvid den erfarenheten,
att färden öfver den vilda obanade prärien i motvind under
fyrtio graders köld verkligen var en kamp för lifvet. För
att hålla oss varma turade vi om att gå eller springa
bakefter slädan. En gång, då Willard gick, satte han sig helt
plötsligt ned i snön och ville icke gå vidare. Vi vände
tillbaka till honom, och det var endast med uppbjudande
af all vår öfvertalningsförmåga, som vi kunde förmå honom
att åter sätta sig i slädan. Han sade att han satt mycket
beqvämt och snart skulle komma efter, om vi endast ville
lemna honom i fred. Hade vi lydt honom, så hade han
aldrig mera rest sig från sin kalla hviloplats. Efter en
färd af 8 mil anlände vi till ett hus vid Spring Creek,
nära Red Wing, hvarest vi funno ett varmt rum och ett
godt stall för våra hästar. Efter en timmas hvila fortsatte
vi vår resa och framkommo utan vidare äfventyr före
skymningens inbrott till vår lilla stuga i skogen. Jag tror aldrig
att jag värderat ett hem högre, än jag uppskattade denna
lilla enkla hydda vid min lyckliga ankomst till dess varma
och vänliga härd.

Några veckor senare hade jag tillfälle att besöka S:t
Paul, hvarvid jag bevistade ett bröllop mellan en ung norsk
farmare från Carver County och en svensk flicka, som just
nyss hade anländt från Skåne. Vigseln förrättades af
pastor Nilson, en baptistprest, som för proselytmakeri hade
blifvit förvist från Sverige. Bland bröllopsgästerna var
äfven John Swainson, en bland svenskarne i Minnesota väl

känd man, som nyligen afled uti S:t Paul. Likaledes gjorde
jag då bekantskap med Jacob Falström, som i 40 år lefvat
bland indianerna och användt sin mesta tid till
missionsverksamhet bland detta folk. Han var en märklig man,
väl känd så väl af Hudson Bay bolagets män, som af de
första nybyggarne i Nordvestern. Han hade som gosse rymt
från ett svenskt segelfartyg i Quebec och letat sig fram genom
vildmarkerna, sökande skydd bland indianerna, hade gift
sig med en indianqvinna och sålunda trädt i nära
förbindelse med dem. Om jag minnes rätt, sade han mig att
han aldrig hört ett ord af sitt modersmål talas på 35 år
och att han nästan hade glömt det, då han träffade de
förste svenske nybyggarne i S:t Croixdalen. Hans barn lefva
ännu därstädes, medan han själf gått bort till det okända
landet på andra sidan grafven, hedrad och aktad af alla,
som kände honom, såväl bland indianer som hvita.

På återresan från S:t Paul stannade jag i Peter Greens
hydda i Spring Creek nära Red Wing. De enda husdjur
han hade var en kull grisar, och som jag och Willard
ämnade begifva oss ut till vårt land på våren, ansåg jag
det lämpligt att lägga mig till med ett par grisar. Jag
erhöll också två stycken, hvilka jag stoppade i en säck, och
med denna på ryggen begaf jag mig af till vår stuga i
skogen. Enligt mina beräkningar kunde den väglängd jag
hade att tillryggalägga icke öfverstiga tre mil, och för att
vara säker om att icke gå vilse följde jag Cannonfloden,
vid hvars mynning vår stuga stod, okunnig som jag då var
om denna flods slingrande lopp. Jag gick på isen, som
var täckt med fotsdjup snö. Hade jag kännt till terrängen,
så skulle jag säkerligen icke vågat försöket att bära min
börda denna långa väg. Från kl. 9 på morgonen tills det
blef nära mörkt stretade jag nu framåt med säcken på

ryggen, uppbjudande det yttersta af mina krafter för att
skyndsamt komma fram, under det grisarne grymtade och
en obehaglig känsla af hetta började sprida sig öfver min
rygg. Dessa voro de första husdjur jag egt, och jag anser
mig ärligt ha gjort skäl för eganderätten till dem genom
att bära dem i den djupa snön utefter flodens alla
krökningar minst 10 mil. Både jag och grisarne blefvo väl
mottagna vid hemkomsten. Vi gjorde i ordning ett
svinhus genom att i marken gräfva ett hål, som vi täckte med
stockar och ris, och vi födde våra grisar med affall från
bordet. Men innan vi voro färdiga att flytta, dog en af
skjörbjugg, under det den andre, som vi lyckades få med
oss till vår blifvande farm, var otacksam nog att rymma
och troligtvis blef uppäten af vargar, hvilket antagligen var
lika angenämt för honom, som om han blifvit uppäten af oss.

Under det vi lefde i vår skogshydda, sågo vi flera
indianer än hvite män. En afdelning af siouxstammen hade
sitt läger nära oss under flere veckor. De voro vänligt
sinnade och tillfogade oss aldrig något ondt. Männen bragte
oss hjortkött och färsk fisk, som de fångade i mängd medelst
ljustring. De höggo därvid hål i isen och sutto under filtar,
som betäckte både fiskaren och öppningen i isen. Vi gåfvo
dem kaffe och bröd och inbjödo stundom två eller tre till
middag, sedan vi ätit. Deras qvinnor plägade flera timmar
stanna hos min syster och hjälpa henne att taga vård om
hennes lilla barn. Ja, dessa qvinnor voro så förtjusta i det
ljushåriga barnet, att de stundom sprungo i kapp till huset,
täflande om hvilken skulle få första tillfället att bära barnet.
Stundom besökte vi dem om aftnarne i deras tält, (wigwam
eller tipi) och rökte "kinnekinnick"<footnote>Torkad finskuren bark af en buske (cornus sericea).</footnote> i deras sällskap. Många

<img><b>Indianhöfdingen Bergets höfding.</b></img>

af deras döda hvilade i de unga träden nära vårt hus. Det
var nämligen en sed hos dem att, när en indian dog,
utspänna hans kropp på träpålar och fastbinda dessa mellan
några unga träd, tillräckligt högt från marken för att göra
den oåtkomlig för vilda djur, därpå öfvertäcka kroppen med
filtar, sätta litet majs, hjortkött och en kruka vatten i
närheten och sedan vid besök i grannskapet någon tid därefter
samla ihop benen och begrafva dem på någon af deras
begrafningsplatser, som vanligen utgjordes af en kulle eller
en hög strandbank.

En gång fingo vi se en äkta krigsdans i Red Wing.
Några siouxindianer hade dödat tvänne chippewaindianer,
deras dödsfiender, och hemfört deras skalper utspända på
en ram af unga trädgrenar. På en gifven timme församlade 
sig hela hopen och uppförde under de mest 
fantastiska åtbörder och hopp, afsjungande af sånger, skrik,
slående på tamtam och ringande med klockor, ett skådespel,
som genom sin hemska vildhet öfverträffade allt som jag
någonsin sett. Samma indianer blefvo ånyo våra grannar
under en kort tid vid nybygget Vasa påföljande vinter, och
vi tyckte rätt mycket om dem, och de om oss. Åtta år
därefter deltogo de dock i de gräsliga blodbaden på de hvite
nybyggarne i vestra Minnesota, och 39 af deras män hängdes
i samma galge vid Mankato hösten 1862, hvarefter de öfrige
fördes utom våra gränser.

Indianen är nu en sällsynthet i vår stat och skall
snart tillhöra en utdöd ras, såvida han icke antager den
hvite mannens civilisation. Mycket har skrifvits både för
och mot honom men med öfverdrifter på bägge håll. Han
var hvarken den hjälte, som Fennimore Cooper gör honom
till, ej heller det blodtörstiga vilddjur, i hvars skepnad andre
skriftställare hafva afmålat honom. Hans krigssätt var
naturligtvis grymt och vildt, ty han var ju en vilde, men
han retades ofta till vrede genom dålig behandling och
orättvisor, begångna af den hvite mannen. Men det är icke
min afsigt att skrifva en skildring öfver indianerna, och som
jag aldrig mer kom i beröring med dem, skall jag icke
heller vidare omnämna dem på dessa blad. De voro
naturbarn begåfvade med många goda och många dåliga
egenskaper, och de förbättrades icke genom de hvites inflytande.
Som prof på känslofull indiansk vältalighet vill jag här
anföra följande utdrag ur ett tal af en indianhöfding, såsom
svar till en af regeringens agenter, som ville förmå
indianerna att sälja sitt land och flytta längre vesterut för att
bereda rum åt den framträngande hvite mannen. Talet är
öfversatt till svenska i Unonius' Minnen från Amerika och
jag citerar denna aktade skriftställares ord.


"Broder", sade den gamle höfdingen till regeringens
ombud, "vi hafva hört dig tala" etc. — — — — "Broder,
när vi (indianerna) voro unge, voro vi starke, vi stridde
vid Eder sida, men nu äro våra vapen brutna. I hafven
tillväxt i styrka, mitt folk, har blifvit ringa".

"Broder, min röst är svag, du kan knappt höra mig.
Det är icke en krigares segerrop, utan ett barns klagan.
Jag har förlorat min stämma i sorg öfver mitt folks olyckor.
Här ser du deras grafvar och i dessa åldriga tallar kan du
höra deras andar — — — — "Broder, våra hjärtan äro
fulla af sorg. För tolf vintrar sedan sålde våra höfdingar
vårt land. Hvarje krigare du här ser var emot fördraget.
Hade vi kunnat ana denna dåliga handling, skulle den aldrig
skett. Men, ack! Där vi stodo, kunde vi hvarken ses eller
höras. Våra tårar blandades med regndropparne och våra
röster dogo bort i den klagande vinden; men de hvite
männen visste det icke och de beröfvade oss vårt land".

"Broder, vi beklaga oss icke. En choctaw lider, men
han qvider aldrig. Du har en stark arm och vi kunna ej
emotstå den.

"Men den hvite mannen dyrkar ju den store Anden, så
gör också den röde mannen. Den store Anden älskar
sanning. När man tog bort från oss våra hem, då lofvade
man oss andra. Den store Anden hörde löftet och I
tecknaden själfve upp det i Edra böcker. Sedan dess hafva
träden tolf gånger fällt sina blad, men ännu är löftet
ouppfyldt. Våra hem hafven I beröfvat oss. Den hvite
mannens plog gräfver upp våra fäders ben". — — — — —
— — — — — — — — — — — — — — — — 

Sålunda förflöt vår första vinter i Minnesota utan vidare
tilldragelser till början af mars, då vädret blef så blidt, att
fara blef, att isen skulle gå upp på Missisippi, hvarför vi

skyndsamt bröto upp och återvände till Red Wing. Med
vår vedhuggning och fru Willards mathållning hade vi
förtjänt så mycket penningar, att vi kunde köpa de för en
inbyggare oundgängligaste sakerna. Sedan vi utrustat oss
härmed och tagit några dagats hvila, hyrde vi åter af John
Day skjuts ut till vårt land. Hundra tusentals emigranter
hafva gjort samma erfarenheter som vi och kunna tillfullo
fatta, huru vi kände oss till mods denna vackra
marsmorgon, då vi begåfvo oss af från Red Wing med en vagn,
fullastad med några på bottnen liggande bräder, kokspisel
och husgerådssaker, dörrar, fönster, en kagge spik, sågar,
spadar, litet förråd af lifsförnödenheter, en eller två sängar
med sängkläder, några koffertar och en liten bur med vår
fläckiga gris uti. Fru Willard, jämte kusken, satt i sätet
med sitt lilla barn i sina armar, hennes man och jag turade
om att gå framför vagnen för att utse den bästa vägen,
John Day skrek till hästarne under skratt och skämt, och
alla voro fulla af hopp, mod och beslutsamhet att öfvervinna
alla hinder och underkufva vildmarken. Snön var nu nästan
borta och luften var vårlik.

Efter tolf timmars ansträngande färd anlände vi till
källan, hvarest vi uppsatte ett provisoriskt skjul af störar
och filtar, mycket liknande indianernas tält. Två af
norrmännen hade åtföljt oss för att vara behjälplige vid
uppförandet af vårt blifvande hus. M:r Day stannade också
ett par dagar för att köra fram timmer med sina hästar.
Redan före den andra dagens afton stod bakre afdelningen
af vår bostad under tak. Mera tid åtgick till
hufvudbyggnaden, som också bestod af ohuggna stockar. Efter
några dagar lemnade oss våra norska vänner och vi fingo
ensamma fullborda hyddan. Detta enkla, tarfliga hus blef
nu under en lång följd af år den omgifvande ortens

medelpunkt och en gästvänlig samlingsplats för nybyggarne i
Vasa. Vi hade tillräckligt att göra med att få vårt hus i
ordning och undersöka det omgifvande landet.

I april började det åter blifva kallt och det dröjde ganska
länge innan sjöfarten öppnades på Missisippifloden. Då för
tiden måste alla lifsförnödenheter skeppas från Illinois och
Wisconsin, och då floden så länge låg tillfrusen, inträffade
det att alla vinterförråd i Red Wing i det närmaste togo slut,
så att icke ett mjölkorn eller en bit kött kunde få köpas där
efter den första april. Det lilla vi medfört var snart slut,
och under omkring två veckors tid hade vår familj endast
en qvarts bushel potatis, en liten skål mjöl och en gallon
bönor att lefva af. En del af dessa lifsförnödenheter var
en skänk af Roos och Kempe, som hela vintern stannat
qvar på sitt land, tre mil söder om oss. De hade där haft
att kämpa med många svårigheter och nödgats lefva på half
kost en längre tid. Äfven deras oxar hade sväfvat mellan
lif och död på grund af förtärandet af öfvermoget hö, som
gafs dem i små qvantiteter.

Men för att återvända till oss, så skulle vi säkerligen
fått svälta, om icke min jagtbössa räddat oss, med hvilken
jag hvarje morgon i daggryningen begaf mig ut i skogarne
vid Belle Creek och vanligtvis återvände hem med en eller
två hjärpar, ekorrar eller annat smärre villebråd. En
söndag snöade det och vädret var i hög grad oangenämt, så
att jag icke kunde gå ut på jagt. Då framkommo en mängd
koltrastar (blackbirds), ditlockade af hafre, som blifvit spilld
utanför huset vid hästarnes fodrande. Jag sköt flera dussin
af dessa icke synnerligen läckra foglar, och min syster, som
var en utmärkt matlagerska, tillagade åt oss sent på
söndagseftermiddagen en som det syntes oss riktigt kunglig

middagsmåltid, bestående af stufvad koltrast med en liten
tillsats af mjöl och stötta bönor.

Dagen därpå, då vi endast hade högst obetydligt med
lifsförnödenheter qvar, begaf jag mig till Red Wing dels
för att spara dessa för min systers och hennes mans räkning,
dels ock i förhoppning att erhålla mera proviant från en
ångbåt, som just då väntades skola anlända. Sedan jag tre
dagar väntat i Red Wing, ankom ångbåten med riklig last
af lifsförnödenheter, och så snart varulårarne hunnit föras
till en handelsbod, som egdes af H. L. Bevans, köpte jag
en rökt skinka, 30 pund mjöl, en gallon sirap, något kaffe,
salt och socker, tog alltsammans, uppgående till nära 70 pund
i vigt, på min rygg och begaf mig framemot aftonen ut till
vårt nybygge. Jag hade ungefär fjorton mil att gå utefter
indianstigen, men i trots af den tunga bördan tillryggalade
jag denna vägsträcka på mycket kort tid, vetande att
hungern stod för dörren hos de kära i hemmet. Måhända
påskyndades också min gång mot slutet af vägen genom tjutet
af prärievargar, som hördes icke långt från min stig. Det
finns tilldragelser i hvarje människas lif, hvilka stå likt
milstolpar utefter hennes väg och så tilldraga sig vandrarens
uppmärksamhet, att de ständigt qvarstå för hans minne i
de lifligaste färger. Min ankomst till vår hydda den nämnda
qvällen var en af dessa epokgörande tilldragelser i vårt
obemärkta lif. Jag vill icke ens försöka att beskrifva den
glädje de saker jag medförde uppväckte hos oss alla,
särskildt hos den unga modern med det späda barnet vid
sitt bröst.

*
</chapter>

<chapter name="Fjärde kapitlet: Framtidsförhoppningar — Farmlifvet — Norska nybyggare — Emigrantens ställning i början af femtiotalet — Religiösa sammankomster — Nybyggets tillväxt — Vasa township organiseras — En luthersk församling upprättas — Mitt bröllop — Spekulationsfeber — Krisen 1857 — Juridiska studier i Red Wing — Jag blir advokat och county-auditor — Politiska förhållanden 1860 — Krigiska utsigter">

<img></img>
<h2>Fjärde kapitlet.</h2>

<sp>Innehåll:</sp> Framtidsförhoppningar. — Farmlifvet. — Norska
nybyggare. — Emigrantens ställning i början af femtiotalet. — Religiösa
sammankomster. — Nybyggets tillväxt. — Vasa township organiseras. — En
luthersk församling upprättas — Mitt bröllop. — Spekulationsfeber. —
Krisen 1857. — Juridiska studier i Red Wing. — Jag blir advokat och
county-auditor. — Politiska förhållanden 1860. — Krigiska utsigter.
<img></img>
<img l></img>

Vi hade nu börjat en helt och hållet ny bana.
Öfverlemnade åt oss själfva på våra farmer i den gränslösa
Vestern med våra sinnen fulla af oräkneliga planer och
framtidsdrömmar, hvilka detta ännu obrutna land ingaf oss,
kände vi oss lifvade af denna obeskrifliga känsla af frihet
och oberoende, som endast kan förvärfvas och rätt förstås
på den amerikanska Vesterns ändlösa vildmarker.

Från Missisippiflodens stränder nästan ända fram till
Stilla hafvets kuster utbredde sig ett oerhördt fruktbart fält
framför den af flit, energi och företagsamhetslust brinnande
nybyggaren. Visserligen voro våra medel små och våra
förhoppningar för den allra närmaste framtiden icke mycket
större, men det oaktadt kände vi dock att vi genom ihärdigt
arbete och godt uppförande en dag skulle ernå den
beqvämlighet, det oberoende och den ställning i lifvet, hvarefter
våra själar törstade. Vi satte oss icke ned och väntade att
guldgrufvor skulle öppna sina skatter inför våra blickar eller
att stekta grisar skulle komma springande till vår koja,
utan med yxan och spaden i handen gingo vi lugnt till
vårt arbete för att lemna vårt lilla bidrag till det stora
verket, uppbyggandet af nya verldsvälden.

<img><b>Vår vagn.</b></img>

I början af maj kom min fader från Illinois och
medförde åt oss ett par oxar och en mjölkko, så att vi nu
tyckte oss riktigt rika. Nu förfärdigade vi oss en vagn.
Hjulen bestodo af tjocka ekskifvor, som vi
sågade af en stor ekstock. Vi köpte oss 
äfven en plog och hade nu i kompani med våra
grannar i Belle Creek två par arbetsoxar. Med
dessa oxar och den nämnda vagnen samt mig som körsven 
förrättades under den första tiden all framforsling och
körning af timmer, bränsle, byggnadsmaterialier och andra
förnödenheter äfvensom all plöjning i hela grannskapet för
alla därvarande nybyggares räkning.

Inom kort anlände äfven flera af våra bekanta från
året förut. Några bref, som jag meddelat "Hemlandet"
rörande den trakt, där vi slagit oss ned, ådrogo sig likaledes
stor uppmärksamhet och föranledde andra nybyggare från
skilda delar af Vestern att slå ned sina bopålar i vårt
grannskap. Och under det svenskar från alla håll och kanter
inströmmade till vårt nybygge, som då kallades "Mattsons
settlement" och nu är allmänt kändt under namnet Vasa,
hade våra vänner norrmännen börjat grunda ett
framgångsrikt nybygge några mil söder om oss. Många af dem kommo
dit öfver Missisippifloden från Wisconsin medförande boskap,
åkerbruksredskap och andra förnödenheter, hvarpå svenskarne,
som mestadels voro fattiga nykomlingar, ledo brist. Många
emigranter från de bägge brödralanden kommo som
däckspassagerare på Missisippi-ångbåtar till Red Wing.

Koleran gick i S:t Louis under sommaren och en ångbåt
landsatte ett stort sällskap norska emigranter, hvilka nästan
allesamman voro sjuke af kolera. Som m:r Willard och jag
händelsevis råkade vara i Red Wing, då de landade, och de där
bosatta amerikanska familjerna trodde de norske kolerapatienterna 
vara våra landsmän, öfverlemnade de dem utan vidare i
vår vård, och vi skötte dem det bästa vi kunde, men många
dogo, i trots af allt hvad vi kunde göra för dem. Då vi
tillslöto de dödas ögon och nedsänkte de liflösa kropparne i
den tysta grafven under höjderna vid flodstranden, hade vi
icke rum för någon annan tanke, än att de voro våra
landsmän och bröder, och för min del har jag aldrig hyst och
kan icke heller någonsin hysa någon annan känsla gentemot
norrmännen.

Från en så ringa början under åren 1853 och 1854
hafva de svenska och norska nybyggena i Goodhue county
utvecklat sig och nått en blomstring, som är icke allenast
storartad utan äfven ärorik. Då jag blickar tillbaka till
dessa svunna dagar, ser jag ofta ett litet stockhus med tak
af torf och innehållande ett enda rum, som på samma gång
tjänade till kök, sofrum och hvardagsstuga och stundom var
ända till trängsel fyldt med nykomlingar från gamla landet,
mot hvilka en obegränsad gästfrihet utöfvades. Eller jag
tycker mig på ångbåtsbryggan i Red Wing se den fattige
emigranten i sin korta jacka och utländska klädedrägt, nyss
kommen i land från ångaren, vanligtvis sittande på en trälår,

<img><b>Det första hemmet i Vasa.</b></img>

omgifven af sin hustru och en stor barnskara samt inbegripen
i funderingar på, huru han skulle bli i stånd att fortskaffa
sig och de sina tio eller tjugo mil längre in i landet eller
kunna lösa ut sina sängkläder och öfrigt husgeråd, som han
tilläfventyrs qvarlemnat i Milwaukee såsom pant för sin
järnvägs- eller ångbåtsbiljett. Och jag tycker mig se honom
vandrande fram utöfver den obanade prärien, sökande efter
ett stycke land, där han om möjligt kunde finna en liten
slätt, tillgång på vatten och litet skog för att bygga sig ett
hus och skapa sig ett hem. Fattig och hjälplös, förvirrad,
okunnig och bortkommen samt just icke synnerligen
rentvättad hade han varit ett föremål för medömkan och åtlöje
hela vägen från Göteborg eller Kristiania ända fram till den
lilla hydda, hvarest han fann lugn och tak öfver hufvudet
hos välvillige landsmän, tills han kunde bygga sig en egen.

Jag tror mig utan öfverdrift kunna säga att under de
första åren efter min ankomst hit till landet icke mer än
hvar tionde familj bland de skandinaviske nybyggarne i
Goodhue county hade några medel att börja med, förutom
de få dollars som voro nödvändiga för anskaffande af det
nödvändigaste husgerådet, och att ganska många sutto i
skuld för en del af deras resekostnader, i det de hade
nödgats lemna de simpla trälårar, som innehöllo kläder för
hustru och barn, i pant för sina biljetter hos järnvägsbolagen
i Milwaukee eller längre österut.

De, som icke af egen erfarenhet känna till nybyggarelifvets 
besvärligheter, skola helt naturligt undra, huru det
var möjligt för så utfattiga människor att skaffa sig det för
lifvets uppehälle nödvändiga, men de måste ihågkomma att
våra behof voro få och våra anspråk på lifvets beqvämligheter 
än mindre. Den fruktbara jorden gaf oss snart bröd
och grönsaker, skogarne och floderna försågo oss med fisk
och vildt, och hvad beträffar skor och kläder, så har jag
själf i likhet med många andra fått begagna skodon
förfärdigade af ogarfvade hudar, ja till och med af gamla
klädespaltor och varubalar. Dessutom voro alltid småhandlarne 
utefter floden eller på andra platser villige att förse
de skandinaviska utvandrarne med förnödenhetsartiklar på
kredit, tills de komme i bättre omständigheter. Ty våra
landsmän ha ständigt bland sina amerikanska grannar gjort
sig kända för ordhållighet och redbarhet, hvilket varit dem
en bättre hjälp än penningar. Stundom gingo äfven somliga
af männen bort till andra platser för att söka arbete och
återvände i rättan tid med tillräckligt penningar för att
hjälpa familjen ur dess svårigheter. Nybyggarne i Vestern
äro också alltid hjälpsamma och ädelmodiga, så att, om någon
hade mer än hvad han behöfde, han alltid var villig att

dela med sig af sitt öfverflöd till sina grannar. Grannarne
plägade också skynda till nykomlingens bistånd, hjälpa honom
att hopföra timmer, bygga hus och göra honom andra små
väntjänster.

Nybyggarnes isolerade ställning, deras gemensamma
sträfvanden och förhoppningar bragte dem närmare
hvarandra än hvad förhållandet plär vara i äldre samhällen.
Så plägade om söndagseftermiddagarne alla nybyggarne i
grannskapet mötas på någon centralt belägen plats och
tillbringa dagen samman. En kopp kaffe med en eller två
brödskifvor och smör utgjorde då i våra ögon en furstlig
anrättning, och då vi kommit oss så före, att vi hade råd
att bestå oss med litet sirap och en bit paj eller kaka till
efterrätt, råkade de goda matmödrarne rent af i förtjusning.
Alla delade hvarandras så väl sorger som fröjder, och
ingenstädes i världen undantagandes i militärlägret har jag sett
så mycken äkta hjärtlig vänskap och broderlighet som bland
de första nybyggarne i Vestern.

En vacker söndagsmorgon under nämnda sommar samlades 
alla nybyggarne under tvänne ekar på prärien nära
den plats, hvarest kyrkan för närvarande står, till den första
gudstjänsten i nybygget. Vi hade öfverenskommit att några
af männen skulle tura om att läsa en af Luthers predikningar 
vid dessa sammankomster, och jag blef utsedd till
föreläsare den första gången. Några böner lästes äfven och
några svenska psalmer afsjöngos, och sällan har ett tempel
innehållit en andäktigare åhörareskara än denna lilla
församling på prärien.

Redan före början af vintern 1854—55 hade vårt
nybygge i Vasa vuxit till ett ganska stort samhälle och vi
skördade en betydande mängd spannmål, potatis och andra
åkerbruksprodukter. Under vinterns lopp nedslogo sig

siouxindianerna ånyo i vårt grannskap och försågo oss ofta med
villebråd i utbyte mot kaffe och bröd. Följande vår och
sommar tillväxte nybyggarnes antal än hastigare, och snart
anskaffades flere oxar och andra boskapsdjur samt några
hästar, hvarföre jag nu icke längre behöfde ensam framköra
timmer och andra förnödenheter med den lilla vagnen.

Under sommarens lopp gjorde jag ånyo en resa till
Illinois för att där möta ett större sällskap af nyligen från
Sverige anlända emigranter, hvilka grundade ett nybygge
i Vasa, som fick namnet Skåne. Folk från samma
provinser i Sverige plägade skocka sig tillsammans i små
samhällen, hvilka i dagligt tal benämndes efter det landskap,
hvarifrån deras bebyggare kommit. Sålunda finna vi i
Vasa namnen Skåne, Småland och Jämtland.

Vid denna tid organiserades ett township, som på min
tillstyrkan erhöll namnet Vasa till åminnelse af den store
svenske konungen Gustaf Vasa. Ett skoldistrikt bildades
äfven och strax därpå likaledes ett valområde, och då jag
var den ende af oss, som var mäktig engelska språket,
erhöll jag i uppdrag att anordna alla dessa angelägenheter.
För öfrigt voro vi lyckliga nog att bland oss räkna månge
män, som icke allenast hade medfört hit en god uppfostran
från gamla landet, utan som äfven voro i besittning af en
god karaktär, behjärtenhet och viljekraft, män som skulle
ha blifvit ledande, om de qvarstannat i sina respektive
hemorter, och som här blefvo framstående, så snart de voro
mäktiga det engelska språket. Det var denna omständighet
som tilläfventyrs påtryckte vårt lilla samhälle denna kanske
icke alldeles så vanliga prägel af bildning och förfining,
som sedan dess kännetecknat Vasa och som gjort att därifrån 
utgått så många framstående män till countyembetsplatser, 
till de lagstiftande församlingarne, till affärslifvets

mångskiftande arbetsfält och till platser inom skolvärlden.
Det kan finnas mycken bildning och förfining äfven inom
ett enkelt stockhus på den vilda prärien.

I början af september 1855 besökte pastor E. Norelius
nybygget och upprättade där en luthersk församling. (Se
bihang N:o 1).

Trettiofem år hafva förflutit sedan den tiden, och många
af dem, som tillhörde den första församlingen i Vasa, hvila
nu på den lilla kyrkogården invid den nuvarande ståtliga
kyrkan, som ännu tillhör samma församling och är belägen
endast på kort afstånd från den plats, hvarest den först
bildades. Pastor Norelius själf bor blott några hundra alnar
från denna kyrka. De sedan dess gångna åren ha nu
förvandlat den då lefnadsglade och hoppfulle ynglingen till en
gammal man, krönt af ära och full af visdom och erfarenhet. 
Det goda inflytande denne man utöfvat på svenskarne
i Goodhue county samt i hela Nordvestern skall alltid göra
hans namn dyrbart för vårt folk. En skildring af hans
ädla lif, fullt af själfuppoffring och hängifvenhet för det
heliga kall, hvaråt han egnat sina krafter, skulle fylla en
hel bok för sig; men en dylik skildring ingår icke i
ändamålet med dessa anteckningar.

Den 23 november samma höst egde den första vigseln
rum i vårt nybygge, i det författaren af dessa minnen då
ingick äktenskap med Cherstin Peterson från Balingslöf
nära Kristianstad, hvilkens familj nyligen kommit till Vasa
från Sverige. Genom denna förening fann jag den bästa
och värdefullaste skatt en man kan ernå, en god och huld
maka som ännu troget delar mina öden. Vi hade vår
bröllopsfest i ett stort nytt stockhus, som tillhörde min
hustrus föräldrar. En prest kom från Red Wing för att
förrätta vigselakten, emedan pastor Norelius var frånvarande.

Som hästar på den tiden voro en sällsynt företeelse i dessa
trakter, hade pastorn måst låna sig en indiansk pony, hvarpå
han red den tolf mil långa vägen från Red Wing till Vasa.
På qvällen af vår bröllopsdag rasade en häftig snöstorm,
hvarunder min unga brud fördes till vårt eget stockhus
från sitt föräldrahem i en hemgjord träsläda, dragen af ett
par oxar och eskorterad af en hel trupp af våra manliga
vänner, hvilkas sällskap gjorde den korta färden af en
fjärdedels mil särdeles angenäm i trots af både oxar och
snöstorm.

Den följande vintern var mycket sträng och svår för
nybyggarne, af hvilka många ledo till följd af förkylning
och förfrusna lemmar. Men på lifsförnödenheter var där
riklig tillgång, och så vidt jag känner inträffade det aldrig
sedan den första vintern, att någon var i saknad af det
oundgängliga.

Våren 1856 anlände flere nykomlingar till vår koloni.
Det var just det året som landspekulationsfebern grasserade
som värst öfver hela Vestern. Städer, köpingar och byar
utstakades och namngåfvos, annonserades och såldes öfverallt 
i staten, och människorna syntes vara fullkomligt vilda,
i det hvar och en hoppades att förvärfva rikedom på kort
tid utan ansträngning och arbete. Jordvärdena sprungo upp
till öfverdrifven höjd och penningar betingade en ränta af
tre, fyra ja till och med fem procent i månaden. 
Lyckligtvis var det dock icke många i vårt lugna nybygge, som
grepos af denna hejdlösa spekulationsanda, men några blefvo
dock ett offer därför och bland dessa var jag. Jag köpte
flere landstycken och sålde några igen med stor vinst och
belånade andra till en omöjlig ränteprocent. Men min värld
blef snart allt för trång omkring mig ute på farmen, och
då jag snart fann ett godt tillfälle att för ett stycke land

tillbyta mig en egendom i Red Wing, som då var en
uppblomstrande och framåtgående stad, utbytte vi vår enkla
hydda på den gamla farmen mot ett bättre hus i staden,
hvarest jag öppnade en handelsaffär, som gick med
framgång. Men spekulationsandan låg i luften, och så var redan
före våren 1857 hela varulagret bortbytt mot stadslotter i
två pappersstäder, d. v. s. sådana som blott existerade på
papperet, längre ut i Vestern, deras namn voro Wasioja och
Geneva. Min vän Eustrom hade emellertid anländt från
Boston samma vår med en ung hustru och ett litet barn,
och vi båda med våra familjer och några andra vänner
flyttade till Geneva tidigt på sommaren i akt och mening
att bygga upp en ny stad och hastigt blifva rika. Men
vid den tiden började spekulationens svallvågor att lägga
sig, och nio tiondedelar af de städer och byar som anlagts,
och de stora företag, som satts i gång af entusiaster sådana
som jag, sjönko helt plötsligt samman till ett intet,
däribland äfven Geneva, som ännu i dag icke är större än då
vi lemnade det, så att jag för min del endast med stor
svårighet kunde anskaffa medel att bringa mig själf och
min hustru tillbaka till Vasa. Min vän Eustrom tog
preemptionsland i Geneva och stannade qvar där.

Efter återkomsten till Vasa hösten 1857 och sedan jag
upprättat ett inventarium öfver min egendom, fann jag mig
ega absolut ingenting och dessutom behäftad med en skuld
af nära två tusen dollars i obetalda räntor och inteckningar,
löpande med fem procents månatlig ränta. För att betala
mina skulder måste vi sälja allt hvad vi hade till och med
våra husgerådssaker och möbler samt min hustrus guldur.
Detta var den stora krisen 1857. Den satte allt och alla
i rörelse i hela landet, intet under därför att jag, en
oerfaren och entusiastisk ung man, skulle få lida med så många

andra. Men nu var frågan hvad jag skulle taga mig till.
Återvända till farmen kunde jag icke, emedan jag icke hade
någon farm, d. v. s. den var intecknad för dubbla beloppet
af det värde, hvartill den sjunkit.

Under dessa svårigheter kom jag en dag till Red Wing
för att rådfråga en framstående lagkarl därstädes angående
några affärsförhållanden. Under mitt samspråk med denne
yttrade han bland annat: "Ni har ingenting att göra nu,
Ni har haft tillräckligt af spekulation, Ni kan engelska
språket, har någorlunda kännedom om våra lagar, en god
uppfostran, är ung och äregirig, hvarföre då icke studera
lagkunskap! Denna stat och detta county äro just platsen
för Er att göra en löftesrik början i det yrket. Kom till
mig, och om ett år kan Ni få rättighet att uppträda som
advokat, hvarefter det icke blir någon svårighet för Eder
att komma fram".

Jag återvände till Vasa på qvällen, och efter det jag
rådgjort med min hustru, som bodde hos sina föräldrar, var mitt
beslut fattadt. Dagen därpå befunno vi oss båda på väg
till Red Wing, försedda med våra klädespersedlar, litet sängkläder, 
en enkel bordservis samt ett godt förråd lifsförnödenheter, 
som vi fått af mina svärföräldrar, hvilka äfven skjutsade
oss till staden. Vi hyrde oss nu i Red Wing ett rum
mätande ungefär sexton fot i fyrkant, skaffade oss en liten
kokspis och några få andra nödvändighetsartiklar på kredit,
hvarpå allt var i ordning för hushåll och lagstudier. Jag
började omedelbart min studiekurs hos den förträfflige
advokaten Warren Bristol, som sedan under många år varit
domare i New Mexico men nu nyligen aflidit. Under dagen
läste jag och skref på hans kontor och fortsatte därefter min
läsning hemma från mörkret till efter midnatt.

Detta lif var något nytt och hittills opröfvadt för min
unga hustru, som hade växt upp i ett hem, där man icke
vetat af brist på någonting. Nu hade hon att visa sin
skicklighet i att sköta vårt lilla hushåll med de minsta
möjliga tillgångar, och detta gjorde hon på ett sådant sätt,
att ingen finansminister kunde hafva gjort det hälften så
bra. Vi voro verkligen så fattiga den vintern, att vi icke
hade råd att köpa de talgljus, som voro nödvändiga för mina
nattstudier (fotogen var på den tiden icke känd). Men hon
tillagade hvarje afton under denna pröfvande men dock
lyckliga vinter af en bomullsveke och smält ister, som vi
fått af hennes föräldrar, på ett vanligt tefat en lampa, hvars
sken i mina ögon var mera strålande klart än ljuskronorna 
i de rikes palats. Vid detta ljus studerade jag, som redan
nämnts, Blackstone, Kent och andra juridiska arbeten.

Frampå våren 1858 blef en plats ledig å fredsdomarens
kontor, och jag lyckades få förordnande att sköta densamma.
Detta förskaffade mig då och då en inkomst af en eller två
dollars, hvarigenom vi kommo oss litet bättre före. Tidigt på
sommaren blef jag tillförordnad stadsbokhållare med en lön af
tolf och en half dollars i månaden, hvilket för oss då
utgjorde en hel förmögenhet. Efter ett års strängt arbete
och ihärdiga studier tog jag min examen och erhöll rättighet
att idka advokatyrket. Min ärade lärare upptog mig genast
på fördelaktiga vilkor till sin kompanjon. Mitt yrke syntes
vara väl valdt, jag fick mycket att göra och rönte all den
framgång, jag kunde vänta.

Detta varade likväl endast några få månader, hvarpå
jag förordnades att sköta county-auditorsysslan, som blifvit
ledig. Straxt därefter valdes jag till ordinarie innehafvare
af detta embete och blef efter två år omvald därtill. Före
denna tid hade ingen svensk innehaft ett så ansvarsfullt

civilt ämbete i Förenta Staterna. Det var dock troligen ett
stort misstag å min sida, att jag mottog detta embete,
emedan jag därigenom vände ryggen till ett yrke, hvaruti jag
otvifvelaktigt skulle rönt framgång snabbare och lättare än
på något annat sätt. Men för tillfället innebar det en stor
ekonomisk förbättring i vårt enskilda lif. Vårt lilla hem,
det trånga rum, hvilket vi begagnat som arbetsrum,
sängkammare och kök, utbyttes snart mot ett vackert litet hus,
och efter ett års förlopp inflyttade vi i en ännu större och
beqvämare byggnad, hvaraf vi själfve voro egare.

Emellertid hade under allt detta nybygget i Vasa gått
framåt och folkmängden därstädes hade tillväxt ganska
betydligt. De skandinaviske nybyggarne hade spridt sig öfver
de närgränsande kommunerna och äfven till andra counties<footnote>Grefskap, ungefär lika stort som 4 á 6 härad i Sverige.</footnote>,
med en förvånande hast. Krisen 1857 hade gifvit oss en
dyrköpt erfarenhet, och ehuru fastighetsvärdena nedgått till
ungefär fjärdedelen af hvad de förut varit, så hade likväl
folket blifvit mera välmående till följd af bättre hushållning
och bättre åkerbruksmetoder. Skandinaverna hade också
börjat med stort intresse deltaga i de politiska strider, som
vid den tiden satte hela landet i rörelse. Den stora fråga,
som då upprörde alla sinnen, var frågan om slafveri eller
icke slafveri i de nye territorierna i Vestern. Det är
öfverflödigt att säga att skandinaverna nästan utan undantag
voro för alla människors frihet och därför slöto sig nästan
mangrannt till det republikanska partiet, som då nyligen hade
bildats med ändamål att verka för slafveriets inskränkande.

Det var också af detta parti som jag valdes till auditor.
Vintern 1861, då jag för andra gången innehade detta
embete, tillsatte staten Minnesotas lagstiftande församling en

komite för att revidera beskattnings- och inkomstförfattningarne. 
Denna komite inbjöd fem countyauditorer att bistå
densamma i detta arbete, och jag hade äran att vara bland
dessas antal. Jag utsågs äfven till ordförande i
centralkomiten, som under flere veckor höll sina sammanträden i
S:t Paul. De beskattningslagar, som formulerades af denna
centralkomite, qvarstodo sedermera i författningarne under
mera än tjugo år.

Det var ungefär vid den tiden eller kanske föregående
höst, som den store amerikanske statsmannen William H.
Seward besökte Minnesota. Jag hörde honom i hufvudstaden
S:t. Paul hålla sitt berömda tal, hvaruti han med den vise
mannens siareblick förutsade tvillingstädernas blifvande
storhet, som redan nu blifvit en verklighet. Det var samme
Seward, som sedermera blef president Lincolns förste minister
och hvars lif Lincolns mördare också sökte taga. Äfven
hörde jag Owen Lovejoy, en kongressmedlem från Illinois
och en af de förnämste talare och ifrigaste agitatorer i
Vestern mot slafveriet.

Under presidentvalet 1860 var den politiska upphetsningen 
särdeles stark i hela landet. Sydstaterna hade intagit 
en hotande ställning och läto förstå att de voro beredda
att utträda ur statsförbundet, om Lincoln blefve vald till
president. Öfver hela landet organiserades politiska föreningar.
Demokraterna bildade kompanier, som de kallade "Little
Giants", hvilket var ett binamn på deras presidentkandidat
Stephen A. Douglas. Republikanerna å sin sida uppsatte
äfven kompanier, som de benämnde "Wide Awakes". För
det republikanska kompani, som bildades i Red Wing, var
jag anförare. Politiska möten höllos tidt och ofta under
loppet af flera veckor före valet, och därvid anställdes

processioner och parader af de nämnda kompanierna, som voro
klädda i uniformer och försedda med fanor och facklor.

Ungefär samtidigt bildades äfven i Red Wing ett kompani 
militärer, som exercerades och lärdes krigstukt, och i
detta kompani var jag löjtnant. Ehuru ingen af oss, som
deltogo i denna rörelse, kunde föreställa sig eller misstänka
annalkandet af den fruktansvärda kamp, som snart skulle
insvepa hela landet i blod och eld, syntes dock alla ha en
aning om att kritiska tider voro nära och att omständigheterna 
fordrade att man vore förberedd. Det är ett
betecknande faktum, att femtiofyra man af vårt lilla
militärkompani, som endast räknade sextio, inom ett eller två år
efter dessa tilldragelser blefvo officerare eller soldater i
Förenta Staternas frivilliga armé.

Ehuru skandinaverna då endast varit några få år här
i staten, syntes de dock taga lika liflig del i den tidens
hotande politiska förvecklingar som någon af de infödde,
och när tiden slutligen kom för mera aktiv handling, då
befunnos de lika villiga som deras infödde medborgare, att
offra blod och lif på Unionens altare, hvarom mera i
nästföljande kapitel.

*
</chapter>

<chapter name="Femte kapitlet: Inbördeskrigets början — Skandinavernas deltagande däri — Upprop i ”Hemlandet” till skandinaverna i Minnesota — Kompani D. organiseras — Pressens uttalande — Afskedet — Tåget öfver Cumberlandbergen — Tredje regementets öden — Indianblodbadet i Minnesota 1862 — Krigshändelser 1863 — Vicksburgs belägring — Anekdoter om generalerna Logan, Stevenson och Grant — Little Rock eröfras — Rekrytering i Fort Snelling — Striden vid Fitzhugh Woods — Pine Bluff — Vinterlägret vid Duvalls Bluff — Intryck af Lincolns död — Krigets slut — Tredje regementet hemförlofvas">

<img></img>

<h2>Femte kapitlet.</h2>

<sp>Innehåll:</sp> Inbördeskrigets början. — Skandinavernas deltagande däri.
— Upprop i "Hemlandet" till skandinaverna i Minnesota. — Kompani D.
organiseras. — Pressens uttalande — Afskedet. — Tåget öfver
Cumberlandbergen. — Tredje regementets öden. — Indianblodbadet i Minnesota
1862. — Krigshändelser 1863. — Vicksburgs belägring. — Anekdoter om
generalerna Logan, Stevenson och Grant. — Little Rock eröfras. —
Rekrytering i Fort Snelling. — Striden vid Fitzhugh Woods. — Pine Bluff. —
Vinterlägret vid Duvalls Bluff. — Intryck af Lincolns död. — Krigets
slut. — Tredje regementet hemförlofvas.
<img></img>
<img l></img>

Den tolfte april 1861, då jag mot aftonen gick från
rådhuset ned till staden, kom en vän springande efter
mig och omtalade att de upproriska i Södern hade börjat
beskjuta Fort Sumpter. Nyheten spridde sig hastigt och
det var ett ögonblick af allmän hänförelse och förbittring.
Männen rusade från sina bostäder ut på gatorna och
begärde att få ingå i armén. Arbetare bortkastade sina spadar
och verktyg, handtverkare lemnade sina arbetsmaskiner, och
unge farmare spände från sina hästar, qvarlemnande plogarne
på fälten, och redo in till närmaste stad för att anhålla om
att bli inregistrerade i hären. Om några dagar utkom
<img><b>Frivilliga inmönstras i hären.</b></img>

guvernörens proklamation om att 1,000 man skulle hålla sig
redo att tåga i fält från vår unga stat. Kompanier voro
redan bildade till ett antal, som var mer än tillräckligt för
att fylla detta regemente, och frågan var endast, hvem som
skulle komma först och bli antagen. Denna första
upphetsning kom så plötsligt, att skandinaverna, som voro mera
betänksamma då det gällde dylika företag, knappt hade tid
att få klart för sig hvad som var å färde, förrän den första
utskrifningen hade försiggått.

Några månader förgingo och striden vid Bull Run
utkämpades. Det var nu icke längre endast en öfverilad
upphetsning; man hoppades icke längre att hela upproret
skulle kunna undertryckas i ett enda slag eller inom några
få månader utan insåg tydligt och klart att kriget skulle
bli bittert och långvarigt. Det var först då, som
skandinaverna i Minnesota började röra på sig. Vi hade hört att
några få svenskar i Illinois, särskildt major, sedermera general,
Stohlbrand jämte några andra hade ingått i armén. Några
spridda skandinaver hade också inskrifvits i första regementet
och ytterligare några få i det andra, men någon allmän
nationel resning bland skandinaverna egde icke rum i vår
stat förr, än jag i "Hemlandet" i Chicago och i flera af våra
engelska Minnesota-tidningar offentliggjort ett upprop, hvaraf
det väl kan vara på sin plats att här meddela det
hufvudsakliga:

"Till skandinaverna i Minnesota!

Det är hög tid för oss att som <i>ett</i> folk resa oss till
försvar för vårt adoptivland och för frihetens sak. Detta
land sväfvar i fara, en jättelik makt har gripit till vapen,
hotande själfva dess lif och på samma gång friheten. Vår
stat har redan bidragit med 2,000 man och skall inom kort
bli uppfordrad att med ännu flera deltaga i kriget. Vår
nation utgör ungefär en tolftedel af denna stats befolkning.
Det är vår pligt att lemna ett i proportion därefter lika
stort antal unge män att, i fall omständigheterna så fordra,
offras på vårt adoptivlands altare.

Vi äro här i åtnjutande af samma rättigheter som de
infödde, vägen till ära och framgång står öppen för oss lika
väl som för dem, och vi hafva svurit detta land vår
trohetsed. Landsmän stån upp! Till vapen, till vapen! Vårt
land kallar oss. Låtom oss visa oss värdiga det land och
de förfäder, hvarifrån vi härstamma. Jag förklarar härmed
mig själf redo att ingå i det tredje regementet, som just
nu skall inkallas, och jag är fullt och fast öfvertygad att
många af Eder äro villiga att göra på samma sätt. Låt
hvarje nybygge sända ut sin lilla flock och låtom oss alla
mötas vid Fort Snelling. Låtom oss icke tveka utan med
ens ställa oss på frihetens och fosterlandskärlekens sida och
det icke allenast med ord utan med vapenstyrka och med

våra lif, om det kräfves. Då skola våra vänner i våra
barndomshem glädjas öfver oss. Våra barn och barnbarn
skola i dagar som stunda nämna våra namn med vördnad.
Vi själfve skola känna oss lyckliga i medvetandet att hafva
fyllt vår pligt, och skulle döden möta oss i striden, så skola
dock våra föräldrar, hustrur, barn och vänner finna någon
tröst i den öfvertygelsen, att de genom ädelmodiga
uppoffringar också hafva bidragit till försvarande af rättvisa
och frihet, och ett tacksamt folk skall icke neka dem sin
medkänsla och sin vänskap".

Låtande handling följa på ord lemnade jag några få
dagar därefter ett lyckligt hem, en älskad maka och två
små barn och begaf mig till Fort Snelling. Men jag kom
ingalunda dit allena. Omkring 70 svenskar och 30 norrmän
från Red Wing, Vasa, Chicago Lake, Holden, Wanamingo,
Stillwater, Albert Lea med flere platser kommo dit jämte
mig eller förenade sig med oss inom loppet af få dagar.

Tredje regementet hade emellertid inkallats och 100 af
mina följeslagare inmönstrades däri såsom kompani D. med
mig som deras kapten, en norsk vän L. K. Aaker, f. d.
medlem af vår legislatur, som förste löjtnant och min gamle
vän H. Eustrom som andre löjtnant. (Se "Bihang N:o 2",
som innehåller en kopia af mönsterrullan). Ehuru kompani
D. var den enda militärorganisation i vår stat, som bestod
uteslutande af skandinaver, så funnos dock dessutom många
skandinaver spridda här och där i hvarje regemente och i
nästan hvarje kompani, som bildades därefter.

Det är här på sin plats att säga några ord af erkänsla
till mitt gamla kompani. Det bestod af själfva blomman af
våra unge män. På grund af ömsesidigt erkännande från alla
de andra nio kompanierna i vårt regemente intog kompani D.
inom en månad efter dess inskrifning hedersplatsen såsom i alla

afseenden det bästa kompaniet i regementet och bibehöll utan
ringaste gensägelse denna plats under fyra års tjänstgöring
i fält. Flertalet af dessa gamla kamrater hafva redan troppat
af till den sista tysta bivuaken, men för dem som ännu
lefva och för de hädangångnes minne kommer jag alltid att
hysa en faderlig tillgifvenhet, och det må förlåtas mig om
jag här säger, att skulle någon af de kvarlefvande behöfva
en hjälpare och en vän, så kunna de komma till mig som
söner till sin fader.

Ungefär vid denna tid bildades i staten Wisconsin ett
helt regemente af skandinaver, mestadels norrmän, som
kallades "Wisconsins 15:de infanteriregemente" och som vann
stor utmärkelse under sin långa och verksamma tjänstetid.
Dess tappre öfverste, Hans Hegg, föll dödligt sårad under
anförandet af en brigad å det blodiga slagfältet vid
Chickamauga. Det fanns äfven många delvis eller ock helt och
hållet svenska militärkompanier från staten Illinois, hvaraf
ett, som tillhörde "Illinois 43:dje regemente", under den djupt
saknade kapten Arosenius tjänstgjorde under mitt befäl
några år senare i Arkansas. Det fanns äfven många
framstående svenska officerare i andra regementen, af hvilka
de förnämste voro generalen C. J. Stohlbrand, öfverstarne
von Vegesack, Malmborg, Steelhammar, Broddy, Elfving och
Brydolf samt kaptenerna Stenbeck, Silfversparre, Sparrström,
Lempke, Chas Johnson, Erik Johnson, Vanstrum, Lindberg
m. fl. och löjtnanterna Edgren, Liljengren, Johnson, Lindall,
Olson, Gustafson, Lundberg och många andra, hvars namn
jag nu ej kan påminna mig.

I Goodhue county's arkiver förekommer för den 15
oktober 1861 en paragraf, som bestämmer, att eftersom
countyauditoren H. Mattson frivilligt gått i fält med ett
kompani soldater till försvar för vårt land, så vare det

beslutet att honom under hans frånvaro skall beviljas
permission och att auditorsembetet icke skall förklaras ledigt, så
länge det ordentligt skötes af hans vikarie.

Tidningen "S:t Paul Press" för samma dag innehåller
följande uttalande: "Vi gratulera kapten Mattson och hans
landsmän för det vackra mönsterkompani af svenskar och
norrmän, hvaröfver han för befälet, Aldrig har ett bättre
kompani soldater blifvit inmönstradt till tjänst".

I början af november anlände tvänne ångare och togo
tredje regementet ombord vid Fort Snelling. Vi hade order
att sluta oss till Buell's armé i Kentucky. Kompani E. af
vårt regemente var också från Goodhue county, och då
ångaren på aftonen anlände till Red Wing, gjordes en half
timmes uppehåll för att lemna kompanierna D. och E.
tillfälle att gå i land och deltaga i en storartad supé, hvartill
de inbjudits af sina vänner stadsborna, och för att taga ett
sista farväl af sina familjer och bekanta. Min hustru med
våra två små barn, min syster, fader, broder och andra
slägtingar voro samlade i ett större rum å hotellet midtför
den plats nere vid stranden, hvarest soldaterna intogo sin
aftonmåltid. Halftimman var snart gången och trumpeten
ljöd till "uppställning". Jag förbigår afskedet —, lemnande
åt mina läsares inbillningskraft att föreställa sig det, då jag
själf icke kan finna ord att beskrifva detsamma. Endast en
liten episod vill jag omtala. Då trumpeten ljöd till uppbrott
höll jag min lilla två-åriga dotter i min famn; hennes armar
voro tätt slutna kring min hals, och då jag skulle nedsätta
henne på golfvet, knäppte hon hop sina fingrar så hårdt,
att hennes morbror måste bryta upp dem med våld för att
kunna taga henne från mig. Då ett litet barn hade sådana
känslor, kan man lätt föreställa sig hvad de skulle känna,
som tydligare kunde fatta stundens betydelse.

Några dagar senare hade vi slagit läger på ett gyttjigt
åkerfält i Kentucky, snabbt lärande oss soldatlifvets pligter
och görande oss förtrogna med en armés alldagliga lif i fält.

Min fyraåriga militära bana förflöt utan några tilldragelser 
af särskildt intresse eller betydelse; den var lik två
miljoner andra soldaters. Det gällde endast att göra sin
pligt utan gensägelse och utan knot.

Efter åtta månaders tjänstetid befordrades jag till major
vid regementet. Vi voro då förlagda i mellersta delen af
Tenessee. Kort därpå gjorde vårt regemente jämte 6,000
man andra trupper den beryktade marschen öfver
Cumberlandbergen. För att gifva läsaren ett begrepp om hvad
soldater stundom ha att uthärda under en marsch vill jag
i korthet beskrifva densamma. Härafdelningen bröt upp
från Murfreesborough vid middagstiden en brännande het
dag i slutet af maj och tågade tjugo mil, hvilket ansågs
vara en lång marsch för första dagen. De fleste af männen
ledo af skafsår på fötterna och alla voro mycket trötta. Vi
tillagade vår aftonmåltid och hade just lagt oss till hvila
på ett öppet stort fält samt börjat falla i sömn, då
uppbrottssignal ljöd klockan tio på aftonen. Inom några minuter
var hela truppen uppställd och anträdde åter under tystnad
marschen framåt. Vi tågade hela den natten, hela följande
dagen, den därpå följande natten och till middagen dagen
därpå, tillryggaläggande inalles en vägsträcka af 80 mil,
till en del öfver en mycket svår bergsväg, utan annan hvila
än en timmas rast tre gånger om dagen för att koka oss
litet kaffe samt den extra hvila en del män erhöllo, då de
ytterligt utmattade föllo ned vid vägkanten, hvarest de fingo
ligga till dess, arrièregardet hann upp dem. Då vi slutligen
anlände till vår bestämmelseort, hade fienden, som vi
förföljde, redan tågat vidare, och vi hade att återvända samma

väg vi kommit, ehuru icke i så forcerad marsch. Under
denna ilmarsch ådrogo sig sannolikt tusen man genom
öfveransträngning sjukdomar, hvaraf många dogo kort tid
därefter, under det andra få mer eller mindre lida däraf, så
länge de lefva. Bland de många offren var äfven en
förträfflig ung norsk löjtnant af mitt gamla kompani, Hans
Johnson, som dog kort efter vår återkomst till
Murfreesborough.

Några dagar senare bröt regementet upp på ett tåg
söderut. Under denna marsch insjuknade jag i feber och
skulle antagligen ha dött i Columbia, Tenessee, om icke
min vän Eustrom, som då var kapten öfver kompani D.,
lyckats få mig in i en "rebellfamilj", hvarest jag fick den
bästa skötsel och omvårdnad, så att jag om få dagar var i
stånd att per järnväg begifva mig till Minnesota på tjugo
dagars sjukpermission. Detta inträffade i början af juli 1862.

Efter att ha tillbragt fjorton dagar i skötet af min
familj återvände jag med betydligt förbättrad helsa för att
återtaga mitt befäl. Jag anlände till Chicago på
söndagsmorgonen, och som intet tåg gick före aftonen, besökte jag
svenska kyrkan, som då var belägen vid Superior street,
och hörde pastor Erland Carlson. Då jag kom ut ur kyrkan, 
hörde jag en tidningspojke skrika: "extra nummer af
Tribunen; stor strid vid Murfreesborough; tredje
Minnesotaregementet i het eld".

Jag köpte tidningen och skyndade till mitt hotell,
hvarest ett annat extra nummer räcktes mig. "Unionens
trupper hade vunnit en fullständig seger vid
Murfreesborough, och totalt sprängt Forrests 8,000 man starka
kavalleri, som hade anfallit dem". Senare på aftonen
meddelade ett tredje extra nummer att "tredje regementet hade
blifvit tillfångataget af fienden och var stadt på marsch

till Söderns fängelser". Endast en soldat kan förstå mina
känslor vid mottagandet af denna underrättelse. Jag
anlände till Nashville i Tenessee två dagar senare endast för
att möta soldaterna på deras återtåg från bergen, hvarifrån
de på skriftlig parole lössläppts af fienden. De voro
ömfotade, uttröttade, hungriga och alldeles vilda af raseri
samt liknade mera en hop trasiga tiggare än de väl diciplinerade 
soldater de varít endast några få dagar förut. Alla
de tillfångatagna officerarne hade förts till Södern och
måste qvarblifva i fängelse i flere månader. Endast två
af dem hade beslutit att de aldrig skulle låta föra sig
fångna till Södern. En af dem var kapten Eustrom. I
sällskap med en löjtnant Taylor rymde han från ett sjukhus, 
hvarest de hade intagits svårt sjuka i feber. Några
negrer gåfvo dem sina kläder, och under nästan otroliga
mödor och faror lyckades de upphinna vår afdelning och
sammanträffade med mig i Nashville två dagar efter min
ankomst dit.

Vårt tappra regementes kapitulation var en af de
sorgligaste tilldragelser af detta slag under kriget.
Regementet var erkändt såsom det bästa af de frivilliga
trupperna i vestra armén. Det hade försvarat sig med stor
tapperhet och i själfva verket slagit fienden, då på något
oförklarligt sätt öfverste H. C. Lester under falska uppgifter
narrades till kapitulation af rebellgeneralen Forrest. Öfverste
Lester hade så stort inflytande öfver officerarne, att sju
kompanichefer i krigsrådet, som han sammankallat,
öfvergingo på hans sida, under det de öfrige officerarne och
alla soldaterna voro högeligen emot kapitulation. Och då
manskapet slutligen befalldes att sträcka vapen, gjorde de
det under tårar, klagande öfver att de icke fingo strida

längre. Alla officerare, som tillstyrkt kapitulation, blefvo
sedermera skymfligen afskedade ur tjänsten.

Vid min ankomst till Nashville blef jag genast beordrad
att taga befälet öfver mitt eget upplösta regemente, öfver
Michigans tolfte infanteriregemente samt öfver ett batteri
artilleri, som likaledes hade kapitulerat samma olycksdigra
söndag. Sedan krigsfångarne försetts med nödvändiga kläder
och lifsförnödenheter, förde jag dem med ångbåtar till en
lägerplats för krigsfångar i S:t Louis samt återvände, sedan
jag där levererat dem, till Nashville för att personligen
inrapportera förloppet. Vid min återkomst till Nashville blef
jag inkallad till medlem af Generalkrigsrätten samt kort
därefter befordrad till dess ordförande, i hvilken befattning
jag qvarstod från juli till december 1862.

De mödor min vän kapten Eustrom hade att utstå
under sin flykt från rebellerna nedbröto hans helsa, så att
han snart därefter nödgades taga afsked.

Kort efter min återkomst till Nashville inträffade i
augusti månad vid våra längst vesterut belägna nybyggen
i Minnesota det bekanta indianblodbadet, hvaruti närmare
åtta hundra fredlige medborgare, mestadels qvinnor och
barn, däribland många skandinaver, blefvo på ett grymt
sätt mördade, hvarjämte deras hus och öfriga egendom blefvo
nedbrända och förstörda. Soldaterna af tredje regementet
hade gifvit sitt hedersord (parole) på att icke strida mot
rebellerna, förrän de blifvit vederbörligen utlösta, men som
denna förbindelse icke gällde för indiankriget, blefvo de
kommenderade från S:t Louis till Minnesota, hvarest de
ställdes under befäl af major Welch af fjärde regementet
och snart gjorde sig bemärkta för sina fina manövrer och
sin tapperhet under striderna med indianerna.

I december månad blefvo officerarne utlösta och
kommenderade tillbaka till Fort Snelling, dit soldaterna också
återvändt från indiankriget. Nyårsdagen 1863 lemnade vi
ånyo Minnesota för att begifva oss till Södern. Hela den
vintern och början af våren upptogos af småfäktningar och
förstörande af rebellernas lägerplatser i södra Tenessee.
Under största delen af denna tid förde jag befäl öfver
regementet, hvaraf fyra kompanier voro beridna. Hästar fingo
vi skaffa oss, hvar och hurudana vi kunde, här och där på
landsbygden. Vi utkämpade flere skärmytslingar och togo
många fångar.

I början af juni förenade vi oss med de trupper, som
under general Grants befäl belägrade Vicksburg, och
qvarstannade där tills denna plats kapitulerat. Belägringen af
Vicksburg är så väl känd från historien, att jag icke här
vill göra något försök att beskrifva densamma. Under fem
veckors tid var kanonaden och muskötelden så ihållande
och stark, att soldaterna blefvo vanda därvid, liksom
passagerarne på en ångbåt blifva vanda vid propellerns buller,
så att, när kapitulationen slutligen inträffade och elden
upphörde, vi icke kunde sofva under en eller två nätter på
grund af den ovanliga tystnaden.

Första julinumret af Hemlandet för det året innehåller
ett bref från mig, dateradt Vicksburg den 24 juni, hvarur
jag meddelar följande utdrag:

"General Grants armé härstädes är fördelad i två
afdelningar, hvaraf den ena ligger i en halfcirkel gentemot
Vicksburg endast några hundra alnar från rebellernas
förskansningar, under det den andra ligger i en halfcirkel
vänd från Vicksburg och med fronten mot general Johnstons 
armé. Vi ligga alla i starka befästningar och hafva
ständigt öfver 2,000 man ute på förpostvakt och lika många

sysselsatta med att gräfva löpgrafvar och bygga förskansningar.

"General Logans afdelning ligger nära intill rebellernas
befästningar. Den svenske major Stohlbrand är artillerichef
i Logans afdelning och har som sådan under sin särskilda
uppsigt en af de vigtigaste af den belägrande arméns
positioner.

"Jag besökte general Logan i går och kan omtala en
liten episod rörande denne tappre befälhafvare.

"Då Logan hörde att jag var svensk och att jag sökte
major Stohlbrand, som hade ridit ut för att se efter sina
batterier, tog han, som städse tyckte om ett skämt, på sig
en mycket högtidlig min och sade: "Hvilken skada att Ni
icke kom en timme förut, då Ni hade kunnat få träffa
Stohlbrand. Där" — och han gick fram till sin tältdörr och
pekade utåt lägret — "där är major Stohlbrands tält. För en
half timme sedan exploderade en bomb från det förnämsta
fästet just där inne. Stackars Stohlbrand! Endast några
få bitar äro qvar af tältets innehåll. Stackars Stohlbrand!
Kanske vill Ni se qvarlefvorna?"

"Och med Logan i spetsen begaf jag mig jämte generalerna
Stevenson och Ransom samt flere andre officerare till
Stohlbrands tält. Logan sade nu: "Af aktning för den stackars
Stohlbrand ha vi ställt allt i ordning igen. Här ser Ni
hans fältstol och paraduniform och där är hans lilla
tältsäng etc". Sängen såg ut som om en död människokropp
låge på densamma betäckt af en filt. Logan gick vördnadsfullt 
upp till hufvudgärden, lyfte upp filten, och se, där
låg ett bylte trasor. Jag och de öfrige hade naturligtvis
trott att Stohlbrand var död och att hans lik låg på sängen.
Detta puts kom den skämtsamme Logan att skratta, så att
hela hans kropp skakade.

"Angående svenskar i armén nära oss kan jag nämna
att utom vårt kompani D. äro här i samma afdelning kapten
Arosenius' kompani i Illinois 43:dje regemente och kapten
Corneliesons kompani i Wisconsins 23:dje regemente,
förutom flere svenskar i de andra regementena från Illinois
och Wisconsin samt i Minnesota 4:de och 5:te regementen.
Gamla kompani D. är som vanligt ett mönster, det bästa
jag ännu har sett. Befäl och manskap äro alltid stilla,
sedliga, friska och färdiga, alltid troget på sin post och
beredda att gå dit pligten kallar. De äro älskade och
högaktade af alla, med hvilka de komma i beröring. Om jag
någon gång blir ledsen eller nedslagen, behöfver jag blott
gå ut i tältgatan och kasta ögonen på några af mina gamla
skandinaver — deras glada, stilla, allvarsamma och lugna
blick gör mig alltid glad och stolt. Jag begär ingen större
ära än den, att få säga till någon främmande officer: "detta
är mitt gamla kompani".

"Men icke allenast dessa utan alla landsmän, som jag
sett i armén, hafva ett godt namn och äro ansedda för de
mest dugliga och pålitliga soldater. Jag träffade två
svenskar i Kentucky 15:de kavalleriregemente, Nyberg och
Ackerström, bägge premierlöjtnanter, bägge högt ansedda och
omtyckta".

Jag vill berätta ett par små anekdoter till från
belägringen af Vicksburg, hvilka icke förekomma i det nyss
nämnda brefvet till "Hemlandet".

Utanför Logans tält stod ett stort magnoliaträd. Under
det general Stevenson stod och skrattade åt Logans lilla
skämt, tog han på äkta yankeemanér fram sin pennknif
och täljde på en käpp. Tillfälligtvis tappade han knifven,
och då han bockade sig ned för att taga upp den, inträngde
en skärfva af en sprängd granat från en rebellkanon två

tum djupt i trädstammen just på den plats, framför hvilken
han nyss förut hade sitt hufvud. Han anmärkte därvid
lugnt: "Det där järnstycket var icke stöpt för mig".

<img><b>Grants högqvarter vid Vicksburg</b></img>

<img><b>Trossvagn.</b></img>

En dag då jag besökte general Grant utanför
Vicksburg, körde en vagn förspänd med sex mulåsnor tätt förbi
hans högqvarter. Körsvennen, en gammal soldat med groft
utseende, stannade och frågade hvilken väg han skulle taga
för att komma till ett visst regemente. Grants tält stod
på toppen af en liten kulle och vi, ett antal officerare,
stodo och sutto rundt kring generalen. Vid foten af kullen
voro många nyligen uppkörda vagnsspår. Grant, som var
iklädd släpmundering och slokhatt och utan alla andra
utmärkelsetecken än de tre små silfverstjärnorna, som knappast
kunde urskiljas på hans dammiga rock, gick ned mot
trosskusken och gaf honom noggranna underrättelser om vägen.
Under det han höll på att tala, märkte vi att kusken greps
af en häftig rörelse samt slutligen hoppade ned från
mulåsnan, hvarpå han red, och med utsträckta armar och tårar
i sina ögon snyftade: "Min Gud, jag tror det är general
Grant. General, kommer Ni icke ihåg Thommy Donald?
Jag var soldat i Ert kompani i mexicanska kriget!" Därvid
fattade den store öfverbefälhafvaren med varm rörelse den
i trasig uniform klädde soldatens händer i båda sina, och
likt tvänne länge åtskilda vänner gladdes båda på det
hjärtligaste vid erinringen om deras kamratskap för femton
år sedan.

En vecka senare föll Vicksburg i våra händer. Vi
togo öfver 32,000 fångar, 15 högre och 2,000 andra
officerare samt nära 200 kanoner, Det var en af de största
segrarne i nya tidens krigshistoria.

Omkring en vecka efter Vicksburgs fall blef tredje
regementet transporteradt till sjunde armékåren under general 
Fred Steel's befäl och fick deltaga i fälttåget mot Little
Rock. I början af september, då vi voro på endast tio
mils afstånd från Little Rock, vederfors oss den utmärkelsen
att få marschera i spetsen för infanteriet.

Vi påträffade rebellernas batterier på vestra stranden
af Arkansasfloden och en liflig kanonad uppstod. Striden
erbjöd det vackraste skådespel man kan tänka sig, om
kanonad och människoslagt kunna kallas vackra. Vi stodo på
östra sidan om floden, under det rebellernas batterier voro
förlagda på vestra sidan. Vattenståndet var mycket lågt,

<img><b>Generalerna Grant och Pemberton. — Vicksburgs kapitulation.</b></img>

till följd hvaraf en ångbåt hade råkat på grund en
åttondedels mil ofvanför den plats, hvarest vi befunno oss. I
närheten af ångaren var floden så grund, att kavalleriet kunde
vada öfver, men just midt framför tredje regementet var
strömfåran så djup, att vi nödgades lägga ut en ponton för
fotfolket att marschera öfver på.

Vårt regemente förlades i ett majsfält vid flodstranden
för att betäcka tåget öfver bryggan, och soldaterna
kommenderades att lägga sig på marken. Men vi hade stor
svårighet att hålla dem i denna ställning, ty de voro i sin
ifver att få öfvergå floden mera benägna för att rusa framåt
och upphäfva jubelrop. Många kulor från rebellernas
batterier passerade öfver våra hufvuden så lågt, att soldaterna
i sitt skämtsamma lynne hoppade upp och försökte fånga
dem i flygten. På mindre än en timmas tid var bron
öfver den djupa strömfåran färdig. En kavalleribrigad
hade under tiden tågat upp till vadstället ofvanför, och nu
gafs signal att marschera framåt. Då satte rebellerna eld
på ångbåten, som de icke längre ansågo sig kunna rädda.

Det var vid middagstiden. Dagen var en af dessa
härliga varma höstdagar, som äro egendomliga för Amerika,
hvilket i icke ringa mån bidrog till att förhöja intrycket
af det storartade skådespel, som nu föregick vid
Arkansasflodens stränder. Ångaren brann därute på floden, en
ändlös rad af kavalleri vadade i två leder öfver den grunda
strömmen, infanteriregementena marscherade flankvis öfver
bron, från hvilken de hoppade ned uti floden, och under
språngmarsch genom det grunda vattnet formerade de först
kompanier och därefter bataljon. Under flygande fanor
och klingande spel marscherade de därefter i knädjupt
vatten mot fiendens dolda batterier, under det luften var
fylld af kanonkulor och artillerisalfvorna dånade genom
rymden. Förrän fotfolket hade hunnit fram till småskogen,
hvarest rebellernas artilleri låg doldt, var fienden redan
stadd på återtåg och Little Rock intogs snart därefter.

Följande morgon, då vi skulle inrycka i den eröfrade
staden, erhöll tredje regementet hedersplatsen i fronten
och fick således i egenskap af avantgarde först
marschera in. Det blef äfven förordnadt till skyddsvakt
(Provost Guard), för att upprätthålla ordningen.
Statskapitolium blef nu anvisadt till qvarter åt hela regementet.
General C. C. Andrews, som då var öfverste, förordnades
till kommendant öfver Little Rock, och jag, som emellertid
hade blifvit befordrad till öfverstlöjtnant strax efter
Vicksburgs eröfring, hade öfverbefälet öfver regementet med
åliggande att upprätthålla ordning och skick i den intagna
staden. Detta var ett ansvarsfullt uppdrag, ty man måste
komma ihåg att den enda lagskipning och myndighet, som 
under dessa krigstider existerade i Sydstaterna, utöfvades
af disciplinregementena.

Tredje regementet innehade detta uppdrag ända till
följande vår och fullgjorde det så väl, att guvernören öfver
Arkansas i sin embetsberättelse yttrade sig om detsamma
på följande sätt: "Under den tid de varit på tjänstgöring
i vår hufvudstad har god ordning herrskat, och de hafva
satt sig i respekt och vunnit aktning af medborgarne.
När de kallats att möta fienden, hafva de visat sig redo
till hvarje företag och pålitliga i ögonblick af öfverhängande
fara. Sådane män äro en heder för vår regering och för
den sak de tjäna. Deras stat må med rätta känna sig stolt
öfver dem och de skola öfverallt, där pligten kallar dem,
visa sig såsom värdiga söner af densamma".

Inemot jultiden blef jag kommenderad till Fort Snelling
med en afdelning officerare och underofficerare för att
rekrytera. Vi qvarstannade där till mars månad, då vi
återvände till regementet med 400 rekryter. Kort
därefter, den första april, utkämpades striden vid Fitzhugh
Woods nära Augusta i Arkansas, och tredje regementet
utmärkte sig därvid för stor tapperhet. Under uppehållet i
Little Rock hade nästan allt manskapet tagit ny värfning
för tre år eller till krigets slut, hvarigenom regementet
förvärfvade sig titeln "veteranregemente". Men detta var icke
den enda utmärkelse som vederfors dess män. Ett stort
antal af de unga soldaterna hade nämligen från män i ledet
befordrats till rang af officerare i åtskilliga negerregementen,
som bildats i Tennessee och Arkansas, och några äfven till
officerare i nya regementen från vår egen stat. Öfverste
Andrews hade emelfertid blifvit befordrad till brigadgeneral,
och jag blef i april 1864 utnämnd till öfverste öfver
regementet i hans ställe samt blef kort derefter beordrad att 

med dess 800 man marschera till Pine Bluff vid Arkansasfloden.

Från denna tid till början af augusti utstod regementet 
till följd af sjukdom och sträng tjänstgöring sådana
vedermödor och lidanden, att det därigenom förorsakades
vida större förluster, än något annat regemente från vår
stat hade lidit i öppen strid. Pine Bluff var nämligen en
fullkomlig pesthåla, vattnet hade en grönaktig färg och var
alldeles odrickbart, luften var full af sjukdomsfrön och giftiga
dunster. Ständigt omgifna och hotade af en vaksam fiende
måste de öfveransträngda och af sjukdom utmattade soldaterna 
vara uppe klockan tre hvarje morgon för att arbeta
på befästningsverken och på andra sätt förstärka och skydda
vår ställning. Därunder förminskades dagligen med
fruktansvärd hastighet antalet af dem, som voro dugliga till
tjänstgöring. Sjukhusen voro öfverfulla med sjuka, och
sjukvårdsafdelningen var oupphörligen sysselsatt med att
föra de döda till sina grafvar, tills det icke fanns en enda
man qvar, som var i stånd att begrafva de döda kamraterna, 
utan jag nödgades anmoda ett annat nyligen anländt
regemente att hjälpa oss taga hand om våra sjuka och
begrafva våra döda.

I denna kritiska belägenhet fick jag order från
Washington, att med sex kompanier tåga till Minnesota på
sex veckors permission, hvartill regementet var berättigadt
i dess egenskap af veteranregemente. De som voro i stånd
därtill bröto därföre upp mot norden. Många dogo under
vägen, men de af oss som lefde, tills vi hunno fram till
Minnesota, blefvo snart återställda till helsa och krafter, så
att de i vederbörlig tid kunde återvända till tjänstgöring i
Arkansas. De återstående, fyra kompanierna, som hade tagit
sin permission under den föregående vintern, hade blifvit

kommenderade från Pine Bluff till Duvalls Bluff vid White
River, hvarest hela regementet återförenades under
mitt befäl i början af oktober samt sedan qvarstannade i
vinterqvarter till våren 1865.

Strax efter återkomsten från Arkansas erhöll jag
generalsbefäl, nämligen kommandot öfver första brigaden, första
afdelningen af sjunde armékåren. Denna brigad utgjordes af mitt
eget regemente, tolfte Michiganregementet, sextioförsta
Illinoisregementet, samt ett Förenta Staternas negerregemente. Som
vi hade utsigt till att få ligga i vinterqvarter under flera
månader, sände många af de högre officerarne efter sina
hustrur. Jag gjorde äfven så, efter att först ha byggt ett
beqvämt stockhus till vinterbostad åt
oss. Min hustru med våra två små
barn anlände kort före jul och
qvarstannade sedan hos mig i lägret hela
vintern.

<img><b>Negersoldat.</b></img>

Inga vigtiga tilldragelser inträffade 
under vinterns lopp, med undantag 
af att vi en gång beordrades att
tåga uppför White River med en
betydande truppstyrka af beridne män och infanteri, och
efter en ansträngande marsch lyckades vi spränga
rebellernas läger och tillfångataga ett stort antal af fienden.
Så ofta den fuktiga lerjorden torkade upp litet, öfvades
trupperna i brigadexercis två eller tre gånger i veckan på
en jämn slätt nära lägerplatsen.

Jag vill omtala tvänne tilldragelser, den ena sorglig
och den andra af komisk natur, som båda utspelades på
denna öfningsslätt.

En af dessa tilldragelser var arkebuseringen af en ung
soldat från 22:dra Ohioregementet, som upprepade gånger
hade öfvergifvit sin post och slutligen förenat sig med
rebellernas ströftrupper. Det blef min sorgliga pligt att låta
utföra dödsdomen. Min brigad uppställdes i fyrkant med
fronten inåt, och delinqventen, en kraftig, vacker ung man
om tjugo år, satt med bakbundna händer på en likkista, i
en öppen ambulansvagn och kördes i långsam takt
rundtomkring utefter fyrkantens insidor, under det en musikkår
gick framför och spelade en begrafningsmarsch. Sedan
denna bedröfliga rundmarsch var fullbordad, uppställdes
desertören i midten af fyrkanten framför den öppna
likkistan, hvarpå hans ögon förbundos. En afdelning af tolf
man under befäl af en sergeant gaf därpå samtidigt eld
på gifven signal af befälhafvaren för disciplinafdelningen.
Åtta af gevären voro skarpladdade och den olycklige unge
mannen föll baklänges i sin likkista och dog utan kamp.

<img><b>En arkebusering.</b></img>

En annan dag, då jag gjorde en ridtur tillsammans
med min hustru, som hade en vacker ridhäst och under
sin vistelse i lägret blifvit en öfvad ryttarinna, galopperade
vi mil efter mil på den vackra slätten utanför förpostlinierna,
hvarest män af min egen brigad stodo på vakt. Till sist
öfverraskades vi af mörkret på flera mils afstånd från den
plats, där vi ridit genom förpostlinien. Styrande våra hästar
tillbaka mot uniontruppernas läger, påträffade vi förpostlinien
på en plats, hvarest ett nyanländt regemente tjänstgjorde
och hvarest marken var mjuk och sumpig. Anropad af
skildtvakten sade jag honom hvem jag var, men som han
icke kunde tydligt urskilja min uniform i mörkret och icke
kände mig personligen, tog han oss för spioner och befallde
oss med sänkt gevär att hålla oss på vederbörligt afstånd,
tills han finge tillkalla befälhafvaren öfver vakten. Det
var ingen lätt sak att efterkomma hans order, ty hästarne
sjönko oupphörligen i den lösa marken, men slutligen
anlände vaktofficern, och vi lyckades utan vidare äfventyr bli
insläppta genom våra linier. Jag var icke den första officer,
som sålunda råkat i klämma genom försummelsen att
utskrifva pass för mig själf, innan jag lemnade lägret. Så
förflöt vintern i lägret på det hela taget jämförelsevis lugnt
och enformigt.

Frampå våren, en vacker aprildag, som aldrig skall
förgätas, anlände nyheten att vår president, Abraham
Lincoln, hade blifvit mördad. Gripen af bestörtning öfver
denna underrättelse skyndade jag i egen person ned till
mitt regemente för att meddela den sorgliga nyheten. Aldrig,
hvarken förr eller senare, har jag sett ett sådant skådespel
som det, hvilket nu följde. Somliga män blefvo alldeles vilda
af sorg, väderbitna veteraner togo hvarandra i famn,
högljudt gråtande, andra svuro och förbannade. På fånggården,
kring hvilken män under mitt befäl stodo på vakt, tog en
tillfångatagen rebell af sig mössan, svängde den i luften och
hurrade för mördaren Booth, då han förnam nyheten. En ung

man vid namn Stark af tredje regementet sänkte då genast
sitt gevär och sköt mannen död på fläcken. Många andra
blefvo skjutna både i och utanför lägret, emedan de visat
tecken till glädje öfver Lincolns död<footnote>Hade den bekante lundadocenten Hallbäck vid detta tillfälle
föredragit sin burleska visa om Lincolns död, så fruktar jag att den
humoristiske diktaren blifvit bragt om lifvet, innan han hunnit förklara att
hans visa, långt ifrån att vilja håna den ädle presidenten, blott utgjorde
en för studentkarnevalen ämnad parodi på den tidens positivpoesi; en
parodi som emellertid måste anses såsom högst opassande och klandervärd.</footnote>. En sådan känsla
hade fått makt med hvar och en af oss, att fördragsamhet
och tålamod voro helt och hållet försvunna. Förrän denna
sorgliga händelse inträffade, hade emellertid de
konfedererades hufvudarmé kapitulerat, och kriget var därmed i
själfva verket slutadt. Några dagar därefter sände vi våra
familjer tillbaka till hemmen.

*
</chapter>

<chapter name="Sjätte kapitlet: Rekonstruktionen i Södern — Mitt regementes hemförlofvande — Afskedsorder — Krigets offer och kostnad">

<img></img>

<h2>Sjätte kapitlet</h2>

<sp>Innehåll</sp>: Rekonstruktionen i Södern. — Mitt regementes
hemförlofvande. — Afskedsorder. — Krigets offer och kostnad.
<img></img>
<img l></img>

Ett maktpåliggande arbete återstod likväl ännu att
utföras af unionsarmén, nämligen återställandet af
lagbunden styrelse i Sydstaterna. Från maj till september hade
jag med bistånd af mitt eget regemente och ett par
kavallerisqvadroner full sysselsättning med utförandet af detta värf
inom nordöstra delen af staten Arkansas.

En skildring af de händelser, som tilldrogo sig under
denna tid, lemnades af mig vid ett större möte i S:t Paul
i mars 1889 inför medlemmarne af den amerikanska
militärorden "Loyal Legion", och alldenstund den visar en annan
sida af den frivillige amerikanske soldatens lif än den, som
framträder under själfva kriget, nämligen så att säga den
medborgerliga, så anser jag det vara på sin plats att här
återgifva densamma. Den lyder i öfversättning sålunda:

Efter de många intressanta skildringar af slagtningar
och strider, som framställts vid våra månatliga ordensmöten,
fruktar jag att I skolen känna Eder föga tillfredsställda
både med ämnet för mitt föredrag och med de alldagliga
händelser jag har att berätta, och dock tror jag att den
del unionsarmén tog i återställandet af lag och ordnadt
samhällsskick i de upproriska staterna strax efter kriget
förtjänar en plats i denna armés och detta krigs historia.

Hela världen känner huru tappert våra soldater
fäktade, huru beredvilligt de uthärdade lägerlifvets och den
tröttsamma marschens besvärligheter, huru tålmodigt de
fördrogo sjukdom, sår och lidanden af alla slag och huru troget
de lydde ordern att rycka fram mot faror och död. Men
de utmärkte sig genom ännu ett annat karaktärsdrag,
måhända den största af alla de goda egenskaper de lade i
dagen, i det de såsom gode medborgare voro i stånd att,
så snart röken från det sista slagfältet skingrats,
undertrycka alla känslor af fiendskap och hämnd samt gifva
fienden sin hand för att leda, hjälpa och skydda honom och
hans omgifning i alla deras medborgerliga rättigheter, och
det är därom jag ville berätta några fakta, som jag själf
iakttagit och erfarit.

Då jag i Duvalls Bluff, Arkansas, kommenderade en
brigad, hvaraf mitt eget regemente, Minnesotas tredje
infanteri, utgjorde en afdelning, erhöll jag den 15 maj 1865
order från generalmajor J. J. Reynolds, som förde
öfverbefälet i Arkansasdepartementet, att upprätta en
militärstation i Batesville, Arkansas, vid öfre White River och att
taga befälet öfver det distrikt, som innefattade nordöstra
delen af denna stat. Sjunde armékåren, hvartill vi hörde,
hade upplösts; några regementen hade hemförlofvats för att
utmönstras, andra voro sända till skilda platser såsom
besättning, mitt eget regemente och två sqvadroner af Kansas
nionde kavalleriregemente voro afsedda för det verk, hvars
utförande anförtrotts mig.

Den 18 maj gingo vi om bord på några ångbåtar och
framkommo den 20 till Batesville. Några dagar senare tog
jag mitt högqvarter i Jacksonport, och trupperna förlades
på skilda platser, tvänne kompanier på hvarje, nämligen i
Batesville, Searcy, Augusta, Powhotan, under det hufvudstyrkan 
var posterad i Jacksonport, hvarifrån kavalleripatruller 
oupphörligen sändes ut till de kringliggande
stationerna.

Denna landsdels topografiska förhållanden äro särdeles
oregelbundna och egendomliga. Den östra delen, som gränsar
till Missisippifloden, är jämn och sumpig med många sjöar
och kärr samt består af rik alluvialjord. Den andra delen
däremot är mycket kuperad, med kullar och bergsryggar,
klippor, hålor och vackra strömmar, men en mager jordmån.

Lågländerna hade innehafts af rika slafegare, som närde
starka sympatier för Sydstaternas sak. Högländerna
däremot egdes af en fattigare befolkning, hvaraf endast ett
fåtal hade haft slafvar. Många af den senare klassen stodo
på Unionens sida och tjänade i dess armé.

Under den stora fyraåriga kampen hade många blodiga
uppträden egt rum mellan de trogna och de upproriska
innebyggarne och bittra hämdkänslor rufvade ännu i de
öfverlefvandes bröst. Under krigstiden hade landet gång
på gång rensopats ömsevis af båda arméerna, och för hvarje
gång hade nya grymheter föröfvats och folkets lägsta
passioner väckts till lif. Det hade också varit en tillflyktsort
för de värste rebellerna i södra Missouri, då de för hårdt
ansattes af general Sanborn och andra unionsarméns
befälhafvare.

Vid den tid, då vi anlände, höllo de öfverlefvande
soldaterna från båda arméerna på att återvända till sina
hem jämte många flyktingar, rebeller från Texas och

unionsmän från Norden, i de flesta fall för att vid hemkomsten
finna sina familjer skingrade och sin egendom förstörd.

De konfedererades irreguliära trupper under general
Jeff. Thompsons befäl till ett antal af omkring 8,000 man
hade ännu icke gifvit sig, utan voro skingrade öfver hela
distriktet i ett tillstånd af fullkomlig demoralisering.

Sålunda var situationen i hög grad egendomlig och
elakartad, och det var en kinkig uppgift att förekomma
nya utbrott af fiendtligheter och återställa ordning samt
ånyo vänja folket vid det fredliga lifvets värf.

Jag hade order att upprätthålla lag och ordning, att
af befolkningen på platsen organisera beväpnade kompanier
för själfförsvar, att uppmuntra jordbruk och handel samt
bistå medborgarne med att återställa ett ordnadt
samhällsskick.

I förbigående vill jag nämna att staten Arkansas året
förut hade gjort ett försök att åter ansluta sig till
unionsstaterna genom att antaga en konstitution och utvälja Isaac
Murphy, af unionspartiet, till guvernör. Konstitutionen
förkastades af kongressen, men guvernör Murphy innehade
fortfarande sitt embete, ehuru hans myndighet endast
åtlyddes på några få platser.

— — — — — — — — — — — — — — — — 

De män som stodo under mitt befäl under den
första rekonstruktionstiden hade ingen orsak att prisa
Arkansas, alldenstund de icke allenast fått begrafva sina
bästa vänner och kamrater inom dess gränser, utan äfven
själfve under loppet af flera månader där utstått de af
alla soldater mest fruktade lidanden, hvarför sällan något
erkännande erhålles, nämligen den af ingen ära krönta
tysta vakthållningen i moras och löpgrafvar, lidande i
sjukhus, på sjukbår och i ambulans, trötthet, modlöshet, hunger,
törst och ensamhet, synbarligen öfvergifna af Gud och
människor, obemärkta och obesjungna, utan det lifvande
ljudet af trumman eller krigstrumpeten, utan något
fältbanér i sigte, utan gevärens smattrande eller segerropens
skall och utan den magnetiserande känslan af beröringen
med kamrater. Allt detta hade mina män fått erfara och
hade därföre icke några särskilda orsaker att sympatisera
med folk, som i så hög grad bidragit att bringa så mycket
elände öfver dem. Och låtom oss nu se huru de behandlade 
dessa människor.

Omedelbart efter vår ankomst till Batesville utgafs
följande order, som med tillhjälp af en gammal tryckpress
och kurirer spriddes öfver hela distriktet.

<table o>
<td r>Förenta Staternas truppers högqvarter
Batesville, Arkansas, 22 maj 1865.
<td><tab><tab>Generalorder N:o 1.
<td><tab>I. Härmed tillkännagifves för folket i Batesville och kringliggande
landsbygd att hufvudändamålet med Unionstruppernas besättande af denna
plats är att beskydda innebyggarne mot beväpnade ströfkårer, af hvad
slag de än månde vara, att uppmuntra åkerbruk och andra fredliga värf
samt att återställa handelsförbindelserna.
<td><tab>II. Den allmänna säkerheten och de gemensamma intressena fordra
att alla, som bo inom detta område och åtnjuta skydd af nationens trupper,
afgifva försäkran om sin trohet mot regeringen.
<td><tab>III. Därföre beordras alla, som nu bo eller härefter komma att
bosätta sig inom våra vaktlinier och som icke hafva aflagt trohetsed, men
önska göra det för att återställa och upprätthålla nationens myndighet,
att ofördröjligen inregistrera sina namn i generalprofossens kontor,
hvarest eden aflägges.
<td c>Öfverste <b>H. Mattson</b>.<br>Befälhafvare.
<td r><i>P. E. Folsom.</i><br><tab><tab><tab><tab>Löjtnant och Adjutant.
</table>

Samma dag gjordes början att organisera kompanier af
befolkningen på platsen, hvilken till största delen bestod
af flyktingar från unionspartiet, som hade följt trupperna
till Batesville. Vapen och ammunition lemnades dem och
följande förhållningsorder gåfvos.

<table o>
<td><tab><tab>Till kolonistkompanierna!
<td>I skolen, så fort som möjligt, jämte Edra familjer begifva Eder till
Edra respektive hem för att där börja odla landet och tillförsäkra Eder
skörd för ett kommande år.
<td>De vapen och den ammunition, hvarmed I nu blifvit försedde af
Förenta Staternas regering, äro afsedda för Edert och Edra familjers skydd,
men icke för något annat ändamål.
<td>Eder stats lagar garantera Eder fullt skydd mot enskilda lidna
oförrätter; I måsten därföre låta alla tvister afgöras och all orätt godtgöras
af dem och af Förenta Staternas militära myndighet, och det är endast
mot marodörernas väpnade styrka, som I bören vädja till dessa vapen;
ihågkommen städse att I icke ären soldater utan medborgare.
<td>I skolen genast inberätta till Edra egne officerare samt till
kommendanten å denna militärstation hvarje underrättelse I erhållen om
beväpnade marodörskaror, och i händelse af nödfall egen I soldatens rätt att
förfölja dem.
<td>Kommendanten skall alltid bispringa Eder både med manskap och
medel, så vidt i hans förmåga står; men I måsten själfve som frie och
själfständige medborgare genom ihärdigt arbete, så snart som möjligt, göra
Eder oberoende af regeringens bistånd.
<td>Låten Edert uppförande mot Edra f. d. fiender bli sådant, att de
fatta vänskap för Eder.
<td>Genom att hjälpa mig att utföra vår ädelsinnade regerings planer
Skolen I snart se fred och trygghet återställda i Edert samhälle samt
lycka och välstånd åt Eder själfve och Edra familjer.
<td c>Öfverste <b>H. Mattson</b>.<br>Kommendant.
<td r><i>P. E. Folsom.</i><br>Löjtnant och Adjutant.
</table>

På förvånansvärdt kort tid spridde sig till de
aflägsnaste delar af distriktet nyheten om den sålunda
tillkännagifna planen och hade en i hög grad välgörande verkan;
hopp och förtröstan vaknade öfverallt; de upproriske kommo
fram ur sina gömslen samt aflade  med synbar uppriktighet
och tacksamhet trohetseden och började såsom gode
medborgare att biträda vid utförandet af rekonstruktionsarbetet.
Unionsmän och rebeller räckte hvarandra handen öfver den
blodfyllda klyftan och öfverenskommo att glömma det
förflutna och samarbeta för en bättre framtid.

Snart kom i stort antal ett annat slags folk för att
söka hjälp och skydd af Förenta Staternas trupper. Det
var de utfattiga gubbar, gummor och barn, som genom
kriget förlorat sina naturliga stöd. Det var en syn, som
kunde röra de hårdaste hjärtan, att se deras hjälplöshet
och elände, och aldrig har jag haft att fullgöra en
angenämare pligt än att afhjälpa deras behof på vår frikostiga
regerings bekostnad.

Departementskommendanten hade ställt en ångbåt till
mitt förfogande och gifvit mig oinskränkt rätt att anlita
proviantmagasinen vid Duvalls Bluff. Denne ångare gjorde
regelbundna turer för att bringa förnödenheter till alla,
som voro i verkligt behof däraf, och de fleste af de
hjälpsökande återvände till sina hem med tillräckligt af mjöl,
fläsk, salt, utsäde och andra förnödenheter samt stundom
med en af regeringen skänkt mulåsna för att hemköra
lasset; och därvid gjordes ingen åtskillnad mellan rebeller
och unionister med undantag af att de förre ställdes på
förbättring för framtiden.

Det var vid utförandet af detta arbete som våra
soldater, officerare och manskap utan undantag lade i dagen
karaktärsdrag, som göra dem berättigade att kallas
exemplariska medborgare icke mindre än exemplariska soldater,
hvaraf de förut gjort sig förtjänta under ett fyraårigt
fälttåg. De glömde aldrig att de besegrade invånarne voro
vårt eget folk och medlemmar af samma stora republik.

Efter någon tid indrogos våra vaktpostlinier och endast
så mycken bevakning qvarlemnades, som behöfdes för att
taga vård om regeringens egendom. Medborgare och
soldater umgingos fritt och förtroligt, icke såsom segrare och
besegrade utan som vänner och jämlikar, i det vårt
manskap intresserade sig för allt, som bidrog till medborgarnes
välfärd, ofta bistodo dem i deras arbete och affärer samt
alltid behandlade de hjälplösa med vänlighet och ömhet.

För att fira den fjärde juli samlades i en behaglig lund
under stjärnbaneret och, enligt gammalt bruk, kring en
helstekt gödoxe medborgare och soldater, f. d. rebeller och
unionister till ett antal af många hundra, och under nära
två dagar och en natt festades i broderlig endrägt och
sämja, alla kände sig stolta öfver det gamla banéret och
lyckliga att åter vara förenade till ett folk.

Under sommaren höllos val till town- och countyembetsmän, 
och så snart en sådan embetsmän tillsatts, gjorde
soldaterna t. o. m. mer än medborgarne själfva för att
upprätthålla hans auktoritet. Vid många tillfällen ställde goda
skrifvare och räkenskapsförare bland soldaterna sig utan
ersättning till nyvalda embetsmäns tjänst för att hjälpa dem
lägga upp böcker och sköta räkenskaperna.

Till rebellernas, särskildt de hemkomne soldaternas,
heder måste jag säga att de uppförde sig på det mest
exemplariska sätt och villigt rättade sig efter
omständigheterna samt bemötte oss på det vänligaste och i allt
iakttogo lagens föreskrifter. "Freedmen's Bureaun" upprättades
icke i distriktet under den tid jag förde befälet där, men
jag underrättades den följande vintern af en vän, major
J. M. Bowler, som då var kommenderad dit, att plantageegarne 
i allmänhet fogade sig efter denna byrås fordringar,
så snart den kommit till stånd, att de uppgjorde goda

kontrakt med de befriade slafvarne och noggrannt och
omsorgsfullt höllo dem samt i allmänhet i alla hänseenden iakttogo
rätt och billighet gent emot de befriade.

Naturligtvis är det icke min afsigt att påstå att alla
medborgare uppförde sig så väl. Undantag funnos äfven
under rekonstruktionens första dagar, och dessa
undantagsfall förekommo nästan uteslutande bland sådana personer,
som aldrig mött unionssoldaterna i öppen strid utan antingen
legat i bakhåll eller inskränkt sig till guerillakrig; men
hvad jag vill säga är att under denna första tid, innan
ännu president Johnson hade börjat visa hvad han förde i
skölden, rebellerna voro böjda för att manligt och laglydigt
foga sig efter situationens kraf och att, om den af
unionsarmén praktiserade politiken fullföljts, landet antagligen
hade blifvit räddadt från "Ku-Klux" och andra skräckscener,
som senare inträffade.

Ett öfverraskande faktum gjorde ett djupt intryck
på mig under den tid jag förde befälet i nordöstra
Arkansas, nämligen de återvändande rebellsoldaternas uppriktiga
sorg och ledsnad öfver president Lincolns död. De icke
allenast hyste aktning för honom, utan de betraktade honom
som en verklig vän, emedan de trodde honom vara god
och rättvis, så att de voro fullt öfvertygade om att de
skulle med fullt förtroende ha kunnat underkasta sig alla
de mått och steg, han till deras bästa vidtagit, om han fått
lefva. — Jag kan icke finna något bättre uttryck för denna
känsla, hvarpå jag dagligen såg bevis, än att jämföra henne
med olydiga barns tro och förtröstan till en förolämpad
men kärleksfull fader.

Den mest framstående och inflytelserike rebellen i
distriktet var vid denna tid otvifvelaktigt general Jeff.
Thompson.

Den 3 juni anlände denne beryktade general till mitt
högqvarter i Jacksonport för att, enligt förut ingången
öfverenskommelse, kapitulera med sina trupper, som bestodo
af öfver 8,000 officerare och manskap, hvilka under de
följande dagarne började samlas i stort antal. Jag har
aldrig sett soldater med ett så rått och dåligt utseende.
Jeff. Thompson själf däremot var en man med ett
imponerande yttre och en fulländad gentleman. I min dagbok
har jag tecknat följande beskrifning öfver honom:

"Han är en lång, senfull, väderbiten man, ett original
med karakteristiskt utseende, klädd i en snöhvit drägt från
plymen i hatten ända ned till skoklackarne, med hvitt bälte
och hvita handskar. Han är en qvick karl, full af skämt,
berättar en mängd historier och talar ständigt".

Enligt hvad jag kunde tycka, var han omkring 45 år
gammal. Tre dagar efter hans ankomst voro alla trupperna
samlade och vapen sträcktes på öfligt sätt.

Då allt var öfver, församlade Jeff. Thompson sina män
på kajen midtför en ångbåt, från hvars kajutdack han höll
sitt afskedstal till dem. Jag stod bredvid honom, under
det han talade, och väntade hvarje ögonblick att få se
honom genomborrad af någon välriktad kula från hopen på
stranden. Men han fick sluta sitt tal utan afbrott,
hvarefter männen drogo sig tillbaka, och före aftonen hade
redan hela den brokiga hopen lemnat staden, som jag tror
med det uppriktiga beslutet att följa sin generals goda råd.
Hans tal förtjänar en plats bland våra arkiv, och jag vill
därföre anföra det efter ett ordagrannt referat, som gjordes
af en af mina officerare. Han yttrade sig sålunda:

"Många af de 8,000 män, jag nu ser kring mig, ganska många af
Eder, hafva under de tre sista åren legat dolda i sumptrakterna några
mil från våra hem, under hvilken tid I icke ens han sett Edra egna barn.

Jag ser kring mig många ansigten, som under de tre sista åren icke
skådats af dödligas ögon; och hvad han I gjort hela denna tid? Välan, I
han legat i träsken, tills mossan vuxit sex tum lång på Edra ryggar; och
sådana män kalla sig själfve "ridderliga soldater".

För några veckor sedan sände general Reynolds en parlamentärflagga 
till mitt högqvarter, och jag sände ut för att samla en försvarlig
styrka att möta officerarne, men icke en af Eder lydde kallelsen. Några
dagar senare, då öfverste Davis och kapten Bennet, af general Dodge's
stab, bragte depescher till mig från denne general, gjorde jag ånyo ett
försök att samla kring mig ett tillräckligt antal af Eder för att
åstadkomma en något så när hygglig parad, och huru många af dessa tappre
män lydde min order? En surögd man med gröna glasögon.

Men nu samlens I kring Onkel Sams proviantmagasin, och jag har
kommit för att utföra Eder kapitulation och hoppas att I härefter skolen
uppföra Eder bättre som medborgare, än I hittills gjort som soldater.

— — — — — — — — — — — — — — — — — — — — — — — — — — — — — — 

De af Eder, som haft vapen, ha med få undantag qvarlemnat dem i
hemmen, och de, som haft regeringens hästar, ha underlåtit att medföra
dem hit. Låt mig nu säga till Eder, hvar och en i synnerhet och alla i
allmänhet, alla I som behållit Edra vapen, tagen dem, så snart I kommit
hem, och aflemnen dem vid närmaste militärstation eller brännen upp dem
eller gören Eder af med dem på något annat sätt, ty så sannt som det finns
en Gud i himmelen, skola Edra hus bli brända till aska, om vapnen
påträffas där; och jag hoppas till Gud att hvar och en af Eder, som har
goda vapen eller andra militärpersedlar i sitt hus, måtte bli hängd af
öfverste Mattsons män; och Ni skall bli det också.

— — — — — — — — — — — — — — — — — — — — — — — — — — — — — — 

Men jag uppmanar Eder att gå hem och arbeta hårdt och taga vård
om Edra familjer, arbeta bittida och sent och gå upp om natten och se
efter om Eder säd växer. Framför allt undviken politiska diskussioner.
Om någon talar till Eder om negrer, så svärjen på att I aldrig sett någon
neger i hela Ert lif. Vi ha talat om negrerna nu i 40 år och alldeles
talat oss hesa; vi ha kämpat i 4 år för negrerna och blifvit fan så illa
åtgångna, och nu är det icke I, som han sista ordet; yankees ha vunnit
negern och kunna göra hvad de behaga med honom, och I han intet att
säga i den saken; om de vilja ha honom, skola de taga honom, och om de
säga att I måsten behålla honom, så måsten I göra så, och det utan prut.
Jag säger Er att I han alls intet att säga i den saken, och I borden icke
heller ha det.

Gån Er väg och stannen hemma. Gån sen icke annorstädes än till
mjölqvarnen. Gån icke till kyrkan, ty då skola presterna proppa Edra
hufvuden fulla med konster och illfundigheter, så att I kommen i krångel.
Varen gode medborgare, och då ha de af Eder, som varit goda, ärliga och
tappra soldater, intet att frukta; men jag varnar dem af Eder, som endast
varit krypande, fega hönstjufvar och skojare, för den rättvisa vedergällning, 
som väntar Eder, och jag hoppas till Gud att Unionens myndigheter
skola hänga Eder, hvar och när de finna Eder, och de skola det, varen
vissa därpå.
— — — — — — — — — — — — — — — — — — — — — — — — — — — — — 

Klagen icke, om det icke tillåtes Eder att ha en röst med vid val
och i allmänna angelägenheter. I han förverkat all sådan rätt, och det
tillkommer Er nu att underkasta Er de lagar och föreskrifter, som
Unionens myndigheter anse tillbörligt att pålägga Eder. Jag tror och vet,
att de skola göra det bästa de kunna för Eder, i synnerhet om I härefter
visen att I nu önsken göra Er förtjänta af deras förtroende genom sträng
lydnad för de lagar, som gälla där I bon.

Vi äro besegrade och förödmjukade; vi ha inga rättigheter, utan
nödgas antaga de förmåner och gunstbevis, som regeringen anser skäligt
att bestå oss. Jag upprepar: gån hem, sköten Edra affärer, och söken
uppföda ett nytt bättre slägte af unge män än I själfve varit".

Jeff. Thompson lefde som en god och laglydig
medborgare många år efter den dagen. Han var en tapper
och ädel man samt hade alltid behandlat våra fångar
humant, då de föllo i hans händer. Hans råd till sina
soldater var ett uttryck för de bättre rebellernas känslor i
distriktet vid den tiden.

Vi stannade där hela sommaren under ständig otålig
längtan att bli utmönstrade och få återvända till våra hem,
men utan att någonsin afvika från den ordningsfulla och
vänskapliga hållning, vi först intagit. Många af våra män
knöto vänskapsband och ingingo andra förbindelser, som
sedan dess aldrig brutits. Några af dem återvände dit
efter utmönstringen och räknas ännu bland statens bäste
medborgare; några blefvo förlofvade med landtflickor
därstädes och återvände för att gifta sig med dem.

En af mina unge kaptener, en präktig yngling från
S:t Paul, medförde som sin brud till Minnesota den på
samma gång vackraste qvinnan och hätskaste rebellen i
den delen af Arkansas, och det är mig en glädje att säga
att, ehuru hon snart med sin ridderlige man återvände till

sin fädernestat, hvarest de ännu bo, hon nu är och alltid
efter sitt giftermål varit lika trogen vår fana och vår sak
som någon af våra hustrur och mödrar i Norden.

Jag vill icke säga att allt vårt arbete var af denna
angenäma och fredliga natur. Stundom hade vi att
handskas med svåra exemplar af bägge könen, och då måste
maktens järnhand anlitas för att tygla, men sällan för att
straffa.

Som ett minne från den gamla slaftiden vill jag
berätta en tilldragelse bland de många, som föllo under min
iakttagelse.

En dag kom en ganska nätt negerqvinna och berättade
att hennes f. d. egare nyss dödat hennes man. Jag
skickade efter mördaren. Han var en ansedd läkare, en bildad
man med fint utseende och lefde i ett präktigt residens
nära staden. Han satte sig ned och berättade mig
tilldragelsen nästan ordagrannt så som qvinnan omtalat den.
Hans berättelse lydde i hufvudsak sålunda: Negern Tom
hade varit hans betjänt sedan båda voro barn och behöll
äfven efter sitt frigifvande samma tjänst. Tom hade en
omkring 8 år gammal gosse. Denne hade gjort något
pojkstreck "och jag", sade doktorn, "inkallade honom och gaf
honom ett duktigt kok stryk. Tom var utanför och hörde
gossen skrika, och efter en stund stötte han upp dörren
och ryckte gossen från mig, sägande till mig att jag agat
honom nog. Han förde därpå gossen till sitt eget hus,
hvarefter han begaf sig till staden. Jag tog min bössa och
skyndade efter honom. Då han såg mig komma, började
han springa, och då sköt jag honom naturligtvis. Skulle
icke Ni ha gjort det samma?" frågade han mig med ett
förolämpadt utseende.

Att döda negern för en sådan förseelse syntes honom
så rättmätigt och naturligt, att han blef högst öfverraskad,
då jag underrättade honom, att han för mord skulle ställas
till ansvar inför en krigsrätt i Little Rock, dit han genast
sändes för undergående af ransakning.

Hvilken oerhörd förändring i uppfattning har icke ett
fjärdedels århundrade åstadkommit! Våra barn skola aldrig
lära sig till fullo förstå, hvilken förbannelse slafverit var,
ännu då de lågo i sin vagga.

Det har sagts att de gamle soldaterna tillfälligtvis
furagerade något för egen räkning under sin vistelse i
fiendens land, och jag tror de gjorde så; men jag önskar
allvarligen bekräfta, att, hvilka dåliga vanor gossarne än må
ha haft i det hänseendet, innan de konfedererades armé
kapitulerade, de likväl genast bättrade sig efter denna
tilldragelse, och det grundligt och uppriktigt, och under hela
sommaren 1865 anfördes aldrig något klagomål öfver
plundring af något slag mot en enda man under mitt befäl,
ehuru de voro spridda öfver ett vidsträckt land och nästan
fria från militärisk tjänstgöring och kontroll, och jag tror
i sanning att eganderätten till och med af den omtyckta
grisen och hönsen hölls i lika stor helgd af unionssoldaterna
i vårt distrikt under denna tid som någonsin under vanliga
förhållanden och i fredstider i välstyrda länder.

När allt tages i betraktande, tror jag förvisso att våra
soldaters utmärkta uppförande i Södern under rekonstruktionstidens 
första tid, då hären spelade en framstående roll
i detta arbete, gjorde mera för återställande af lag och
ordning och fostrande af vänskapliga och laglydiga känslor
mot Unionen än alla lagar och konstitutionella författningar,
som tillkommit för detta ändamål.


Hade den store, ädle Lincoln lefvat eller hade
president Johnson blifvit trogen sitt tidigare lifs grundsatser
och låtit unionssoldaterna få utföra rekonstruktionen enligt
den bestämda men humana plan, efter hvilken de gingo
till verket under Grants och Shermans ledning, så skulle
vi icke allenast ha haft ett enadt land, utan äfven en lojal
och laglydig befolkning i Södern redan för ett fjärdedels
århundrade sedan, emedan unionssoldaten var den bäste
medborgaren och bäst förstod att lära andra att bli det
samma.

Andra nationers arméer ha vunnit lika lysande segrar
som vår, andra soldater än våra ha varit tåliga, lydiga,
ihärdiga och tappra, men ingen armé i världen har lagt i
dagen sådana storartade drag af medborgerlig dygd som
unionssoldaterna från det stora upprorets dagar. —

I början af september 1865 blef regementet hemförlofvadt 
och utmönstrades den 16:de samma månad vid Fort
Snelling, Minnesota, hvarvid följande generalorder upplästes:

<table o>
<td><tab><tab>Generalorder N:o 16.
<td><tab>Officerare och soldater af Minnesotas tredje regemente!
<td>Efter fyra års aktiv tjänstgöring skall nu detta regemente upplösas,
och innan en ny dag randas, han I alla erhållit Ert hedersafsked och ären
stadda på väg till Edra lugna lyckliga hem. Det välbekanta ljudet af
krigstrumpeten och trumman skall icke längre ljuda i våra öron.
Stjärnbaneret, som vi alla lärt att älska, skall icke längre svaja öfver våra
leder. I hafven sträfvat, kämpat och lidit mycket under de förflutna fyra
åren, men för dem, som nu äro här för att njuta af segern öfver våra
fiender och af vårt lands fred och lycka, är belöningen rik. Jag vet att
vi alla skola betrakta dessa fyra års bedrifter som de ädlaste och
förträffligaste bragder vi i vårt lif utfört. Låtom oss städse med den
ömmaste tillgifvenhet vörda minnet af dessa våra ädla kamrater, som hafva
fallit offer för striden. I hafven tjänat Edert land ädelt och troget på
hvarje slagfält, dit pligten kallat Eder, och jag känner mig stolt öfver
att kunna betyga att vid hvarje tillfälle och på hvarje plats, ända från
Nordvesterns vildmarker i kampen mot de vilda indianerna till de
lifsfarliga sumptrakterna i Yazzoo- och Arkansasdalarne i kampen mot
</table>
<table o>
<td>Söderns öfvermodige rebeller, hvarhelst än detta regemente varit med, så ha
dess leder värdigt representerat vår unga stat och bidragit till förökande
af dess anseende och ära. Såsom Eder öfverbefälhafvare står jag i stor
tacksamhetsskuld till Eder alla såväl officerare som manskap för Edert
utmärkta uppförande vid alla tillfällen, för Eder beredvilliga lydnad och
för Eder trohet, fosterlandskärlek och ståndaktighet i fullgörandet af Edra
mödosamma pligter. Då jag nu säger Eder farväl, uttalar jag till Eder
alla mitt hjärtliga tack. Måtte fred, välgång och lycka alltid blifva Eder
belöning. För mig utgör det den största ära, vida större än jag någonsin
vågade hoppas, att så länge ha fått föra befälet öfver och slutligen i seger
och fred fått hemföra det alltid för mig dyrbara, ädla Minnesotas tredje
regemente.
<td c><b>H. Mattson</b>.<br><tab><tab>Befälhafvande öfverste.
<td r><i>P. E. Folsom.</i><br>Löjtnant och Adjutant.
</table>

Unionens armé hade under det nu slutade kriget haft
på krigsfot 2,883,000 man, af hvilka 400,000 förlorade
lifvet. Den nya staten Minnesota lemnade till denna armé
ett bidrag af 25,052 man eller omkring en sjundedel af
hela sin befolkning. Af detta antal stupade 2,500 i strid
eller omkommo genom sjukdom under kriget, och det
beräknas att 5,000 man dött efter kriget på grund af skador,
som de ådragit sig under sin tjänstetid. Det utmärkta tredje
regementet, hvars befälhafvare jag var, hade i sina rullor
under fyra års tjänstgöring 1,417 man, hvaraf jag vid
utmönstringen i september 1865 endast hemförde 432.

Krigskostnaden för Unionen utgjorde två tusen sju
hundra millioner dollars. Men offret af guld och blod var
ej för högt. Icke endast Amerika, utan hela mänskligheten
ha vunnit mera genom den seger vår armé förvärfvade, än
att det skulle kunna mätas med guld och blod. Och
skandinaverna i Vestern kunna med skäl känna sig stolta öfver
den andel de togo i denna kamp för frihet och människorätt.

*
</chapter>
<chapter name="Sjunde kapitlet: Bevekelsegrunden till mitt deltagande i inbördeskriget — Arbetets ära — Firman Mattson & Webster — Svenske Amerikanaren, dess program och mottagande — Statsemigrationsbyrån i Minnesota — Dess ändamål, arbetsplan och verksamhet">

<img></img>

<h2>Sjunde kapitlet.</h2>

<sp>Innehåll:</sp> Bevekelsegrunden till mitt deltagande i inbördeskriget. —
Arbetets ära. — Firman Mattson & Webster. — Svenske Amerikanaren,
dess program och mottagande. — Statsemigrationsbyrån i Minnesota. —
Dess ändamål, arbetsplan och verksamhet.
<img></img>
<img l></img>

Det krig, som afslutades i och med de i föregående
kapitel skildrade tilldragelserna, var ett af de märkligaste
i nyare tider och lade i dagen det amerikanska folkets
storhet och resurser, som aldrig tillförene blifvit till fullo
uppskattade.

Men det var ett ännu större under och uppenbarade
ännu större och ädlare karaktärsdrag, då vår stora armé
efter ett fyraårigt fälttåg helt hastigt upplöstes och dess
talrika soldater lugnt och fredligt återvände till sina
hvardagliga sysselsättningar utan ringaste oordning och utan
anställande af någon skada. Svärden blefvo omsmidda till
plogbillar lika naturligt och stilla, som vattnet i den lugna
bäcken rinner nedåt i sin fåra.

För min egen del, och det samma var otvifvelaktigt
fallet med de flesta af våra frivillige soldater, inträdde jag
i krigstjänst bevekt af min medborgerliga pligt att skydda
landets regering och att upprätthålla dess institutioner och
icke, som en del har antagit, af ärelystnad eller lycksökeri,
ty jag afsade mig, såsom synes i det föregående, en mera
ansedd och inkomstbringande ställning i den civila tjänsten,
än den jag först mottog i armén, hvarföre det också
föreföll mig lätt nog att utbyta uniformen mot den civile
medborgarens enkla drägt och att hänga upp mina vapen bland
det förflutnas minnen.

En dag strax efter min återkomst till hemmet, då jag
passerade fram utefter en gata i Red Wing, fick jag se en
för detta professor vid vårt universitet, som senast varit
kapten i sjätte regementet, arbetande i skjortärmarne med
en hyfvel och sysselsatt med att jämte andra timmermän
bygga ett hus. Sedan jag helsat på honom och frågat
huru han tyckte om detta arbete, svarade han att
professorsstolen hade blifvit besatt under hans frånvaro i kriget, och
som det nu var slut med hans militära tjänstgöring, kunde
han icke fördraga att gå sysslolös, ej heller hade han råd
därtill. Alldenstund han förstod att arbeta med
snickareverktyg, så hade han lätt fått arbete och förtjänade nu två
dollars om dagen, under det han såg sig om efter en
anställning som professor i matematik vid någon skola eller
universitet.

Här är just nyckeln till detta lands storhet: arbetet är
aktadt, då det däremot i de flesta andra länder betraktas
som en vanära och en förnedring. För detta kaptenen och
professorn Wilson blef snart därefter förordnad till
superintendent öfver de allmänna skolorna i staten. Hade han
däremot förblifvit sysslolös och lefvat på sina vänner och
slägtingar, för stolt att arbeta, skulle han antagligen ha
förblifvit en dagdrifvare ända till denna dag.

En annan liten händelse, som inträffade vid denna tid,
torde intressera läsaren. Den store general Sherman var
på besök i S:t Paul och en festmiddag tillställdes för honom,
vid hvilket tillfälle äfven jag var närvarande. Under
konversationen frågade jag efter den svenske generalen
Stohlbrand. "Känner Ni honom?" utropade Sherman lifligt. "Ja
han är min landsman och vi hafva båda tjänat vid samma
regemente i Sverige", var mitt svar. "Då kan Ni i sanning
vara stolt öfver Er kamrat, ty en tapprare man och bättre
artilleriofficer än general Stohlbrand fanns ej i vår armé".

På samma gång berättade generalen följande:
Stohlbrand hade tjänat i hans kår en längre tid med majors
rang och utfört sådan tjänst, (artillerichef) som vanligen
åligger en öfverste eller brigadgeneral, utan att vinna den
befordran, hvartill hans meriter berättigade honom, emedan
ingen vakans hade uppstått inom det regemente han
tillhörde. Förolämpad häröfver inlemnade Stohlbrand sin
afskedsansökan, hvilken äfven beviljades. Sherman hade dock
i tysthet föresatt sig att ej låta Stohlbrand lemna armén.
Han bad honom därföre vid hemresan taga vägen öfver
Washington, föregifvande att han ville afsända vigtiga
depescher till president Lincoln. I behörig tid anlände
Stohlbrand och framlemnade vid erhållen audiens ett
försegladt paket i Lincolns egen hand. Då denne
genomögnat det samma, räckte han honom sin hand under
utrop: "välkommen general, hur mår Ni"? Stohlbrand,
rättande honom, sade: "Jag är ej general utan endast
major." — "Ni misstar Er", sade Lincoln, "Ni är general",
hvilket han också blef från den stunden. Om några
timmar erhöll han vederbörlig fullmakt samt återvände till
armén med tre graders högre rang.

Då talet sålunda hade fallit på svenska officerare,
berättades åtskilliga vackra och ärorika drag från flera af
dem, däribland huru öfverste Vegesack, då hans regemente
gjorde ett skarpt anfall med fällda bajonetter och fanbäraren
föll dödligt sårad, själf skyndade fram och fattade standaret
samt med det i hand ledde sitt regemente till seger.

Jag ingick snart efter krigets slut kompani med en
bekant lagkarl och började praktisera som advokat under
firmanamnet Mattson & Webster, men hade endast några
få månader med framgång idkat denna affär, då underrättelse 
ingick, att en ny svensk tidning skulle uppsättas i
Chicago under namn af "Svenske Amerikanaren". Företaget
stod under ledning af ett bolag af framstående svenskar i
Illinois, hvilka utan min vetskap eller ansökan valde mig
till hufvudredaktör.

Vid den tiden fanns det blott en enda svensk tidning
här i landet, nämligen "Hemlandet", hvilken var mera ett
organ för kyrkan än en politisk tidning, hvarför här fanns
stora utsigter för en sådan. Jag antog kallelsen på vilkor,
att jag icke skulle behöfva flytta till Chicago utan endast
medverka till att tidningen komme i gång och finge ett
säkert fotfäste samt att jag skulle ega frihet att lemna
befattningen, om jag funne att den nya sysselsättningen icke
vore gynsam för min helsa, som blifvit i hög grad skadad
genom de mödor och besvärligheter jag under kriget utstått.

Den åttonde september 1866 utkom första numret af
"Svenske Amerikanaren". Det innehöll följande
"Redaktionsanmälan":

"Enligt kallelse från direktionen för Svenske Amerikanarens
tidningsbolag öfvertager jag med detta första nummer redaktionen af tidningen.

Jag känner full väl den möda och det stora ansvar, som äro förenade 
därmed, och det är ej utan bäfvan och fruktan för företagets lyckliga
och nyttiga utgång, som jag åtagit mig detta värf.

Jag har ej och gör därför ej anspråk på akademisk eller annan
högre lärdom, jag kan därför icke och vill ej heller försöka att skrifva
för de lärde utan för folket i allmänhet.

Jag är själf en af dem, och under mitt långa vistande bland dem i
Vesterns nybyggen tror jag mig ha lärt känna dem och deras behof.

Under det jag skall vinnlägga mig om att vinna öfverseende, välvilja, 
råd och hjälp af dem bland mine landsmän, som hafva varit lyckliga
nog att erhålla en högre lärdom och bildning, skall jag samvetsgrannt, med
de pund som äro mig förlänade, söka lära och upplysa den stora forskande
och frågande mängden, hvars tid har varit mera egnad åt arbete i verkstaden 
eller vid plogen än åt studier i dagens vigtiga frågor, ja i allt som
kan lända till deras nytta, välmåga och verkliga lycka. Och till Eder, I
som hafven varit vårt kära fosterlands och skolen blifva vårt nya lands
kärna, vänder jag mig särskildt för sympati och understöd! Jag skall
tala till Eder uppriktigt och utan omsvep, det skall blifva min sträfvan
att söka utveckla hos Eder den kraft, den frihets- och sanningskänsla
samt det ädelmod, hvarmed Nordens folk äro af naturen begåfvade. Om
jag kan vinna detta ändamål, då blir min högsta önskan uppfylld. Om,
då jag en gång nedlägger pennan och drager mig ur fältet, I kunnen
säga att mitt ringa arbete har varit Er till gagn och glädje, då skall jag
hafva uppnått den högsta ära, för hvilken jag någonsin sträfvat, nämligen
mina landsmäns väl.

Det torde ursäktas, att jag vid detta tillfälle nämner ett ord till
mina enskilda vänner i Minnesota. Under de sista tretton åren har jag
bott ibland Eder i Vasa och Red Wing. Jag var den förste af oss där,
vi hafva uppväxt och utvecklats tillsammans, vi hafva delat hvarandras
mödor och hvarandras glädje, till Eder erkänsla och Edert förtroende står
jag i stor tacksamhetsskuld för den framgång jag själf rönt, många af
Eder hafva delat med mig krigets faror, nöd och sorger, men tillika
segerns glädje och stolthet; allt hvad jag har kärast på jorden är ännu
där —; de välkända platser, hvarest vid vår första ankomst den vilde
indianen hade sina hyddor, men som nu äro förändrade till rika
åkerfält — allt påminner mig om de förflutna dagarne, om det enkla, det
glada nybyggarelifvet i Minnesota. Med den största saknad har jag lemnat
dessa kära ställen för en tid, emedan jag trodde att jag därmed kunde
gagna Er mera. Minnet däraf skall dock aldrig lemna mig, och då min
pligt här är fylld, hoppas jag att åter vara ibland Eder. Till dess skola
vi mötas ofta i tankarnes rymd.

Må jag alltid bibehålla en plats i Edra hjärtan.

Med förtroende till nyttan af mitt företag och i hopp om ledning
och upplysning från Honom, af hvilken allt godt kommer, anbefaller jag
mig i mina landsmäns ynnest och välvilja".

Tidningen mottogs särdeles välvilligt af den svenska
pressen. "Nerikes Allehanda" aftrycker såsom betecknande
för dess syfte, språk och ställning en hel spalt ur
profnumret, "Svenske Medborgaren" yttrar om andra numret att
det "utmärker sig liksom det första för ett rikhaltigt
innehåll och väl skrifna artiklar" och "Aftonbladet" kallar dess
utstyrsel utmärkt och dess innehåll "rikhaltigt och väl
skrifvet" och säger att den utan tvifvel kommer att utöfva ett
godt inflytande öfver svenskarne i Amerika.

Tidningen mottogs också med stor välvilja af befolkningen 
i Vestern.

Följande vinter upprättade lagstiftande församlingen i
Minnesota en emigrationsbyrå, och jag blef utsedd till
sekreterare och föreståndare för den samma. Min helsa var ännu
mycket klen, så att jag behöfde mera rörelse i friska luften,
hvarjämte min kärlek för det gamla hemmet i Minnesota
och mitt hopp att kunna vara till större gagn för mina
landsmän såsom hufvudman för invandringsbyrån inverkade
på mig, så att jag antog platsen. Och med direktörernas
för "Svenske Amerikanarens" bolag goda vilja och samtycke
samt med bevarande af det hjärtligaste förhållande oss
emellan, lemnade jag min befattning vid tidningen och
öfverflyttade redaktörskapet till min medarbetare, Herman Roos,
som inom kort blef väl känd bland svenskarne i Amerika
som en skicklig tidningsman.

"S:t Paul Press" för den 14 mars 1867 innehåller
följande meddelande rörande den nya utvandringsbyrån:

"En Statsemigrationsbyrå bestående af guvernör Marshall, öfverste
Rogers och öfverste Mattson bildades i går, hvarvid äfven utstakades en
allmän plan för byråns verksamhet. Byrån ämnar ombesörja offentliggörandet 
af fakta i tidningar i östra delen af detta land och i Europa
med hänsyn till staten Minnesota. Den vill med järnvägsbolagen träffa
öfverenskommelser för att bereda emigranterna större fördelar än förut;

den vill genom anställande af tolkar och på annat sätt skaffa dem
tillförlitliga underrättelser med hänsyn till de bästa vägarne till staten från
österns hamnstäder, gifva emigranten en föreställning om beskaffenheten
af hvarje plats af vigt i staten samt i öfrigt lemna all hjälp, som byråns
medel medgifva och som står i dess förmåga".

En bland de första och angenämaste pligter jag i egenskap 
af byråns sekreterare hade att fullgöra var att lemna
undsättning till nybyggarne i grannskapet af Minnesotafloden. 
Denna trakt hade lidit af torka föregående året,
och nybyggarne, som till största delen utgjordes af svenskar,
norrmän och finnar, voro nästan fullständigt utblottade på
alla lifsförnödenheter och hade ej ens utsädesspannmål för
vårsådden. Efter att hafva utverkat order från regeringen
i Washington om erhållande af proviant från magasin vid
Fort Ridgely och försett mig med kreditiv från vår egen
stat, begaf jag mig i början af april till den trakt, hvarest
de nödställda hade sitt hemvist, hvilket mestadels var i Red
Wood, Renville, Yellow Medecin och Chippewa counties.
Vid New Ulm uppköptes flere hundra säckar mjöl och vid
Fort Ridgely uttogos från Förenta Staternas arméförråd stora
qvantiteter proviant. Agenter tillsattes för att utdela dem
bland befolkningen, utsädeshvete och majs skeppades dit
söderifrån, och alla nybyggarne blefvo sålunda å nyo
försatta i goda omständigheter.

Omedelbart efter min återkomst till S:t Paul blef
emigrationsbyrån å nyo sammankallad, hvarvid gafs mig i
uppdrag att anställa svenska, norska och tyska agenter och
tolkar, som skulle möta våra emigranter i New-York och
Quebec och vara deras vägvisare och beskyddare på deras
resa till vår stat. Likaledes anskaffades hus för att tjäna
till tillfälliga hem åt dem vid deras ankomst, tills i byråns
tjänst anställda kommissionärer hunnit anskaffa arbete för
dem, som önskade sådant, och sända andra, som det

föredrogo, till det inre af landet, hvarest de kunde finna
regeringsland eller ock köpa sig land, om de så önskade.

Öfverenskommelser träffades med tidningar på flera
olika språk om införande af fullständiga artiklar, författade
af mig och andra samt innehållande beskrifningar öfver
Minnesota och dess naturliga hjälpkällor. Broschyrer och
kartor, innehållande mera detaljerade beskrifningar, trycktes
också på svenska, norska och tyska samt utdelades i de
respektive nationaliteternas fädernesland, på oceanångbåtarne,
vid järnvägsstationerna och på andra lämpliga platser. Jag
var författare till nästan hela denna literatur, vid hvars
utarbetande lades vinn om att lemna emigranten utförlig
underrättelse om allt ända intill de minsta detaljer: huru
hans koffert skulle tillverkas och märkas, innan han begaf
sig hemifrån, hvad slags saker han skulle föra med sig och
hvilka han icke borde medtaga, hvilken matordning han
skulle följa, hvad han hade att iakttaga med afseende å
renlighet och uppförande under sin långa och tröttsamma
resa o. s. v. Och jag har ofta många år därefter under
mina besök hos våra välmående farmare på prärierna i
Vestern påträffat små broschyrer på svenska eller norska
med mitt namn som författarenamn, stående i den lilla
bokhyllan tillsammans med familjebibeln, bönboken, katekesen
och några andra minnen från gamla fäderneslandet.

Jag tillbragte äfven i emigranternas intresse en del af
min tid i hamnstäderna vid östkusten och i Chicago,
vidtog många anordningar med järnvägsbolagen för utverkande
af större beqvämligheter vid deras transport och tillförsäkrade 
fri järnvägsresa åt hundratals emigranter, som af brist
på medel eljes skulle hafva nödgats skilja sig från sitt
sällskap och stanna på halfva vägen.

Under utöfvandet af denna verksamhet i egenskap af
sekreterare för emigrationsbyrån, antog jag äfven en
anställning som landagent för ett af våra största järnvägsbolag, 
hvars järnvägslinier gingo fram öfver Wright, Meeker,
Kandiyohi, Swift och Stevens counties samt köpte äfven
800 acres land för min egen räkning vid Lake Ripley i
Meekers County och odlade dem samt idkade där landtbruk.

<img><b>Ripleysjön.</b></img>

Å nyssnämnda landsträckor bodde endast några få här
och där spridda familjer, då jag först kom dit våren 1867;
nu däremot är det ett enda stort sammanhängande skandinaviskt 
åkerbruksdistrikt, sträckande sig öfver ett område, som
mäter mer än 100 mil i längd och är öfversålladt med byar
och städer, hvilket allt till största delen åstadkommits genom
de ansträngningar, som 1867, 1868 och 1869 gjordes af
emigrationsbyrån.

Vid detta vårt arbete visade vi dock ingen partiskhet
till fördel för någon viss plats, utan afsåg vår verksamhet
att i lika mån gagna alla delar af staten. Emellertid ådrog
mig min verksamhet för Minnesotas räkning afundsjuka och
illvilja från andra stater, och jag blef därigenom skottafla
för många hätska utfall från personer, som voro intresserade
uti att draga emigrantströmmen till Kansas, Nebraska,
Missouri och andra stater. En ung svensk skandalskrifvare,
som då utgaf en liten tidning i Kansas, gick till och med
så långt i okunnighet och hätskhet, att han beskyllde mig
för att ha gjort mig saker till att sälja mina landsmän till
ett lif, föga bättre än slafveri, i ett land af is, snö och
nästan ständig vinter, hvarest de, om de icke svulte ihjäl,
helt säkert skulle frysa till döds. Sådan var hans åsigt om
Minnesota. Jag skulle vara mer än människa, om jag icke
nu vid minnet af dessa anfall på mig med stolthet och
tillfredsställelse hänvisade till skandinavernas ställning i
Minnesota i dag, hvartill jag längre fram skall återkomma.

Den ställning jag innehade satte mig i tillfälle att på
mer än ett sätt vara till gagn för mina landsmän. Så
försummades ingalunda kyrkans intressen. Jag vågar hoppas
att mina läsare ursäkta om jag med afseende härå anför
följande ur Augustanasynodens årsberättelse, vid dess åttonde
årsmöte i Berlin i Illinois den 13 juni 1867:

"Ytterligare meddelar samma konferens att öfverste Mattson
erbjudit sig att i de nya skandinaviska settlementen i vestra Minnesota
anskaffa platser för kyrkor, prestbostäder och begrafningsplatser för de
uppstående lutherska församlingarne.

Komitén föreslår att synoden erkänner sin tacksamhet till öfverste
Mattson och anmodar honom att skaffa nödig säkerhet på sagda egendom

att öfverlemnas till de särskilda församlingarne af Augustanasynodens
bekännelse, så snart de blifva organiserade på de särskilda platserna".


Det har alltid varit erkändt, att de emigranter, som
reste till Minnesota under denna tid, erhöllo bättre
omvårdnad, ledning och skydd, än som någonsin vare sig före eller
efter den tiden förunnats deras likar. Det är också allmänt
bekant och medgifvet; att staten i gengäld för sina
uppoffringar kom i åtnjutande af stora fördelar genom den
tillströmning af de bästa elementen af den europeiska
utvandringen, som nu egde rum från de nordiska länderna.

Hvad beträffar mitt eget åtgörande vid detta företag,
och ehuru mina bemödanden stundom blefvo missförstådda
och jag utsatt för klander, såsom hvar och en måste bli,
som har att göra med nyanlända emigranter, så känner jag
dock mera tillfredsställelse öfver detta värf än öfver något
annat jag utfört, emedan jag vet att icke allenast staten
och emigranterna själfva utan äfven de tjänande och
arbetande folkklasserna, som qvarstannade i de gamla länderna,
därigenom hafva tillskyndats stora fördelar.

Under detta ifriga arbete för emigration till Minnesota
gjorde jag det också till en uppgift att söka leda
emigrantströmmen från de stora städerna till de oupptagna
landsträckorna i Nordvestern, hvarest klimatet var tjänligt för
dem och hvarest man kunde vara viss på att hvarje
arbetsam man eller familj kunde förvärfva sig en oberoende
ställning fortare, säkrare och bättre än i de öfverbefolkade
städerna i östra delarne af landet. Jag sökte aldrig
öfvertala någon att utvandra, men väl sökte jag att sätta mig i
förbindelse med dem, som redan beslutit sig för att lemna
det gamla landet, och de enda människor, på hvilka jag
någonsin sökt inverka vid deras beslut att lemna 

fäderneslandet, voro ett antal fattigt tjänstfolk och torpare samt
fattighjon bland mina egna eller mina föräldrars bekanta,
för hvilka jag själf antingen helt och hållet eller delvis
betalade resekostnaderna.

*
</chapter>

<chapter name="Åttonde kapitlet: Besök i Sverige 1868—69 — Ändamålet med min resa — Erfarenheter och iakttagelser därunder — Olikheten mellan amerikanska och svenska seder — Min födelsebygd — Mottagandet och vistelsen därstädes — Besök i Kristianstad — Besök i Stockholm — Riksdagen — Återresa till Amerika — Tankar och intryck med hänsyn till embetsmannaklassens ställning i Sverige">

<img></img>

<h2>Åttonde kapitlet.</h2>

<sp>Innehåll</sp>: Besök i Sverige 1868—69. — Ändamålet med min resa. —
Erfarenheter och iakttagelser därunder. — Olikheten mellan amerikanska
och svenska seder. — Min födelsebygd. — Mottagandet och vistelsen
därstädes. — Besök i Kristianstad. — Besök i Stockholm. — Riksdagen. —
Återresa till Amerika. — Tankar och intryck med hänsyn till
embetsmannaklassens ställning i Sverige.
<img></img>
<img l></img>

Under många år hade jag haft en stark längtan att ännu
en gång få återse mitt gamla fädernesland och mitt
barndomshem. Det var för att tillfredsställa denna önskan,
som jag i december 1868 sade farväl till familj och vänner
samt ensam begaf mig på mitt första besök till Sverige efter
en mer än adertonårig frånvaro. Hufvudändamålet med min
resa var, som redan antydts, att återhemta krafter och få
litet förströelse, men därmed var också förenadt ett annat
ändamål, nämligen att göra Minnesotas naturliga hjälpkällor
bättre kända bland de landtbrukare och de medlemmar af
arbetsklassen, som hade beslutit sig för att utvandra.

Detta besök i fäderneslandet utgjorde en betydelsefull
tilldragelse i mitt lif. Som jag nämligen var endast aderton
år gammal, då jag första gången lemnade mitt hemland,
voro mina hågkomster däraf otydliga och ofullständiga,
hvartill kom att jag icke hade sett mycket af det vackra
landet. Jag vill nu söka återgifva några af mina intryck
och erfarenheter under detta besök så troget som minnet
tillåter, och om jag därvid skulle komma att omtala saker,
som möjligen kunna förefalla stötande för vissa klasser af
mina landsmän, så ber jag få uttryckligen förklara att jag
gör det utan den ringaste tillstymmelse till någon ovänlig
känsla och utan alla illvilliga bevekelsegrunder, uteslutande
i sanningens intresse, ty ehuru jag nu i närmare fyrtio år
varit en trogen och laglydig amerikansk medborgare,
fasthänger jag ännu vid Sverige, dess folk och institutioner
med samma tillgifvenhet, som ett barn hyser för sin moder.

Då jag lemnade Sverige 1851, funnos där inga järnvägar. 
Vid min återkomst däremot den 23 december 1868
öfver England, Tyskland och Köbenhavn landsteg jag i
Malmö just i rättan tid för att hinna fram till järnvägsstationen 
och med tåget afgå till Kristianstad. Den vackra
stationsbyggnaden med dess prydliga omgifningar, de
uniformerade och artige tjänstemännen, redo att stå till hands
med alla önskliga upplysningar, de välklädda och till
utseendet välmående människorna i första och andra klassens
väntsal, allt bidrog att på mig göra ett angenämt intryck.

Detta första intryck skulle dock, tyvärr, snart störas
genom en liten episod, som jag vill i korthet berätta.

Då jag gick till biljettförsäljningen för att köpa biljett,
fick jag se en fattig torparehustru vid tredje klassens
biljettlucka med en silfverriksdaler i sin hand och med tårar i
ögonen bedja biljettförsäljaren att vexla hennes penningar
och gifva henne biljett. Jag hörde henne klagande säga
att hon hade tvänne små barn ensamma hemma, att detta
var det sista tåget och att, om hon icke kunde komma hem

därmed, hon skulle nödgas gå till fots i smutsen och
mörkret. Biljettförsäljaren vägrade på ett ohyfsadt och
förolämpande sätt, sägande att han icke hade tid att uppehålla
sig med hennes struntsaker, så vida hon icke betalade jämna
penningar. Biljettförsäljarne i Sverige ha nämligen rätt
att fordra jämna penningar. Hon bad flere närstående herrar
att vexla hennes lilla silfvermynt, men de vände sig från
henne, liksom fruktade de att besmitta sig genom beröringen 
af en så ringa och fattig stackare. Jag hade endast
några större sedlar, och under det den fattiga qvinnan
knuffades bort af den påträngande folkhopen, mottog samme
biljettförsäljare vid första klassens biljettlucka en af mina
sedlar samt räckte mig med den artigaste bugning en hand
full af större och mindre vexelpenningar. Naturligtvis
skaffade jag också qvinnan hennes biljett.

Händelsen var kanske ett enstaka fall, men mig
föreföll den såsom ett slående exempel på skillnaden mellan
amerikanska och svenska seder och artighet. Jag vågar
åtminstone försäkra att vid ingen järnvägsstation eller annan
offentlig plats i hela Förenta Staterna från norr till söder
och från öster till vester skulle en fattig qvinna i liknande
omständigheter en enda minut lemnats utan en vän och
beskyddare. Män af alla klasser från millionären till
dagsverkaren eller till och med dagdrifvaren skulle hafva täflat
med hvarandra att skynda till hennes bistånd.

Strax efter mörkningen for jag förbi mitt gamla hem
vid Önnestad station och anlände kort derefter till
Kristianstad, hvarest jag hade tillbringat fyra år af min
ungdomstid. Det var min afsigt att för denna gång endast färdas
genom staden utan att söka upp några gamla bekanta. Det
var just min trettiosjätte födelsedag, och då jag tänkte på
min familj och mina vänner i det fjärran hemmet, kände

jag mig ensam och öfvergifven, samt drog mig öfverväldigad
af denna känsla, tillbaka till mitt rum å hotellet.

Jag fick dock icke länge vara allena, ty nyheten om
min ankomst hade föregått mig genom ett telegram från
Köbenhavn. Snart fick jag därföre besök af en gammal
skolkamrat, tygförvaltaren Nöbbelin, och några minuter
därefter af redaktören för platsens ena tidning, Karl
Möllersvärd, som var jämnårig med mig, hade vistats en kortare
tid i Amerika och med hvilken jag snart knöt ett varmt
och varaktigt vänskapsband. Promenaden genom den lilla
staden den följande dagen återupplifvade många ljufva
minnen, och jag skulle hafva njutit ännu mera däraf, hade jag
icke så uppenbart blifvit utsatt för allmän undran och
nyfikenhet.

Platsens förseende med järnvägskommunikationer och
slopandet af de gamla befästningsverken hade medfört många
förbättringar och försköningar i utkanterna, men den mera
centralt belägna delen af den samma med dess små och
trånga men regelbundna torg, gator och gränder och små
en- och tvåvåningshus hade icke undergått någon förändring.
Och likväl kunde jag knappast föreställa mig att allt detta
var det samma, emedan samma föremål, som i min barnsliga
fantasi hade förefallit storartade och imponerande, nu syntes
så små och obetydliga, att det hela förekom mig mera som
en fantasiens dröm än som en lefvande verklighet.

Detta var i synnerhet fallet, då jag vid middagstiden
åsåg artilleriparaden å Stortorget och därvid betraktade det
stora antalet i lysande uniformer utstyrda officerare, af hvilka
många voro grånade af ålder och långvarig tjänstgöring
samt hade hela bröstet betäckt af dekorationer och granna
ordnar. De läto sablarne släpa och skramla och sporrarna
klinga mot stenläggningen, under det de gingo upp för att

intaga sina platser i mönsterlinien, där de beskådade ett
par dussin soldater, som marscherade förbi, hvarvid
officerarne antogo en min af högtidligt allvar och värdighet, som
skulle anstått en Grant, Sherman eller Sheridan, då de
mönstrade våra hundra tusentals veteraner från ett hundratal
slagfält. I sanning, om vårt kära Sveriges armé är
bristfällig i något hänseende, så är det då förvisso ingalunda i
Vendes artilleri-officerares värdighet och hållning. Men skämt
åsido gjorde det vackra regementet på det hela taget ett
godt intryck isynnerhet för sin utmärkta hållning och
disciplin. Regementet har också gjort sig bekant som en
utbildningsskola för unge män, hvilka efter uttjänt värfningstid,
lätt erhålla anställning vid järnvägar och andra större
etablissement, där skicklighet, pålitlighet och praktisk kunskap
äro synnerligen af nöden.

Julaftonen vid skymningstiden befann jag mig i Fjälkinge 
i det gamla hemmanet, där min fader var född och
hvarest hans förfäder hade lefvat under flera slägtled.
Stället egdes nu af en af mina kusiner, en präktig och i
sin ort framstående man. Telegrammet hade icke nått denna
lugna och för mig så dyrbara plats. Den förvåning och
öfverraskning, som bemäktigade sig min hederlige kusin och
mina två ålderstigne farbröder, som ännu voro i lifvet, låter
lättare tänka sig än beskrifvas. Jag blef mottagen med
den största hjärtlighet och glädje.

Den natt, som jag nu tillbragte under mina förfäders
tak, omgifven af husets åldrige invånare samt alla gamla,
dyrbara minnen, som företrädesvis på en sådan plats och
vid ett sådant tillfälle stormade inpå mig, samt af det nya
slägte, som sedan mitt sista besök där växt upp, står
ständigt lifligt för min hågkomst som en af de angenämaste i
mitt lif.

En annan af mina kusiner, en yngre broder till Hans
Larson i Fjälkinge, var kyrkoherde i Trolle-Ljungby, icke
långt borta från det gamla hemmet. I hans kyrka skulle
julotta firas tidigt följande morgon, som var juldagen. Vi
begåfvo oss i väg i god tid och anlände till Ljungby, just
som ottesångsljusen voro tända och gudstjänsten började. Vi
inträdde och satte oss i sakristian, just som min kusin hade
gått därifrån och trädt upp på predikstolen i kyrkan. Han
visste icke att vi voro där, men vi kunde se honom och
höra hans gyllene ord under den högtidliga ottesången. Då
han efter gudstjänstens slut i sakristian sammanträffade med
sin familj, möttes han af en oväntad öfverraskning, och den
glädje vi nu alla kände faller icke ofta på dödligas lott.
Han omtalade att han just drömt om mig den föregående
natten samt kännt sig orolig för min skull. Han hade dock
icke väntat att träffa mig nu. Ända från barndomen hade
jag varit förenad med honom genom ett vänskaps- och
broderskapsband, som nu återknöts med förnyad styrka för
att aldrig mera slitas.

Jag hade en tredje farbror, min faders yngste broder,
i Vinslöf, tre svenska mil från Fjälkinge. Dagen efter min
hemkomst skickade han sin son till mig för att bedja mig
genast komma till honom, emedan han en lång tid hade
väntat på mig. Jag begaf mig strax åstad och anlände till
hans hem på aftonen samma dag. Denne min farbror hade
träffats af slag två eller tre år förut och allt sedan dess
varit en sängliggande krympling ur stånd att röra sina
lemmar och oförmögen att tala. Hans äldste son hade rest
till Minnesota föregående sommar.

Den afton jag tillbragte vid hans sjukbädd var
särdeles anmärkningsvärd. Så snart jag nalkades hans säng,
reste han sig upp i halft sittande ställning och begynte tala,

hvilket han icke förmått, sedan han träffades af slaganfallet.
Hans hustru var också sjuklig, liggande till sängs i ett annat
rum, men hans yngste son och hans båda döttrar voro
tillsammans med mig vid hans sjukbädd. Han sade att han
under en lång tid önskat få dö, men då han fått höra att
jag ämnade besöka Sverige, hade han önskat få lefva, tills
han hade återsett mig.

Han bad mig berätta honom allt hvad jag kunde
rörande min fader, vår familj och våra vänner samt hans
äldste son. Därpå bad han mig att efter hans död taga
hans familj med till Amerika. Då han icke hade några
ytterligare frågor att framställa samt inga vidare önskningar
att uttala, tillsade han sin son att gå efter två af
grannarne, sade farväl till oss alla samt sjönk därefter tillbaka
mot kudden under utropet: "Tack för allt hvad du berättat
och lofvat! Nu är jag redo att dö! Farväl! Gud välsigne
Eder alla!" hvarpå han utandades sin sista suck. Följande
vår följde hans familj med mig till Minnesota.

Vi öfverenskommo att jag skulle fira nyårsaftonen hos
en af mina förtroligaste barndomsvänner, landstingsmannen
Nils Bengtsson i den lilla byn Skoglösa, där jag var född.
Några af mina föräldrars bästa vänner samt ett antal af
mina egna barndomsbekanta voro församlade där, och
nyårsdagen öfvervoro vi tillsammans gudstjänsten i Önnestads
gamla kyrka. Man hade fått någon aning om att jag skulle
besöka kyrkan, hvarföre templet var fullpackadt med folk,
som varit mina föräldrars vänner och grannar eller ock
skol- och lekkamrater till mig. Pastorn hade också valt en text,
som egde särskild betydelse för mig, nämligen: "Jag tänker
på de flydda dagar och den försvunna tid o. s. v." Den
högtidliga gudstjänsten, dubbelt betydelsefull för mig, gjorde
också ett djupt intryck på oss alla.

En eller två dagar därefter besökte jag i sällskap med
några vänner den lilla hydda, där jag först skådade dagen,
och träffade där ett stort antal människor, som hade samlats
från grannskapet för att få se mig. Ett af mina minnen
från min tidigaste barndom var, såsom jag omtalade i första
kapitlet, att min fader och moder planterade en gran i vår
lilla trädgård. Detta träd var det enda i sitt slag i hela
trakten. Det hade nu vuxit upp till en betydande höjd
och en tjocklek af en fot i genomskärning samt var mycket
vackert och utgjorde icke allenast den lilla platsens
nuvarande egares utan äfven hela grannskapets glädje och
stolthet. Sedan jag afbrutit ett par små qvistar att
medföra till mina föräldrar, lemnade vi stället tidigt på aftonen
och begåfvo oss till vännen Nils Bengtsons en half fjärdingsväg 
därifrån belägna hem, hvarest jag ännu gästade.

Tidigt följande morgon väckte mig min värd med den
nyheten, att egaren af min fädernehydda hade infunnit sig
redan före dagningen, angelägen att få omtala en egendomlig
olyckshändelse. Då han blifvit insläppt, berättade han att,
omedelbart efter det jag lemnat hans hus qvällen förut, hade
en väderil kommit blåsande med våldsam fart och tvärt
afbrutit granen endast några få fot från marken. Det syntes
oss alla vara en egendomlig tilldragelse, och mannen
betraktade det som ett dåligt förebud, hvarföre han kort
därefter sålde platsen och följande vår följde med mig till
Amerika.

Vid den tiden hade ännu icke så många till Amerika
utvandrade landsmän återvändt hem, hvarföre det särskildt
för landtbefolkningen måtte ha legat något lockande uti att
få se en man, som hade vistats 18 år i Amerika och varit
öfverste i amerikanska armén, ty hvarhelst folket fick reda
på att jag skulle färdas fram, strömmade de flockvis ut från

sina hus ned till vägar och stigar för att uppfånga en skymt
af den återvände långväga resanden. Ja, så stor var
nyfikenheten, att tjänstflickorna hos Nils Bengtsson i Skoglösa
nyårsaftonen drogo lott om hvem som skulle få bära in
kaffet och servera gästerna vid deras ankomst samt sålunda
få tillfälle att först se den amerikanske öfversten. Ett af
fruntimren i familjen berättade mig sedermera att flickan,
då hon återkom till köket, satte från sig brickan med en
min af besviken förväntan och i förtrytsam ton utropade:
"kors i alla tider, han ser ut precis som en annan människa".

Nu följde i Kristianstad och den kringliggande
landsbygden en oafbruten rad af gästvänliga inbjudningar och
festliga tillställningar, som jag alltid skall bevara i tacksam
hågkomst. Jag mottogs med hjärtlighet öfverallt bland folket 
af medelklassen, under det de aristokratiska klasserna
på vederbörligt afstånd betraktade mig med köld, och misstro, 
såsom de alltid göra med en man af folket, som lyckats
genom egna ansträngningar lyfta sig öfver gränserna af
hvad de skulle kalla hans rättmätiga eller lagliga ställning,
eller med andra ord hvad vi kalla en "self-made" man.
Mitt enkla namn och mina ringa förfäder och härstamning
voro i deras ögon ett större fel än att det någonsin skulle
kunna glömmas. Detta bekymrade mig dock icke det ringaste, 
ty jag sökte ingen gunst eller erkännande från de
store, utan fann nog och öfvernog af tillfredsställelse i det
hjärtliga välkomnande jag rönte från medelklassen.

I februari besökte jag Stockholm i sällskap med min
vän Nils Bengtson. Det var första gången jag såg Sveriges
hufvudstad, och liksom alla andra resande blef jag hänförd
af dess skönhet samt glada och festliga folk- och sällskapslif.
Riksdagen var samlad, landtmannapartiet var just då i sin
glansperiod, och i egenskap af liberal från Amerika mottogs

jag med öppna armar af detsammas medlemmar och öfriga
liberala. En storartad festmiddag samt tvänne sexor gåfvos
af några dess medlemmar mig till ära, hvarvid sådana
framstående män som d:r S. A. Hedlund, kapten Mankell, Sven
Nilsson i Österslöf, Ola Bosson Olsson, Liss Olof Larsson,
författaren Pehr Thomasson m. fl. voro närvarande.
Naturligtvis föreslogos en massa skålar och höllos tal, i ett af
hvilka jag uppmanades att uttala mina åsigter om
skarpskyttekåren såsom hufvudsakligen motsvarande Förenta
Staternas nyligen upplösta frivilliga armé.

Stor hungersnöd rådde den vintern i några af Sveriges
provinser, och då därföre regeringen af riksdagen begärde
ett större anslag för en fältmanöver under den kommande
sommaren, opponerade sig de liberale starkt däremot,
föredragande att använda den äskade penningsumman till
allmännyttiga företag för att därigenom skaffa arbete åt den
nödlidande befolkningen i de af hungersnöden hemsökta
provinserna. Naturligtvis uttalade jag mig i starka ordalag
till förmån för de frivilliga trupperna och emot fältmanöver
under de då rådande förhållandena. Några dagar senare
anfördes mina uttalanden i riksdagen och gåfvo därigenom
anledning till ett lifligt meningsutbyte i en af Stockholms
konservativa tidningar.

Vid min återkomst till Skåne blef jag formligen
öfverlupen af folk, som önskade göra mig sällskap till Amerika
följande vår. Efter att ha besökt min hustrus slägtingar i
Balingslöf och från deras sida rönt många bevis på oskrymtad
gästfrihet samt efter att ha gjort några afstickare till
Värmland, Göteborg, Lund och Köbenhavn, tillbragte jag den
återstående tiden hos mina vänner i Kristianstad, Ljungby
och Önnestad.

Som jag under många år varit medlem af frimurareorden 
i Amerika och därstädes stigit till de högsta graderna
inom densamma, mottogs jag med full stat och öfliga
ceremonier i skånska frimurarelogen i Kristianstad, och på
långfredagen, om jag icke missminner mig, vederfors mig
den äran att få gå i frimurarbrödernas procession emellan
provinsens två högste frimurare, de åldrige bröderna
baronerna Rålamb, af hvilka den ene varit hofmarskalk och
den andre öfverjägmästare och hvilka voro klädde i lysande
uniformer, under det däremot jag endast var iklädd min
enkla svarta frackdrägt. Processionen tågade från logen
till kapellet, som var beläget endast ett halft qvarter
därifrån vid samma gata, men oaktadt den visade sig endast
för en kort stund, hade en stor folkhop samlats för att se
den hemlighetsfulla orden, och jag märkte många yttringar
af tillfredsställelse från folkmassans sida öfver den heder
som bevisades mig och som från de fleste frimurarebrödernas
sida var uppriktig och hjärtlig, under det, enligt hvad jag
har anledning tro, <i>några</i> af de adlige bröderna i tysthet
sväljde en grymtning öfver uppkomlingen, som ordens stränga
regler åtminstone för den dagen hade tillerkännt en högre
ställning och rang, än de fleste af dem någonsin kunde
hoppas uppnå.

Tiden gick emellertid med snabba steg och skarorna
af folk, som ämnade utvandra i mitt sällskap, förökades
dagligen, så att de omöjligen kunde få plats på en ångare,
hvarföre i början af april ett stort sällskap i förväg
afskickades från Helsingborg till Minnesota under ledning af
mitt ombud kapten Lindborg, en veteran från de engelsk-ryska 
och amerikanska krigen. Några veckor senare begaf
äfven jag mig i väg öfver Atlanten med ett sällskap af

800 personer och återkom i vederbörlig tid till hemmet
i mitt adoptivland.

På det hela taget var detta mitt första besök i Sverige
utomordentligt angenämt, ehuru stundom obehagliga episoder
inträffade, då jag råkade i samtal om Amerika. Arbetarne och
medelklassen hade dock redan på den tiden ett temligen
riktigt begrepp om Amerika och det öde, som där väntade
utvandraren, men de högre klassernas och särskildt
embetsmännens okunnighet om och däraf alstrade fördom mot och
hat till Amerika och allt som rörde detta land och dess
institutioner voro lika oförlåtliga som löjliga. De påstodo
att allt var humbug i Amerika, att det var alla skurkars
och skälmars förlofvade land och att intet godt kunde
komma därifrån. De betraktade emigranterna nästan som
brottslingar, och att motsäga dem var ett säkert medel att
ådraga sig deras personliga fiendskap, ja till och med
förolämpningar.

Jag erinrar mig särskildt ett samtal vid en
qvällsbjudning i Näsby mellan en lärd magister och mig. Han
utgick från den förutsättningen, att det vore orätt att lemna
ens fädernesland, emedan Gud hade enligt sin allvisa afsigt
låtit oss födas där, och ehuru flertalets lott där kunde vara
mycket hård, så vore det dock deras pligt att qvarstanna
för att bedja och arbeta och äfven lida hungersnöd, om det
blefve nödvändigt. Jag besvarade detta hans argument
genom att hänvisa till ett af de första buden i Bibeln, som
lydde att människan skulle föröka sig, gå ut och uppfylla
jorden, samt vidhöll att om det vore orätt för svenskar att
utvandra, så vore det äfven orätt för engelsmän, tyskar,
spanjorer och äfven för våra urfäder, de gamle arierna.
Och om så vore förhållandet, hvad skulle väl resultatet bli?
Jo, vissa delar af denna rymliga och rika jord skulle blifva

öfverbefolkade, hvaraf skulle följa nöd, brott, blodsdåd och
elände af alla slag, under det andra världsdelar skulle ligga
helt och hållet öde. Om det vore orätt att utvandra, så
skulle Amerika, som nu är världens korn- och köttbod, ännu
hafva varit i vildarnes händer.

Men alla dessa invändningar tjänade till intet. Magistern,
som för öfrigt var en vänlig och human man, ville hellre
se sina fattige landsmän lefva af bröd uppblandadt med
bark, såsom hundratals då verkligen voro nödsakade att
göra i Småland, än låta dem resa öfver till Amerika, hvarest
millioner sinom millioner acres fruktbart land endast lågo
och väntade på deras starka armars arbetskraft för att gifva
skördar i öfverflöd, tillräckliga att nära icke allenast detta
land utan därjemte många millioner af Europas fattiga.

Det är utan tvifvel ett svårt och påkostande arbete för en
enskild människa att förändra gamla, inrotade vanor, men
än svårare är det för nationer och folkslag att frigöra sig
från tusenåriga fördomar; särskildt gäller detta om Sverige,
ett litet land, som ligger aflägset från de stora nationerna
och världscivilisationens stråkvägar.

Så t. ex. daterar sig en svensk officers höga vigt och
betydelse från den tid, då den gemene soldaten endast var
en okunnig maskin och då skillnaden mellan en "konungens
trotjänare" och en vanlig dödlig varelse var oerhörd. Men
världen har gått framåt sedan den tiden, och de vanliga
dödliga hafva stigit nära nog till jämlikhet med den gynnade
trotjänaren.

Att föra befälet öfver ett kompani eller till och med
ett regemente i ett nutidens krig och än mera i fredstid
erfordrar endast föga takt och skicklighet mot i forna tider,
då sådana befälhafvare ofta måste handla oberoende och på
eget ansvar. Men numera finnes det knappast någon affär,

som ej fordrar mera talang för att rätt skötas än befälet
öfver ett kompani eller ett regemente. Det är därföre icke
på grund af någon öfverlägsen förtjänst utan på grund af
gamla, dunkla föreställningar och fördomar, som
embetsmannaklasserna, vare sig militära eller civila, tillmäta sig
själfva en sådan ofantlig vigt och betydelse. Mitt lifs
erfarenhet har lärt mig att individen betyder icke så
särdeles mycket här i världen i och för sig, att ingen man
isolerad från sina likar är af någon större vigt och
betydelse, utan att den högste lika väl som den lägste är i hög
grad beroende af sina medmänniskor.

Hvad som nu blifvit sagdt om officerare gäller äfven
i många hänseenden om embetsmän tillhörande civilstaten
eller med andra ord en klass af embetsmän, som innehafva
sina embeten på lifstid. Just nu står frågan om reform af
denna embetsmannakår på dagordningen i Amerika, i det
man sträfvar efter att dess medlemmar skola tillsättas på
lifstid. För min del har jag alltid hyst tvifvel med hänsyn
till fördelen af en dylik reform, emedan jag sett så många
dåliga följder af detta system i Sverige, England och Indien.
Otvifvelaktigt skulle äfven många goda resultat blifva följden
af det samma, men frågan är just huruvida icke de dåliga
resultaten skulle bli öfvervägande.

Vi amerikaner hålla före att all regeringsmyndighet
härleder sig från folket (såsom för visso är fallet hos oss)
och att regeringens embetsmän från presidenten till byfogden
endast äro folkets tjänare med uppgift att öfvervaka lagarnes
efterlefnad och uppehålla ordning och skick. I de andra
här nämnda länderna däremot lefver ännu delvis den gamla
föreställningen, att Gud i sin visdom tillsätter styresmannen,
att all makt är koncentrerad i honom och att alla förmåner
folket åtnjuter komma i nåder från öfverheten. Inflytandet

och verkningarne af dessa tvänne motsatta ideer äro lika
vidt skilda i alla systemets förgreningar, som dessa ideer
själfva till sitt väsen äro med hvarandra oförenliga.

I Amerika har alltid den ringaste medborgare gått
till en sin stats eller till en Förenta Staternas embetsman
med högburet hufvud och fordrat att det eller det skulle
utföras i enlighet med lagar och förordningar. I öfriga
länder däremot har icke allenast den ringe utan äfven den
vanlige medborgaren kommit inför en öfverhetsperson eller
civil embetsman, bugande och bönfallande om sina rättigheter 
såsom en gunst i <i>nåder</i> gifven. Naturligtvis kan ett
sådant falskt och förvändt system, som under århundraden
tillämpats, icke annat än göra ett djupt och svårutplånligt
intryck både på dem som söka och dem som bevilja dylika
nådebevisningar.

Mig, som ända från ungdomen befunnit mig under
inflytelsen af det amerikanska systemet, föreföll den civile
tjänstemannens vigt och betydelse i Sverige föga förenlig
med de stora framsteg, som gjorts till folkets lyftning och
utveckling i allmänhet. Jag vill endast anföra ett exempel.
Landshöfdingen och hans omedelbart underordnade i en
liten provins, så stor som ett halft dussin af våra countien,
uppträda med mycket mera pomp och ståt än någonsin en
guvernör öfver någon af våra stora stater med deras
kabinetts-embetsmän, och jag hyser intet tvifvel, att en sådan
landshöfding anser sitt embete af mera vigt och tillmäter
det samma större värdighet än våra statsguvernörers, hvilka
hvar för sig förvalta områden med större befolkning än
många af de mindre konungadömena i Europa.

*
</chapter>

<chapter name="Nionde kapitlet: Det skandinaviska elementets betydelse — Statssekreterarebefattningen i Minnesota besättes med en svensk — Falskt rykte om indianöfverfall — Norra Stillahafsbanan bygges — Resa till Filadelfia — Nationalförsamlingen i Indianopolis — Beskickning till Washington — En svensk koloni i Missisippi flyttas till Minnesota — Andra resan till Europa">

<img></img>

<h2>Nionde kapitlet.</h2>

<sp>Innehåll</sp>: Det skandinaviska elementets betydelse. —
Statssekreterarebefattningen i Minnesota besättes med en svensk. — Falskt rykte om
indianöfverfall. — Norra Stillahafsbanan bygges. — Resa till Filadelfia. —
Nationalförsamlingen i Indianopolis. — Beskickning till Washington. —
En svensk koloni i Missisippi flyttas till Minnesota. — Andra resan till
Europa.
<img></img>
<img l></img>

I politiskt hänseende hade svenskarne och i allmänhet
skandinaverna i Amerika ända hittills icke utöfvat något
direkt inflytande, ehuru de i allmänhet räknats för trogna
och pålitliga anhängare af det republikanska partiet. Dock
hade några få af dem innehaft county-embeten och varit
medlemmar af lagstiftande församlingen i Minnesota.

Hedern af att först hafva föreslagit en skandinav som
kandidat till ett statsembete tillkommer F. S. Christensen,
en ung dansk, som sommaren 1869 var utgifvare af
"Nordisk Folkeblad" i Rochester i Minnesota. En dag besökte
han mig och frågade om jag ville blifva kandidat till
statssekreterareembetet<footnote>Rörande detta ämbete må för läsare i Sverige anmärkas att det i
hufvudsaklig mån motsvarar en ministerbefattning inom ett af Tysklands 
medelstora riken t. ex. Würtemberg eller Baden, med hvilka Minnesota,
med hänsyn till sin folkmängd (omkr. 1 ½ million) närmast är jämförligt.
Inom Förenta Staterna finnes en för staterna gemensam styrelse och
representation (presidenten, hans statssekreterare och kongressen) med
beslutande och verkställande makt i allt, som rör staternas gemensamma
angelägenheter såsom förhållande till främmande makter, försvars-,
post- och tullväsende. Men härjämte är hvarje stat oberoende och själfständig
i sina inre angelägenheter och äger att fritt bestämma öfver sin styrelse
och författning, lagstiftning och förvaltning. Dessa äro därför olika i de
olika staterna. I Minnesota finnes en lagstiftande församling, en 
verkställande myndighet och en rättskipande myndighet. Den verkställande
myndigheten består af en guvernör, en vice guvernör, en statssekreterare,
en statsauditor, en finanssekreterare och en attorney general
(generaladvokat), hvilka samtliga väljas af folket. </footnote>, om skandinaverna i Minnesota 
uppställde mig som sådan, hvartill jag beredvilligt gaf mitt
samtycke.

Några veckor senare hölls ett skandinaviskt politiskt
möte i Minneapolis, hvarvid jag utsågs till kandidat till
statssekreterareembetet. Vid det allmänna republikanska
konventet, som hölls i S:t Paul i september samma år, blef
jag också nästan enhälligt af hela partiet utsedd till
kandidat till nämnde post. Med anledning däraf enligt
sedvanligt bruk uppkallad på talarestolen mottog jag förtroendet
med ett kort tal, som vid den tiden ådrog sig mycken
uppmärksamhet såsom varande ett uttryck för en bland
vårt folk i Vestern förherrskande sinnesstämning. Jag anser
det därför af tillräckligt stor betydelse för att förtjäna en
plats här. Det lyder i öfversättning som följer:

<tab>Herr president och herrar medborgare!

Tillåten mig att bringa Eder mitt hjärtliga tack för den heder Ni
visat mig genom detta förtroende. Jag känner mig dubbelt tacksam för
den stora röstöfvervigt, hvarmed Ni utsett mig.

Tiden medgifver icke någon utförligare framställning från min sida:
dock har så mycket nyss blifvit sagdt rörande det skandinaviska elementet,
att saken kanske fordrar en förklaring, och i egenskap af den skandinaviska
befolkningens i denna stat under innevarande valperiod utsedde 

representant är jag berättigad att uttala dess åsigter, och jag gör det på grund
af en genomgående kännedom af de samma.

Det är sannt att vi hafva lemnat vårt älskade fädernesland — vi
hafva strött de sista blommorna på våra förfaders grafvar — och hafva
kommit hit för att stanna här, för att lefva här och för att dö här. Vi
äro icke ett folk af isolerade claner, ej heller önska vi bygga upp en
skandinavisk nationalitet midt ibland Eder.

I han kännt oss här under många år. I han sett oss komma hit till
Eder, obekanta med Edert språk och Edra seder, och dock vet jag huru
beredvilligt I Skolen instämma med mig däruti, att vi gerna och
broderligt hafva umgåtts med Eder, lärt oss Edert språk och antagit Edra bruk
och sedvänjor och att våra barn helt naturligt växt upp som amerikaner
sida vid sida med Edra. Vi hafva blifvit gästvänligt mottagna här i den
stora Vestern af Edra egna banbrytare och hafva här haft framgång och
vunnit lycka. Ja, vi älska detta frihetens stora land och vi önska att
vara och förblifva amerikaner".


Några veckor senare blef jag vald med stor majoritet
och tillträdde statssekreterareposten den första januari 1870.

Såsom statssekreterare fortfor jag ännu att vara
medlem ex officio af emigrationsbyrån samt hade att sköta
alla dess löpande göromål och hela dess brefvexling, som
stundom omfattade hundra bref om dagen.

Under följande juni månad, nådde till Kapitolium ryktet
om ett indiananfall på våra nybyggen längst ut i Vestern.
Det påstods att indianerna hade gjort ett nattligt öfverfall
för att plundra, och stor förskräckelse hade därigenom
uppstått öfverallt bland nybyggarne. Det blodiga mördandet
1862 var ännu i friskt minne hos vårt folk, och ehuru
statsmyndigheterna icke satte tro till ryktet, ansågo vi det
likväl nödvändigt att med ens vidtaga mått och steg för
att lugna befolkningen genom att skydda gränsen.

Därföre afreste jag genast till den oroade trakten med
flera hundra gevär, ammunition samt med myndighet att
ordna nybyggarne i militärkompanier och tillsätta officerare
öfver de samma. Sedan jag utsett några få vänner till sällskap
och medhjälpare, reste vi med järnvägen till Benson i Swift

county, hvarifrån vi fortsatte färden norrut, åkande efter
oxar och alltjämnt följande nybyggenas vestligaste gräns,
tills vi kommo till norra delen af Otter Tail county. Fyra
kompanier soldater organiserades och officerare blefvo
vederbörligen tillsatta. Ett af dessa kompanier bestående af
nybyggare i Otter Tail county hade en svensk grefve,
Ragnar Kalling, till kapten.

Detta skyndsamma vidtagande af försvarsåtgärder gjorde
slut på förskräckelsen, och allt har sedan dess varit lugnt.
Ryktet om indianernas plundring befanns hafva uppkommit
därigenom, att några nybyggare, förklädda till indianer,
försökt skrämma bort en norrman från ett stycke land, som
han tagit från en annan.

Under samma år påbörjades i Minnesota ett af de
största järnvägsföretag i världen, nämligen byggandet af
Norra Stillahafsbanan som sträcker sig från Lake Superior
till Stillahafskusten en väglängd af öfver 2,000 mil. Den
ryktbare och välkände finansmannen Jay Cooke i Filadelfia,
som hade förvärfvat sig stort anseende under inbördeskriget 
i egenskap af regeringens finansagent under president
Lincolns styrelse, stod i spetsen för företaget. Norra
Stillahafsbolaget hade af regeringen fått sig beviljad
eganderätten till flere millioner acres land utefter den föreslagna
järnvägen, och det erfordrades milliontals dollars för att
bygga banan. Så stor okunnighet rådde t. o. m. bland vår
egen stats befolkning angående den del af landet, som låg
inom Norra Stillahafsbanans område, att man allmänt ansåg
det vara antingen för ofruktbart eller ock beläget för långt
i norr för att jordbruk där skulle kunna med framgång
idkas. Och likväl har just denna samma trakt sedermera
bevisat sig vara det förnämsta hveteproducerande land i
världen.

M:r Cooke själf hade med ett litet sällskap färdats
fram öfver hela området för att undersöka det samma under
betäckning af en Förenta Staternas kavallerieskort, och han
var måhända den enda på den tiden, som förutsåg Norra
Stillahafsområdets blifvande storhet.

Sent på hösten 1870 erhöll jag från m:r Cooke ett
bref, hvaruti han inbjöd mig att komma och tillbringa en
vecka hos honom i Filadelfia för att samtala om den nya
Nordvestern. På inrådan af f. d. guvernör Marshall, som
hade omnämnt mig för m:r Cooke, samt den dåvarande
guvernören Austin och andra framstående män, afreste jag
till Filadelfia och tillbragte några dagar i m:r Cookes
palatslika residens i stadens närhet. Han gästades också
samtidigt af ett sällskap framstående franska och tyska bankmän,
som just hade anländt från Europa.

M:r Cooke gjorde på mig intrycket af att vara en af
de största och ädlaste män jag någonsin kommit i beröring
med. Hans hänförelse och vältalighet öfvervunno alla
finansiella hinder för det storartade företagets utförande. De
behöfliga millionerna anskaffades till största delen i Europa,
och banan blef som bekant byggd.

Resultatet af mitt sammanträffande med den
framstående mannen var att jag erbjöds och antog en fast
anställning med mer än dubbelt så stor lön som den jag uppbar
af staten och med uppdrag att på våren såsom agent för
hans företag resa till Europa och där hafva Sverige till
hufvudqvarter. Mitt åliggande bestod hufvudsakligen däri,
att i det europeiska fastlandets norra länder sprida kännedom
om Nordvesterns och särskildt Minnesotas parkområdes läge
och naturliga tillgångar. Jag erhöll också i uppdrag af
m:r Cooke att efter min återkomst hem uppgöra en allmän
plan rörande användandet af bolagets land, hvilket jag också

gjorde, och blef denna plan antagen till ledning för bolagets
land- och emigrationstjänstemän och agenter.

I december månad hölls en nationalförsamling i staden
Indianopolis i Indiana med ändamål att föreslå vidtagandet
af mått och steg för att skaffa emigranterna bättre
behandling och skydd på oceanångbåtarne och på deras resor i
detta land till sina respektive bestämmelseorter. Alla i
emigrationsfrågan intresserade stater sände ombud till denna
församling, och jag var ett af dessa för vår stat. Min
erfarenhet i det i fråga varande ämnet satte mig i stånd att
taga en sådan del i öfverläggningarne, att jag vid mötets
slut blef utsedd till ledamot i en af fem personer bestående
komité, hvars ändamål var att uppsätta ett lagförslag till
emigranternas skydd, och att afresa till Washington och där
framlägga det samma inför presidenten och kongressen. De
öfrige medlemmarne af sagde komité voro guvernör m:r
Cook från Colorado, statsskattmästaren Smith från Wisconsin,
bankmannen Greenbaum från Illinois samt en framstående
tidningsman från Filadelfia. I Washington hade jag
tillfälle att för andra gången sammanträffa med general Grant,
som då var president. Vi hade många längre underhandlingar 
med honom, hvarunder han visade ett lifligt intresse
för emigrationssaken. Resultatet af beskickningen blef att
Förenta Staternas kongress antog de utmärkta lagar med
hänsyn till emigrationen, som ännu ega gällande kraft.

I januari 1871 sammanträdde ånyo Minnesotas
lagstiftande församling. Senaten, som då bestod af 22
medlemmar, öppnades af vice guvernör Yale, och
representanthuset med 47 medlemmar af mig i egenskap af
statssekreterare.

Under loppet af samma vinter erhöll jag flera rörande
bref från svenskar bosatta i en af sydstaterna nämligen

Missisippi. De utgjorde en del af en liten koloni, som
anländt dit året förut hufvudsakligen från Värmland. Klimatet
var otjänligt; en femtedel af folket hade allaredan dött,
nästan alla de qvarlefvande voro sjuka, och stor nedslagenhet
och ett skriande elände rådde bland dem. De bådo mig
att förhjälpa dem därifrån till Minnesotas hälsosamma klimat,
de voro fullkomligt utblottade på alla medel och önskade
bli fortskaffade till någon plats, hvarest männen kunde
erhålla arbete, så snart de återvunnit helsa och krafter.

Duluth och S:t Paul järnvägsbolag, som då utgjorde
en del af Jay Cookes järnvägsnät, försträckte på min
anhållan de erforderliga medlen och sände den förut omnämnde
F. S. Christensen till Missisippi för att öfverföra de
nödställde till S:t Paul, hvilket uppdrag han under många
svårigheter utförde på ett så i allo tillfredsställande sätt,
att han vid sin återkomst erhöll anställning som bolagets
lokalagent vid Rush City, i hvilken befattning han under
många år qvarstod. Han är nu president i ortens bank
och är gift med min systerdotter, den lilla Zelma, med
hvilken indianqvinnorna så gerna ville leka i den gamla
stockhyddan.

Denna lilla koloni från Missisippi blef i sanning ett
bevis på att det nordiska klimatet är det ojämförligt bästa
och mest passande för nordens folk. De hade lemnat Sverige
såsom friska, starka och hoppfulla män och qvinnor, och
efter att ha vistats endast ett år i södern anlände de till
Minnesota bleka, utmagrade, fattiga och nedbrutna, utan
kraft och energi och nästan hopplösa.

Järnvägsbolaget behandlade dem på det mest frikostiga
sätt. Det uppförde åt dem beqväma hus samt försåg dem
med möbler och lifsförnödenheter i öfverflöd, kokredskap,
andra husgerådsaker och redskap. De gåfvo därjämte männen

anställning mot god betalning, så snart de voro i stånd att
arbeta. Och likväl knorrade och klagade många af dessa
människor däröfver, att vi icke gjorde ännu mera för dem.
Jag erinrar mig särskildt att en af qvinnorna, då hennes
andel af specerivarorna och lifsförnödenheterna anlände, blef
topp rasande, emedan där fanns endast strösocker och hon
alltid i Sverige hade varit van att "dricka sitt kaffe på bit".

Detta fula drag hos nyligen anlända emigranter, från
alla länder är mycket allmänt, i det tacksamhet och
förnöjsamhet vanligen tillhöra undantagen under det första
eller de två första åren, hvilket kan intygas af alla, som
haft något med dem att göra. Det ser verkligen ut som
om de blefve mera otacksamma och missnöjda, ju mer där
göres för dem. Det gläder mig likväl att kunna betyga
att de efter några år öfvervinna detta fula fel, och så
gjorde äfven det lilla sällskapet från Missisippi, af hvilka
de flesta under de senare åren hafva ångrat sig och äfven
framställt ursäkter för deras forna dårskap och otacksamhet.
De utgjorde första början till ett stort svenskt nybygge
vester om Rush City, hvilket nu är ett af de mest blomstrande
settlementen i staten.

Sedan den lagstiftande församlingen upplösts våren 1871,
vidtog jag förberedelser i och för utförandet af min
öfverenskommelse med Jay Cooke och min därmed i sammanhang
stående resa till Europa på obestämd tid.

Som jag blifvit föremål för förebråelser från några af
mina landsmän, därföre att jag vid den tiden lemnade
statssekreterareembetet för att resa till Sverige, anser jag mig
böra angifva skälen därför.

Det första är personligt. Jag var nämligen jämförelsevis 
fattig, och den lön jag af regeringen uppbar var, i
betraktande af de betydliga afbränningar för alla slags

barmhertighetsverk och offentliga företag, hvilka en embetsmän
i min ställning har att vidkännas, otillräcklig att uppehålla
mig och min familj. Jag ansåg att jag i min egenskap af
tjänsteman hade samma rätt som hvarje annan medborgare
att förbättra min ekonomiska ställning, hvilket jag
följaktligen gjorde genom att antaga Jay Cookes anbud. För det
andra tog jag i betraktande att det företag, hvaråt jag
egnade mig, var af större vigt för allmänheten och att jag
såsom agent för det stora järnvägsbolaget kunde göra staten
större tjänster vid denna tidiga period af dess utveckling,
ett faktum som äfven till fullo medgafs af våra ledande
statsmän. Det var också på grund af deras tillstyrkan och
trägna anhållan, som jag tog det i fråga varande steget.

I enlighet därmed inlemnade jag min afskedsansökan
till vår stats guvernör, hvilken dock af artighetsskäl
föreslog att jag hellre skulle taga permission till hösten, då
folket finge tillfälle att vid ett politiskt möte utse min
efterträdare. Han skref till mig ett så lydande bref:

<table o>
<td r>Staten Minnesota, executivdepartementet,
S:t Paul den 25 maj 1871.
<td><tab><tab>Statssekreteraren Öfverste H. Mattson!
<td><tab>Min Herre!
<td>Som till min kunskap kommit att det är Eder afsigt att vid Eder
afresa till Europa taga afsked från statssekreterareembetet, så torde Ni
tillåta mig bedja Eder taga detta beslut i förnyadt öfvervägande. Ni
qvarlemnar här en utmärkt skicklig vikarie, som är fullkomligt förtrogen
med alla embetets åligganden och till hvars redbarhet och heder
allmänheten hyser ett obegränsadt förtroende. Inom få månader blir Eder
efterträdare utsedd af ombud valda af det folk, som utgör ett betydande parti
i staten, och då kan denne, om Ni verkligen skall taga afsked, bli tillsatt
utan den ringaste tvekan med hänsyn till hvem som är rätte mannen att
fylla en så maktpåliggande post.
<td>Af dessa skäl hoppas jag Ni bestämmer Er för att åtminstone för
närvarande återtaga Er afskedsansökan. På det hjärtligaste önskar jag
</table>
<table>
<td>Er en lycklig resa till fältet för Er nya verksamhet, stor framgång
därstädes och en lycklig återkomst till det land Ni tjänat så troget och
älskat så varmt.
<td r>Eder tillgifne
<td r><i>Horace Austin</i>,<br>guvernör.
</table>

I själfva verket utnämnde guvernören icke min efterträdare 
ens efter konventet utan föredrog att nominelt låta
mig behålla embetet, som förvaltades af min utomordentligt
skicklige vikarie Hon. Pennock Purey, till slutet af embetstiden, 
så att jag i verkligheten icke tog afsked utan innehade 
embetet för hela den tid jag valts.

Sista veckan af maj afreste jag till Sverige för andra
gången, nu medtagande min familj, emedan det var min
afsigt att qvarstanna där i flera år. Vår resa, som var
särdeles angenäm, gick öfver Canada, England, Tyskland
och Danmark. Vi anlände till Hamburg på morgonen,
samma dag som Hamburgertrupperna under prins Karls
befäl efter återkomsten från fransk-tyska kriget i högtidligt
triumftåg inryckte i staden under den största hänförelse
från hela befolkningens sida. Det var i sanning ett
storartadt skådespel att se alla dessa trupper marschera förbi
hotellet där vi bodde. Både män och hästar voro bokstafligen 
öfversållade med blomsterkransar, som kastats öfver
dem af de tacksamma medborgarne.

På denna resa medförde jag vigtiga affärsbref från
ledande järnvägsmän i Minnesota till några kapitalister i
Holland, som hade förskotterat flera millioner dollars för
byggande af järnvägar i vår stat. Jag omnämner detta
här, emedan det ledde till bekantskaper i Holland, som
några år senare gåfvo anledning till betydande affärsförbindelser 
mellan mig och några inflytelserike holländare.
Strax innan jag begaf mig på denna resa, upprättades
i S:t Paul under firmanamnet H. Mattson & C:o ett privat
bankföretag i förening med utländsk vexelaffär. Mina
kompanjoner voro konsul H. Sahlgaard och A. F. Lindholm,
som med framgång skötte affären under min frånvaro. Några
år senare sammanslogs denna affär med S:t Paul Sparbank,
hvarvid konsul Sahlgaard blef bankens kassör, hvaremot m:r
Lindholm och jag drogo oss tillbaka från företaget.
Bankfirman H. Mattson & C:o var en af de första dylika företaga
som i egenskap af agent för Cunardlinien införde systemet
af förutbetalade ångbåtsbiljetter från Europa till Amerika,
hvilket sedermera allt mer vunnit allmänhetens förtroende
och nu utvecklat sig till en affär af storartad omfattning
och betydelse.

*
</chapter>

<chapter name="Tionde kapitlet: Ånyo i Sverige — Mottagandet i hembygden — Besök i norra Sverige — Fältmanöver i Skåne — Riksdagens öppnande — I Norge — Vistande i Stockholm — De kungliga lustslotten — Göta kanal — Resa till Finland och Ryssland — Oskar II — Vinterutflykt till Dalarne">

<img></img>

<h2>Tionde kapitlet.</h2>

<sp>Innehåll</sp>: Ånyo i Sverige. — Mottagandet i hembygden. — Besök
i norra Sverige. — Fältmanöver i Skåne. — Riksdagens öppnande. — I
Norge. — Vistande i Stockholm. — De kungliga lustslotten. — Göta kanal.
— Resa till Finland och Ryssland. — Oskar II. — Vinterutflykt till
Dalarne.
<img></img>
<img l></img>

Den 21 juni 1871 landsteg jag för andra gången i mitt
gamla fädernesland vid Malmö. Såsom redan nämndt
åtföljdes jag nu af min hustru och mina barn samt hade
för afsigt att stanna i Sverige flera år, hvilket vi också
gjorde.

Vi möttes i Hessleholm af slägtingar och vänner, som
beledsagade oss till det gamla välbekanta Kristianstad, hvarest
vi slogo ned våra bopålar och beredde oss ett hem. Den
vackra försommaren användes att besöka vänner och
anförvandter till min hustru och mig, och bjudningar, utflykter
samt festligheter af alla slag aflöste hvarandra därunder
oupphörligt. Folkets vänlighet och gästfrihet kände inga
gränser, och hvilka fel jag än anser vidlåda en del af
Sveriges gamla institutioner, så uppvägdes dock för mig
dessa vida af de många vackra och ädla drag i
folkkaraktären, som öfverallt trädde oss till mötes och som troget
bevaras i våra hjärtan och minnen, så att det alltid är oss
ett sannt nöje att blicka tillbaka till dessa dagar.

Så förflöt en god del af sommaren, hvarefter jag i
augusti anträdde en färd till norra delen af landet och
därunder besökte Stockholm, Upsala, Gefle, Hudiksvall och
flera andra platser samt hvilade ut ett par dagar i min
forne rum- och skolkamrat Sahlins lugna och lyckliga hem
i hans präktiga och vackert belägna komministersboställe i
Delsbo och Bjuråker. Detta var första gången jag hade
tillfälle att se norra Sveriges storartade naturscenerier, de
lugna vackra små vikarne, de spegelklara sjöarne och de
täcka dalarne, de löfklädda höjderna och de furukransade
bergen, som göra den norrländska naturen så omvexlande
och tilldragande.

Mot hösten återvände jag till södra Sverige och hade
där tillfälle att se större delen af svenska armén vid en
fältmanöver i Skåne, hvarvid jag äfven fick se den
folkkäre konung Karl den femtonde. Manövrerna voro ganska
vackra, men mig syntes trupperna och särskildt de indelta
regementena icke kunna vara i stånd att uthärda ett längre
fälttågs mödor och besvärligheter. Soldaterna klagade
nämligen högeligen öfver trötthet, och ett ganska betydande
antal blefvo sjuka efter en marsch af endast två eller tre
svenska mil, ehuru vädret var vackert och på samma gång
svalt och uppfriskande. I jämförelse med vår amerikanska
armé under sista kriget, då ansträngda marscher af två till
tre gånger denna väglängd måste göras, var den svenska
armén underlägsen; men dessa dess svaga sidor skulle
naturligtvis snart kunna bli afhjälpta genom öfning eller
deltagande i ett verkligt krig.

Sedan jag sett kung Karl, var jag icke längre förvånad
öfver hans stora popularitet bland folket. Det fanns hos
honom något som elektricerade och hänförde alla, som kommo
inom kretsen af hans personliga inflytande.

Jag såg honom ånyo följande vinter i Stockholm vid
riksdagens öppnande. Med all vederbörlig aktning för
svenska bruk och vanor kan jag dock icke afhålla mig från
att jämföra detta uppträde med en stor amerikansk cirkus,
menageriet naturligtvis frånräknadt. Jag skulle gerna önska
beskrifva denna sorglustiga tillställning för mina
svensk-amerikanska läsare, men kan ty värr icke nu erinra mig
titlarne på alla de olika embetsmännen, härolderna,
drabanterna, pagerna o. s. v., alla utstyrda i de mest prunkande
drägter, somliga gående före och andra efter konungen och
de kungliga prinsarne, som voro utpyntade med medeltidens
kungliga utmärkelsetecken och betäckta med ofantliga
mantlar i lysande färger och med långa släp, uppburna af
hofmän eller pager. Jag kan fatta huru sådant spektakel
kunde vara nyttigt för hundra eller tvåhundra år sedan,
men jag tror att det i vår upplysta tid vore klokast att
afskaffa det samma, och jag misstänker högeligen att kung
Karl, som var en praktiskt förståndig man, tänkte på
samma sätt.

Samma vinter gjorde jag ett besök i Norge, hvilket
förnyades följande sommar. Det intryck jag fick af Norge
var att dess sociala och politiska atmosfer mera liknar
Amerikas än Sveriges. För öfrigt undrar jag alls icke öfver
att norrmännen äro stolta öfver sitt vackra land.

En af mina angenämaste resor i Europa var må hända
den, som jag företog under försommaren 1872 i sällskap
med min hustru och mina barn. Först besöktes Södermanland, 
hvarest vi ett par dagar gästade hos C. M. Gumælius

på en af det härliga Södermanlands vackra egendomar.
Därifrån begåfvo vi oss med järnväg till Stockholm, hvarest
många gamla vänner träffades och angenäma bekantskaper
förnyades. Midsommardagen tillbragtes i en glad vänkrets
på Hasselbacken och sedan gjordes dag efter dag besök i
Stockholms natursköna omgifningar.

Vid en af dessa utfärder, då Drottningholm besöktes,
träffades andra amerikanska resande, och jag minnes så väl
hurusom vi allesamman öfverensstämde i den åsigten, att
just där vore en utmärkt lokal redan färdig för någon ädel
välgörenhetsinrättning, hvaraf de olyckliga fattiga och lidande
kunde få i någon mån draga fördel, t. ex. ett hem för
ålderstigna enkor eller värnlösa barn eller för män, som
efter lång och trogen tjänst i staten eller i hären på
ålderdomen befunne sig i fattigdom och utan nödig vård.
Drottningholm framkallade hos oss som en motbild soldathemmet
utanför Washington, där Abraham Lincoln hade några rum
och fann hvila och förströelse bland träd, blommor och
invalider. Helt visst kunde ett och annat af de kungliga
lustslotten få en liknande användning.

Stående i den härliga parken framför slottet och
därifrån öfverskådande den ståtliga slottsbyggnaden i
bakgrunden erinrade jag mig ovilkorligen biskop Es. Tegnérs
profetiska ord:

<poem>
Evigt kan ej bli det gamla,
Ej kan vanans nötta lexa
Evigt rabblas upp igen.
Hvad förmultnadt är skall ramla
Och det friska, nya växa
Upp utur förgängelsen.
</poem>

Efter ett längre vistande i Stockholm togs färden
söderut genom Göta kanal förbi Motala, Trollhättan och

Göteborg. Ack, hur stort och täckt och skönt! Man måste
vara en känslolös människa för att kunna göra denna resa
utan. att känna sig stolt öfver Sveriges söner och deras
fredliga värf. Väl hade jag i skolan läst svensk historia,
men denna hade för det mesta handlat om konungabragder
och krigsbedrifter samt lofsjungit krigareyrket och endast i
förbigående berört det fredliga arbetets idrotter och den
andliga och materiella odlingens utveckling, hvilket dock
enligt min mening förtjänte mest beröm och var af största
nytta. Men så var ju också svenska historien åtminstone
under min skoltid skrifven under den åsigten, att
kungligheten och några få fältherrar utgjorde sol och stjärnor,
omkring hvilka hela folket och landet rörde sig och hvarifrån
de fingo ljus och glans. En bättre tid har nu randats äfven
för Sverige, och vanligt folk börjar också tillerkännas något
värde. Men ännu fruktar jag det dröjer, innan de gamla
fördomarne hinna utplånas.

På hösten samma år gjorde jag ett besök i Finland
och Ryssland efter att först hafva försett mig med pass,
utfärdadt af general C. C. Andrews, som då var Förenta
Staternas minister i Stockholm.

Jag reste med ångaren Aura från Stockholm till Åbo,
Helsingfors och Kronstadt. Det var en angenäm
ångbåtsfärd mellan Finska vikens furukransade öar. Åsynen af
Sveaborg kom mig att känna att jag ännu i själ och hjärta
var svensk, ty en djupt vemodig känsla bemäktigade sig
mig vid minnet af det nesliga förräderi, hvarigenom den
ointagliga fästningen tvangs att kapitulera.

I S:t Petersburg tillbragte jag flera dagar, hvarunder
jag besökte de betydligaste sevärdheterna i denna storartade
stad, såsom S:t Isakskyrkan, Peter den stores monument,
vinterpalatset o. s. v. Det var just årsdagen af czarens

kröning, och jag hade nöjet att få se den storartade
militärparad, som med anledning däraf egde rum. Mitt
amerikanska pass öppnade alla dörrar för mig, hvarhelst jag än
sökte inträde, och jag bemöttes med den utsöktaste artighet
af både militära och civila myndigheter. Dock visste jag
att hvarje steg jag tog bevakades, så att, ehuru min
personliga frihet och själfständighet för ett oinvigdt öga syntes lika
stor i S:t Petersburg som i Washington, det likväl i själfva
verket icke förhöll sig så.

En dag förde mig min vägvisare till en plats i en af
förstäderna, hvarifrån en hop af omkring 100 fångar
afsändes på den långa färden till Sibirien. Han förde mig
också till S:t Peters och S:t Pauls kyrka, hvarest de ryske
kejsarne krönas och begrafvas, genom skansen och fängelset,
inom hvars mörka fuktiga väggar de dömda politiska
fångarne höra den stora klockan i kyrktornet slå timmarne och
väktaren ropa sitt entoniga "Gud bevare kejsaren", under
det offren för det barbariska våldet år efter år få lida och
försmäkta, ofta på en blott misstanke och utan att deras sak
undersökes, tills slutligen döden befriar dem från deras
lidanden.

Hvad är orsaken till att Ryssland och Förenta
Staterna ständigt i politiskt hänseende stått i det vänskapligaste
förhållande till hvarandra? Huru kunna frihet och det största
tyranni hafva något med hvarandra att skaffa? Detta är för
mig en olöst gåta. Jag afskyr all vänskap med ett så
despotiskt välde som Ryssland, hvarest regeringen kan under
nattens tysta timmar låta gripa oskyldiga män och qvinnor
samt släpa dem bort från hus, hem och familj för att
inspärra dem i fängelsehålor och där låta dem få undergå
kroppslig tortyr och annan vanärande misshandel endast på
misstanke   att   de   uttalat   eller  närt frisinnade   idéer.    Det
finns absolut intet botemedel eller hopp för folket i ett sådant
land annat än genom revolution.

På återresan till Sverige öfver Finland tillbragte jag
några dagar i Helsingfors. Sedan mitt pass förevisats för
stadens myndigheter, sände kommendanten öfver de där
förlagda garnisonstrupperna en officer till mig med inbjudning
att besöka barackerna och andra anmärkningsvärda ställen.
Jag antog denna inbjudning och tillbragte tvänne dagar
under min cicerons ledning. Naturligtvis var detta en
angenäm tid och jag kom därunder i beröring med många
framstående medborgare och officerare.

Vi åkte äfven ut på landet några mil för att se
böndernas ställning. I likhet med alla svenskar hyste jag från
barndomen sympati för det stackars Finland i den tron, att
folket vore mycket olyckligt och längtade att komma
tillbaka under svenska väldet. Denna falska föreställning blef
nu fullkomligt skingrad. Hvilken egendomlig själf motsägelse!
De ryska tyrannerna behandla finnarne med ädelmod och
rättvisa, och finnarne äro, så vidt jag kunde erfara,
högeligen nöjda med ryska väldet och skulle icke vilja bli
svenska undersåtar igen, äfven om de finge<footnote>Innevarande års tilldragelser synas dess värre inleda ett nytt system
i Rysslands behandling af Finland och därmed äfven en annan stämning
bland finska folket.</footnote>.

Följande vinter hade jag äran att sammanträffa med
konung Oskar af Sverige. Det var på en sorgefest, som
Frimurarordens storloge firade med anledning af konung
Karl den femtondes död. Jag har deltagit i många stora
officiella församlingar i skilda länder och sett personer
beklädda med de högsta värdigheter leda de samma, men
hvad sann värdighet och majestät beträffar så öfverträffade
konung Oskar dem alla vid detta tillfälle. Han är en verklig

kung, och när jag jämför honom med czaren på Rysslands
tron eller jämför svenskarnes vilkor med deras grannars,
ryssarnes, tackar jag Gud för mitt gamla fädernesland och
dess ädle konung.

Bland de många angenäma resor och utflykter, hvilka
jag gjorde i Sverige, intages ett af de främsta rummen af
en färd på släde, i sällskap med gamle vännen Karl
Möllersvärd, från Upsala till Gefle och från Falun söderut genom
Dalarne förbi Smedjebacken och sjöarne där nedanför till
Vesterås.

Om naturens verkliga skönhet i ett nordiskt klimat
skall framträda i sin fulla prakt, måste man se den i
vinterdrägt. De väldiga furuträdens grenar, nedtyngda af den
bländhvita snö, som betäcker deras barr; de millioner
snökristaller, vackrare än diamanter, som, då morgonsolens
strålar skimra mellan skogens träd, glänsa från hvarje gren;
dalfolkets pittoreska drägter, de beqväma gästgifvaregårdarne
och den läckra orrsteken, de präktiga slädarne dragna af
säkra snabbfotade små hästar, här och där en masugn eller
en landtkyrka, allt detta är saker, med hvilka läsaren är
så förtrogen, att jag icke behöfver närmare beskrifva det;
men allt i förening qvarlemnade i mitt minne ett
outplånligt intryck af landtligt lif, lugnare, skönare och lyckligare
än jag någonsin sett förut.

*
</chapter>

<chapter name="Elfte kapitlet: Besök i Minnesota och Filadelfia — Samtal med Jay Cooke — Krisen 1873 — Underhandlingar i Holland — Sjösänkningsföretag i Skåne — Isländsk kolonisation i Manitoba — Återresan till Amerika">

<img></img>

<h2>Elfte kapitlet.</h2>

<sp>Innehåll</sp>: Besök i Minnesota och Filadelfia. — Samtal med Jay
Cooke. — Krisen 1873. — Underhandlingar i Holland. —
Sjösänkningsföretag i Skåne. — Isländsk kolonisation i Manitoba. — Återresan till Amerika.
<img></img>
<img l></img>

Våren 1873 återvände jag till Minnesota i sällskap med
ett stort antal emigranter. Som jag var angelägen om
att mina barn skulle fullständigt lära sig svenska språket,
hade jag qvarlemnat min familj i Sverige och satt dem i
skola därstädes. Denna sommar tillbragte de vid Ronneby
brunn, som utgör en vacker typ af de milda, och täcka
naturscenerierna i södra Sverige.

Färden öfver amerikanska fastlandet till Minnesota gjorde
vi under denna resa öfver de stora sjöarne och
Sioux-Sault-Marie-kanalen, en transportled som öppnats i samband med
Norra Stillahafsbanans utgångspunkt från Duluth och som
sedan dess blifvit den vigtigaste utförsvägen till atlantiska
kusten för Nordvesterns mest betydande produkter.

Efter att ha tillbragt ett par månader i Minnesota
återvände jag till Europa öfver Filadelfia, New-York och
Quebec.
Läsaren torde erinra sig att vid denna tid byggandet
af Norra Stillahafsbanan bedrefs med stor ifver och kraft
framemot Stilla Hafvets kuster, och att Jay Cooke genom
sin entusiasm och stora popularitet hade lyckats anskaffa
betydande penningsummor för det storartade företaget;
Union-Pacificbanan söder om oss var redan i full verksamhet, ock
dess egare, som fruktade konkurrens med den Norra, hade
tagit sin tillflykt till alla upptänkliga medel för att
undergräfva förtroendet till densamma och dess penningeagenter.
Många, som insatt penningar i det senare företaget, började
därföre vackla, men Jay Cooke var fortfarande lika full af
tillförsigt och hopp.

Vid ett besök, som jag aflade hos honom å hans
enskilda kontor i Filadelfia i augusti månad, inkom en af
hans bokhållare med ett kort från en framstående
penningeman i Filadelfia, som anhöll om företräde, hvarvid jag blef
vittne till följande samtal.

— Hvarmed kan jag stå Er till tjänst, min vän? yttrade
Jay Cooke.

— Man   börjar,   svarade   kapitalisten,   förlora
förtroendet   till   Edra järnvägsplaner.    Jag har köpt obligationer
för   20,000   dollars,   men   börjar   draga  öronen åt mig och
har kommit för att begära Ert råd.

— Min bäste herre, Norra Stillahafsbanans obligationer
äro lika säkra som Förenta Staternas.

— Om   det   är Er öfvertygelse att så är, är Ni villig
att utvexla mina obligationer?

—  Det   är   jag   visst.     Se   här,   lemna   detta — Jay
Cooke   skref   därvid   några rader på en papperslapp — till
min   kassör,   så   ger han Er Förenta Staternas obligationer
i stället för Stillahafsbanans.
Kapitalisten aflägsnade sig då fullkomligt lugnad,
hvarefter Jay Cooke till mig yttrade sig i hufvudsak sålunda:
Jag har sett Norra Stillahafslandet, och därföre hyser jag
förtroende för denna järnvägsplan. Om vi endast kunna
bringa verket till fullbordan, så skall det säkert blifva till
fullo bevisadt att jag haft rätt; men om vi misslyckas häri,
skola det stora företagets motståndare få vatten på sin qvarn.
Men hvilken än utgången må bli, så skall ingen kunna
säga att jag icke vågade sätta min förmögenhet i pant för
min öfvertygelse.

Samma dag lemnade jag Filadelfia för att begifva mig
till Europa, men hade knappt hunnit fram till Sverige, förrän
den stora affärskrisen inträffade. Jay Cooke, hvars
förmögenhet uppskattades till tjugo millioner dollars, var en ruinerad
man. Byggandet af Norra Stillahafsbanan blef plötsligen
inställdt, och bolagets obligationer sjönko i värde till nästan
ingenting. En ordentlig panik inträffade nu i alla
egendomsaffärer och industriella företag. Tusentals människor blefvo
ruinerade, och Förenta Staterna genomgingo en af de
fruktansvärdaste affärskriser, som inträffat i nyare tider.

Själf drabbades jag personligen på det hårdaste af denna
krasch, icke allenast därigenom att jag förlorade min
anställning utan äfven därigenom att min egendom i Minnesota,
som helt och hållet utgjordes af land, boskap och
landtbruksprodukter, förlorade sitt värde.

Denna katastrof var till största delen följden af
affärsafundsjuka, och det fanns ingen verklig grund för paniken,
såsom tydligen blifvit lagdt i dagen, sedan allt var öfver.
Norra Stillahafsbanan har sedan dess blifvit fullbordad och
i alla hänseenden visat sig medföra de stora fördelar, som
Jay Cooke påvisat. Dess värdepapper stego åter öfver pari;
Jay Cooke har betalt hvarje dollar af sin skuld jämte ränta
och lefver å nyo i rikedom och välmåga, aktad och hedrad
af hela landet.

Min återresa till Sverige gick genom Halland, hvilket
land jag äfven besökt ett par gånger förut under mitt
föregående vistande i Sverige. Såsom redan nämndt medförde
jag vigtiga affärsbref från de ledande männen för ett annat
järnvägsbolag, som nu är kändt under namnet
Manitobabolaget men då kallades S:t Paul och Pacificbolaget.
Holländska kapitalister hade förskotterat penningar — öfver
tjugo millioner dollars — för byggandet af denna järnväg.
Bolaget hade erhållit en storartad landbevillning af Förenta
Staterna, men som under de första åren, närmast efter det
järnvägen byggts tvärt igenom Minnesota till Röda floden
vid Breckenidge, landet endast var glest bebyggdt, så att
följaktligen icke tillräckligt med trafik kunde erhållas ens
att betala de löpande omkostnaderna, så sjönko dess
värdepapper i penningmarknaden.

De amerikanske järnvägsmännen, med hvilka jag i flera
år stått i förbindelse såsom deras landagent, voro emellertid
fullt och fast öfvertygade att, om endast en
sammanbindningsbana af omkring 30 mils längd kunde byggas från
ändpunkten af järnvägen till Norra Stillahafsbanan och litet
mera tid vinnas i och för bebyggandet af landet utefter
järnvägslinien, så skulle företaget komma att bära sig
utmärkt bra. Mitt uppdrag var att göra detta klart för
holländarne och att söka förmå dem att ytterligare
försträcka en summa af etthundrafemtiotusen dollars — en
obetydlighet i jämförelse med hvad de redan hade lemnat —
för att bygga den nämnda sammanbindningsbanan, som skulle
gå öfver ett fullkomligt slätt och jämnt land. Bolagets
verkställande   direktör,   George L. Becker, och dess
landkomissionär, Herman Trott, hade äfven besökt Holland i
samma ärende.

Alla våra föreställningar voro emellertid fruktlösa,
holländarne voro envisa och ville på inga vilkor släppa till
en enda dollar mera. "Det tjänar till ingenting", sade de,
"att utkasta en liten summa väl använda penningar efter
en stor summa illa använda, ty allt är i alla fall förloradt".
Krisen i september 1873 gjorde ställningen ännu värre
äfven för detta järnvägsföretag, och dess värdepapper sjönko
allt mer och mer. Genom en klausul i S:t Paul och
Pacificjärnvägens obligationer hade bolaget förbundit sig att
mottaga dem till deras fulla värde såsom betalning för dess
land, och alldenstund jag och andra hade sålt på kredit
många hundra tusen acres af detta land till nybyggare, så
sökte jag och lyckades äfven i Holland uppgöra den
öfverenskommelsen, att nybyggare som köpt land skulle få dessa
under det ursprungliga värdet sjunkna aktier likaledes på
kredit för ungefär 25 cents på dollarn och därjämte ega
rätt att lemna dem i liqvid till bolaget för sitt land,
hvarigenom   stora   belopp af penningar räddades åt nybyggarne.

Så snart detta blef bekant i Minnesota, sände bankmän
och andre kapitalister öfver agenter till Holland för att
träffa liknande öfverenskommelser, och under loppet af tre
år därefter egde en liflig rörelse rum med dessa obligationer
i utbyte för land, hvarigenom hvarje nybyggare inbesparade
penningar och många bankmän och agenter skapade sig en
stor förmögenhet. Hade jag då genast återvändt till
Minnesota, så skulle jag i hög grad kunnat hafva dragit fördel
af denna anordning, men förrän detta kunde sättas i verket,
hade jag ingått andra öfverenskommelser, som gjorde det
nödvändigt för mig att qvarstanna ett par år längre i
Sverige,   hvarföre   jag   lemnade   obligationsaffären   till  min
forne kompanjon konsul H. Sahlgaard och S:t Paul
Sparbank att af dem bedrifvas i vårt gemensamma intresse.
Men de insågo icke till fullo sakens vigt och betydelse
förrän det var för sent, hvarföre största delen af vinsten
föll i händerna på andra personer, som drogo fördel af den
upptäckt och affärsberäkning jag gjort, såsom vanligtvis
plägar ske i dylika fall.

Likasom fallet var med Norra Stillahafsbanan, så
visade det sig äfven med S:t Paul och Pacificbanan, att herrar
Becker och Trott samt jag hade rätt, och hade holländarne
velat följa vårt råd, så skulle de icke allenast hafva räddat
sina tjugo millioner utan äfven förtjänat lika många till.
Värdepapperen fortforo att sjunka till nästan ingenting,
bolaget förklarades insolvent, en uppbördsman tillsattes, och
med stora kostnader förenade lagliga mått och steg
vidtogos, tills slutligen holländarne, sedan på detta sätt tre
eller fyra år gått, blefvo utledsna vid hela företaget och
afyttrade alla sina aktier, obligationer och annan egendom
till ett amerikanskt konsortium, i spetsen för hvilket stod
J. J. Hill i S:t Paul, numera känd som Minnesotas store
järnvägskung. Köpesumman utgjordes af en ren bagatell
och steg sannolikt icke till mer än fem cents på dollarn.
Hills konsortium anskaffade penningar för byggandet af
sammanbindningsbanan och fullbordandet af järnvägssystemet.
De förtjänade tjugo millioner på denna affär och fem år
efter det, att holländarne afyttrat sina obligationer för fem
cents på dollarn, och sedan bolaget ändrat sitt namn till
S:t Paul, Minneapolis och Manitoba järnvägsbolag, såldes de
till och med på börsen i Amsterdam för ända till 150 cents
för dollarn.

Den enda fördel jag skördade af mitt deltagande i
dessa affärer var att jag vann aktning och förtroende af

de holländska kapitalisterna, hvilka naturligtvis insågo att
det skulle hafva varit till deras fördel att lita på mitt
omdöme och följa mitt råd. När därföre, kort efter det dessa
affärsunderhandlingar egt rum, ett annat bolag, kalladt
Minnesota Landbolag, råkade i svårigheter genom dålig
förvaltning, blef jag utsedd till dess hufvudagent och
förvaltare för Minnesota, hvilken befattning jag innehade, tills
allt land var såldt och affärerna uppgjorda på ett fullt
tillfredsställande sätt. Och då Maxwell Land Grant Bolaget
i Nya Mexico, som likaledes bestod af holländare, råkade
på obestånd och nödgades göra konkurs, blef jag 1883
utsedd till dess ombud i Amerika, såsom framdeles skall
omtalas.

Kort efter min återkomst till Sverige hösten 1873 blef
jag intresserad i ett betydande affärsföretag i närheten af
mitt gamla hem. Ett engelskt bolag hade bildats några år
förut för att torrlägga ett stort kärr och en sjö, kallad
Hammarsjö, i närheten af Kristianstad. Bolaget hade
nedlagt en stor summa penningar på sjöns utdikning men likväl
misslyckats. En officer i danska armén, kapten M. Rovsing,
som hade erfarenhet i sådant slags arbete, köpte i förening
med mig de beviljade rättigheterna, privilegierna och
arbetsmaterielen af det engelska bolaget, hvarpå under ledning
af kapten Rovsing arbetet fullbordades under senare delen
af 1875. Kapten Rovsing var icke endast en skicklig
civilingeniör utan äfven en i öfrigt utmärkt man. Jag vet icke
om det är tur eller hur det kommer sig, men visst är att
jag alltid haft lyckan att komma i nära affärsförhållanden
och knyta förtroliga vänskapsband med personer utmärkta
för den omutligaste hederskänsla och redbarhet, och bland
dessa mina bekantskaper intager kapten Rovsing ett af de
främsta rummen.


Under en del af denna tid medverkade jag också till
att kolonisera provinsen Manitoba i Canada, som är belägen
strax nordvest om Minnesota, samt gaf därigenom anledning
till grundläggande af den första isländska kolonin i
Nordvestern.                                                         

Våren 1874 flyttade min familj till Göteborg, där vi
qvarstannade, tills arbetet vid Hammarsjö var fullbordadt,
hvarpå vi i januari 1876 sade Sverige farväl och återvände
till Amerika, dit vi framkommo efter en lång och stormig
resa och efter att hafva tillbragt nitton dagar på färden
öfver Atlanten. Under sexton dagar var stormen så
fruktansvärd, att räddningsbåtar och allt löst på däck
bortspolades af vågorna och officerarne, som hade sin
tjänstgöring under natten, måste fastgöras vid tågverket, emedan
de icke vågade lita på sina händer och fötter.

Det är egendomligt att se, med hvilken lätthet
människor småningom vänja sig äfven vid de mest obehagliga
förhållanden. Så gjorde äfven de få salongspassagerare, som
under den rasande stormen sutto sammanpackade i hytten.
Efter ett par veckor blefvo vi så vanda därvid, att vi
slutligen började finna vår resa temligen angenäm. Likväl
voro vi högeligen glada, då den präktige ångaren
"Circassian", tillhörande Allanlinien, landsatte oss välbehållna i
Portland Maine. Några få dagars järnvägsresa bragte oss
därpå lyckligt och väl tillbaka till Minnesota igen.

*
</chapter>
<chapter name="Tolfte kapitlet: Gräshoppornas härjningar i Minnesota — Presidentvalet — Jag väljes till elektor — Minnesota Statstidning — Svenska Tribunen i Chicago — Farm i nordvestra Minnesota — Min tidningsmannaverksamhet">

<img></img>

<h2>Tolfte kapitlet.</h2>

<sp>Innehåll</sp>: Gräshoppornas härjningar i Minnesota. — Presidentvalet. —
Jag väljes till elektor. — Minnesota Statstidning. — Svenska Tribunen i
Chicago. — Farm i nordvestra Minnesota. — Min tidningsmannaverksamhet.
<img></img>
<img l></img>

Världen går fort framåt i våra dagar och särskildt i
amerikanska Vestern. En fyraårig frånvaro är nog
för att nästan förloras ur sigte. Detta fick jag erfara vid
min återkomst till Minnesota. Krisen 1873 hade försatt
mina affärer i ett allt annat än blomstrande skick, hvartill
sällade sig härjningar af gräshoppor, som åsamkade mig
betydande förluster å min stora farm vid Litchfield, som
utgjorde all den egendom jag då hade.

Till följd af alla dessa motigheter var jag i viss mån
nödsakad att börja lifvet på nytt igen. Min under de
föregående åren förvärfvade erfarenhet samt goda namn och
rykte var så godt som allt jag hade att börja med. Frampå
våren vidtog jag med framgång förberedelser att å nyo börja
odla min förhärjade och ödelagda farm, men skörden af 500
acres blef å nyo förstörd af gräshoppor.
Dock, min uppmärksamhet drogs snart från dessa
enskilda motgångar till offentliga angelägenheter, i det att det
politiska lifvet å nyo tog min verksamhet i anspråk. Första
steget till mitt återuppträdande på den politiska skådebanan
togs därigenom, att statens republikanska konvent, som
sammanträdde i S:t Paul sommaren 1876 för att utse elektorer
till det förestående presidentvalet, hedrade mig med
förtroendet att utses till en af de fem, vår stat hade att välja.
Jag tog därpå en mycket verksam del i den politiska
valstrid, som nu följde, och i hvilken R. B. Hayes utsågs till
president.

Omedelbart efter valkampanjens slut började jag
utgifvandet af en tidning, kallad Minnesota Stats Tidning.
Den utkom i Minneapolis, dit jag äfven flyttade med min
familj, samt stod under ledning af mig som hufvudredaktör
till våren 1881, då jag sålde den samma. År 1877
grundlade jag tillsammans med C F. Peterson, A. Chaiser och
Frank Anderson i Chicago tidningen Svenska Tribunen
därstädes och blef under de två följande åren dess
affärsföreståndare, så att min tid och verksamhet var delad mellan
Minneapolis och Chicago. Förvaltningen af det af
holländarne, egda Minnesota landbolaget, hvarifrån jag hade en
ganska god inkomst, gaf mig också mycket att göra under
samma tid.

1878 sålde jag min landtegendom och använde
behållningen af denna till inköp af en betydande sträcka land
i Red Riverdalen nära nordvestra hörnet af staten,hvilket
land, utgörande ett område af 2,200 acres, jag allt sedan
den tiden egt och brukat. Ty värr har jag alltid haft stor
lust för landtbruk, ehuru min verksamhet i öfrigt hindrat
mig från att personligen egna mig åt skötandet af det
samma,   till   följd hvaraf det aldrig bragt mig någon vinst,
utan tvärtom ofta åsamkat mig rätt allvarsamma förluster.
Hade jag vid den tiden varit klok nog att insätta mina
penningar i fastighet i Minneapolis eller S:t Paul, skulle
jag utan synnerlig ansträngning hafva kunnat förvärfva en
större förmögenhet.

Min verksamhet som tidningsman har just ej heller
lemnat mig mycken behållning, ända från den tid jag var
redaktör af Svenske Amerikanaren. Mitt författareskap var
afsedt för folket i allmänhet, och dess ändamål var att
uppfostra och undervisa detta uteslutande i sådana saker, som
kunde befordra dess välfärd, samt att göra det till goda
amerikanske medborgare. Statstidningen eller åtminstone en
del af den samma blef sålunda småningom ett slags juridisk,
politisk och ekonomisk katekes, som under rubriken "Frågor
och svar" meddelade upplysningar och underrättelser om allt
möjligt. Detta gäller särskildt med hänsyn till de svenske
farmarne i staten. Om en farmare hyste något tvifvel med
hänsyn till sina lagliga rättigheter beträffande en väg, ett
gränsstängsel, torrläggningen af en sank trakt eller önskade
veta huru han skulle bota ett sjukt husdjur, eller hur han
skulle gå till väga för att få lyfta penningar, som sändts
honom från Sverige, eller eljes önskade råd och upplysningar
i någon af de många olikartade omständigheter, som föllo
inom gränsen af hans hvardagliga lif, särskildt om han
råkade i några svårigheter, så brukade han skrifva till
Statstidningen för att erhålla råd och upplysning. Sådana
bref offentliggjordes då i tidningen i förkortad form, hvarpå
svaret meddelades kort, klart och tydligt, och jag har ännu
icke hört att en enda person blifvit missledd genom dessa
svar. Däremot vet jag att de fördelar, som häraf skördades
af den stora allmänheten, som till större delen bestod af
nykomlingar,   voro  af oskattbart värde.    Endast få personer
kunna till fullo föreställa sig, huru mödosamt och tröttande
detta slags redaktionsarbete är. Jag blef stundom missmodig
och bragt nästan till förtviflan.

Endast en liten tilldragelse vill jag berätta bland de
många, som under denna tid i sammanhang med ofvan
omtalade förhållanden tilldrogo sig. En farmare i ett af de
närgränsande countien hade genom okunnighet i
Homesteadlagen råkat i svårigheter med hänsyn till eganderätten af
sin farm och sitt hem. Såsom vanligt skref han och
förfrågade sig hos Statstidningen samt erhöll därigenom den
upplysning han behöfde, just i rättan tid för att rädda sitt
hem och sin egendom, värda öfver 1,000 dollars. Då han
kort därefter besökte Minneapolis, hade han nog
hederskänsla att komma upp på tidningskontoret och betyga sin
tacksamhet. Under samtal med honom kom jag under fund
med att han aldrig prenumererat på tidningen utan plägade
gå till en granne hvarje lördagseftermiddag och där läsa
den samma. Jag frågade honom om han icke tyckte det
vore bäst att prenumerera på den för sin egen del, då den
ju äfven hädanefter kunde innehålla upplysningar, som kunde
vara till gagn för honom och han väl hade råd att betala
den lilla Prenumerationsafgiften. Härtill genmälde han:
"Nej, det kan jag icke göra, ty jag har icke mycken tid
att läsa, och om jag vill läsa, så har jag en gammal årgång
af Pietisten, och vill jag läsa svar på några frågor, så kan
jag låna ett exemplar af min granne". Så mycket värderade
denne gode och fromme farmare från rent ekonomisk
synpunkt en underrättelse, som åt honom räddat hans hem.
Sådana personer förtjäna i mina ögon icke förebråelse utan
snarare medömkan för deras förskräckliga okunnighet.
Erinras bör att under hela denna tid inkomsterna af tidningen
icke   räckte till för de nödvändiga utgifterna, och hade jag
icke haft andra tillgångar, så skulle tidningen gått under,
just då den var som mest spridd och omtyckt.

Efter nära fem års ihärdigt tidningsmannaarbete
begagnade jag mig med nöje af ett tillfälle, som våren 1881
yppade sig, att få sälja Statstidningen till ett
förlagskonsortium i S:t Paul, dit tidningen snart öfverflyttades. Mina
forne medarbetare i tidningen, herrar M. Lunnow och A.
Söderström, började omedelbart därefter utgifva en annan
tidning, som kallades "Svenska Folkets Tidning" och blef
en värdig efterföljare af "Statstidningen" samt nu är den
mest spridda svenska tidningen inom vår stat. Redan några
år förut hade jag sålt min eganderätt i "Svenska Tribunen"
i Chicago och var alltså fullkomligt fri från all förbindelse
med tidningspressen samt sålunda åtminstone för tillfället i
stånd att egna all min tid åt skötandet af landtegendomen
i Red Riverdalen.

*
</chapter>
<chapter name="Trettonde kapitlet: Jag utnämnes till generalkonsul i Indien — Attentatet mot Garfield — Afresan till Indien — Uppehåll i Chicago och Washington — Paris och Versailles — Rom — Neapel — Pompeji — Från Neapel till Alexandria — Intressanta bekantskaper under färden — Första intrycket af Egypten">

<img></img>

<h2>Trettonde kapitlet.</h2>

<sp>Innehåll</sp>: Jag utnämnes till generalkonsul i Indien. — Attentatet
mot Garfield. — Afresan till Indien. — Uppehåll i Chicago och Washington. 
— Paris och Versailles. — Rom. — Neapel. — Pompeji. — Från Neapel
till Alexandria. — Intressanta bekantskaper under färden. — Första
intrycket af Egypten.
<img></img>
<img l></img>

Då morgontidningen lästes vid frukostbordet i min familj
lördagen den andre juli 1881, erforo vi genom ett
telegrafiskt meddelande från Washington att president
Garfield i konseljen föregående afton hade utnämnt mig till
generalkonsul i Indien. I samma telegram meddelades att
presidenten hade för en tid tagit farväl af statsgöromålen
för att just denna morgon begifva sig till något landtligt
sommarnöje i Nya England, där han ämnade tillbringa
sina ferier.

Det var med blandade känslor af belåtenhet och ledsnad, 
som jag nu såg mig i tillfälle att tillfredsställa min
åstundan att se det underbara österlandet, särskildt Indien,
hvilket land jag i min barndom hade hört d:r Fjellstedt så 
vältaligt beskrifva, enligt hvad redan är omtaladt i dessa
minnen.

Efter att hafva samtalat om saken med min hustru
och mina barn begaf jag mig ut i staden, hvarvid jag fick
mottaga lyckönskningar af nästan hvar och en jag mötte
på vägen. Utanför ett af de förnämsta tidningskontoren
påträffade jag en stor hop folk, som ifrigt läste en nyss
ankommen telegrafisk depesch, hvilken innehöll den oväntade 
och smärtsamma underrättelsen att attentat af Guiteau
hade föröfvats mot president Garfield i järnvägsstationen i
Washington, just då han skulle begifva sig till Nya
England för att där tillbringa sina sommarferier. En
upphetsning och bestörtning följde nu, hvilken föga gaf den efter
i styrka, som beledsagade underrättelsen om Lincolns mord.
Telegram anlände oupphörligen från Washington och utanför 
tidningskontoren uppsattes bulletiner tillkännagifvande
den dödligt sårade presidentens tillstånd, hvilken i likhet
med Lincoln var mycket omtyckt af amerikanska folket.
Det sista telegram, som anlände den dagen, tillkännagaf
att det var nästan ute med honom och att han sannolikt
icke skulle öfverlefva den följande natten.

Morgonen därpå meddelade ett telegram, att presidenten
ännu lefde och att han föregående afton, i den tron att
han hade blott få timmar att lefva, hade tillsagt att min
fullmakt skulle göras i ordning samt undertecknat den med
döende hand. Jag tror mig berättigad att omtala dessa
enskildheter, emedan jag är i besittning af det för mig
högst dyrbara dokument, som är försedt med vår andre
martyrpresidents sista officiella namnunderskrift. Föreställande 
mig att det skall intressera läsaren att se president
Garfields sista namnteckning meddelar jag här ett
fotografiskt facsimile af densamma.


<img><b>Garfields namnteckning.</b></img>

Jag hade endast en månad att bereda mig för resan,
och det beslöts att jag på grund af den långa och med
stora kostnader förenade färden skulle resa ensam och lemna
hela min familj hemma. Det bestämdes äfven att jag
endast skulle bli borta ett år. Det var nämligen icke att
vänta, att jag vid min ålder skulle kunna stanna där längre
utan att taga skada af klimatet. Den sjuttonde augusti
var en betydelsefull dag i vår lilla familj, ty då lemnade
jag hemmet för att anträda den långa färden af tretton
tusen mil, som lågo mellan mig och Kalkutta, Indiens
hufvudstad.

Då jag dagen därefter på resa österut färdades genom
Chicago, blef jag där uppehållen af mina svenska vänner,
hvilka varit vänliga nog att till min ära anordna en präktig
fest å hotell Svea. Aftonen tillbringades på det mest
angenäma sätt i kretsen af ett sextiotal vänner, som församlades
kring det rikligen uppdukade bordet. Men hvad jag skattade
högst af allt var den vänliga stämning och de hjärtliga
känslor, som så uppriktigt gåfvo sig luft både i sång och tal.

I Washington tillbragte jag ett par dagar för att
mottaga de sista förhållningsorderna från statsdepartementet.
Hon. W. Windom, som var finansminister under Garfields
styrelse liksom fortfarande under Harrisons, ledsagade mig
till Hvita Huset och sjukrummet, där presidenten ännu
sväfvade mellan lif och död.
Vi fingo icke inträda i det inre rummet, som var
afskildt från det yttre endast genom ett förhänge, men ännu
kan jag tydligt för mina ögon återkalla bilden af presidentens
maka, då hon med uttrycket af det djupaste lidande,
tillgifvenhet och hopp i sitt ansigte trädde ut ur det inre
rummet och omtalade för oss att den sjuke hade förtärt
några skedblad buljong samt nu kände sig mycket bättre
och helt säkert skulle bli frisk igen. Sålunda byggas ofta
af lifvet och hoppet slott i luften, hvilka endast äro
bestämda att nedrifvas af ödets hårda hand.

Då den ångare, som förde oss öfver Atlanten, tio dagar
senare lade till vid kusten af Irland, var den första nyhet,
som de oroliga passagerarne inhemtade, den att presidenten
ännu lefde och hade blifvit förd till en plats vid
hafskusten.

Resan öfver hafvet från New-York till Liverpool var
i alla hänseenden en lustresa och gynnades af det härligaste
väder. Ombord å Hvita Stjärnliniens ångare "Celtic", ett
palats i sitt slag, hade den resande allt hvad han kunde
önska sig i fråga om soliditet, snabbhet, säkerhet, ordning,
beqvämlighet och ett godt bemötande.

Den nionde september anlände jag till Paris. Det
förekom mig, som vore det blott ett par dagar, sedan jag
satt i det vänliga laget i Chicago bland gamla pröfvade
vänner, hvilkas hjärtliga afskedshelsningar ännu ljödo som
ett eko i mina öron — eller kanske var det i hjärtat, och
dock befann jag mig redan i den tredje franska republikens
stora, sköna och glada hufvudstad.

Ja tiden hade till och med tillåtit kortare uppehåll i
de större städer, genom hvilka min resa gått. Hvar och
en af dem hade hos mig qvarlemnat ett särskildt intryck,
ty ehuru alla större städer ha en viss likhet med 


hvarandra, så bär ändock hvar och en af dem sin egendomliga
prägel, i synnerhet med hänsyn till befolkningens karaktär,
lynne och sedvänjor. Jag kan ej undgå att anställa en
liten jämförelse mellan några af dem. Washington var sig
icke likt vid min genomresa, ty där rådde dyster sorg öfver
presidentens hopplösa tillstånd. Boston är rent, men stelt
och har ett "lärdt" utseende. New-York är ett virrvarr af
nöjen och affärer. "Skynda på", tycker man sig läsa i
hvarje ansigte, "tumla vildt om i den städse vexlande
världspanoraman!" Liverpool är mycket likt New-York ehuru i
mindre skala. London är Europas stela koloss. Amsterdam
och Rotterdam bära prägeln af flit, renlighet, allvar och
välmåga, Antwerpen och Bryssel af uppsluppen glädtighet.
Paris sammanfattar i sig allt, som är värdt att se i de
öfriga, men visar allt i ljusare färger och af högre rang.

Jag stannade i Seinestaden endast fyra dagar, och de
intryck, som på denna korta tid erhöllos, äro naturligtvis
helt flyktiga och kanske opålitliga. Paris har sina
storartade monument från Ludvig XIV:s och de båda
Napoleonernas dagar, hvilka vittna om krigets lysande bragder,
det har sina vackra kyrkor, palatser och museer, likt andra
stora städer, — men det egentligt stora och egendomliga
för Paris äro i mitt tycke dess bulevarder och allmänna
promenader. Under vistandet i Paris gjorde jag äfven ett
besök i det undersköna Versailles och tillbragte en dag
bland dess stora minnen af prakt och kungamakt, elände
och tyranni. Betraktade som konstverk voro dessa minnesmärken 
storartade och vackra, ehuru deras historiska
betydelse väckte olikartade känslor.

I Frankrikes hufvudstad syntes mig allt vittna om
välmåga och förnöjsamhet. Arbetaren i Paris är en gentleman 
i ordets fullaste bemärkelse —, han känner sig fri 

och oberoende och blickar stolt omkring sig i medvetande
af att han numera utgör en del af staten. Soldater syntes
ej längre till i staden; de voro förlagda vid Versailles och
andra platser utomkring, och ändock har aldrig i Paris
rådt sådant lugn och sådan trygghet som nu. Friheten är
en uppfostrande makt. Kejsardömets stil, namn och andra
kännetecken äro för det mesta försvunna, och republiken
har i stället satt sin stämpel på Paris. Kommunen fruktas
ej mera, ty staten står icke längre som en fiende mot folket
utan som en värnare af dess fri- och rättigheter. Lyckliga
Paris! Lyckliga Frankrike!

Men jag måste skynda för att nå målet för min långa
färd. Den trettonde september såg jag de majestätiska
Alperna, som med sina snötäckta hjässor tycktes beröra
himlahvalfvet. Samma dag färdades jag genom tunneln vid
Mont Cenis och anlände dagen därpå till Rom öfver Turin
och Florens. Stora, ärorika Rom, är detta du! Ja, dessa
vallar, ruiner, palatser och sabinska kullar, ja själfva den
luft jag inandas, allt detta tillhör den eviga staden. Från
fönstret i mitt rum å hotell Malori kan jag läsa å
skyltarne "Via di Capo le Care" samt "Via Gregoriana" och
däremellan ett tillkännagifvande om spårväg till Roms
Tivoli. Ja, jag har sett den stora staden Rom med dess
kyrkor, statyer, målningar och fornåldriga ruiner och
katakomber, det lilla monumentet öfver svenska drottningen
Kristina i den stora S:t Peterskyrkan, triumfbågen, som
förevigar minnet af Jerusalems förstörare, samt Vestalernas
tempel, hvarest fordom den heliga elden bevakades af
prestinnorna. Tvänne årtusenden passerade sålunda revy
inför mina ögon på några få dagar.

Från Rom begaf jag mig till Neapel. Denna stad är
belägen vid den skönaste hafsvik i världen och har 600,000 


<img><b>Rom.</b></img>
invånare. Den är byggd i amfiteatralisk form och brant
sluttande i riktning mot hafsviken. I söder ligger ön Capri
på femton mils afstånd och på östra kusten ha vi det
eldsprutande berget Vesuvius, som med sina hotande rökmoln
tyckes öfverskygga östra delen af det sköna Neapel,
oaktadt dess afstånd från staden är fjorton mil.

Långt före Kristi tid såg viken ut ungefär som nu.
De förnämsta städerna kring den samma voro då Neapel,
Herculaneum och Pompeji; men Vesuvius såg icke ut som
nu utan höjde sig såsom en grönskande kulle, som kallades
La Somma och utgjorde ett sommarhem för många af de
rike romerske patricierna. Staden Pompeji hade vid den
tiden 40,000 invånare. Den 23 augusti år 79 e. Kr.
hördes förfärliga dån från djupet under La Somma, dess
topp öppnades plötsligt, och ur dess inre uppsteg en pelare
af aska, glödande stenar och vattenånga till öfver 4,000
fots höjd och föll såsom ett regn öfver omgifningen, och
ur kratern vältrade floder af glödande lava, hvilka begrofvo
Herculaneum tillika med allt hvad däruti fanns under
ett åttio fot djupt lager af aska och lava. Mot natten
tilltog utbrottet i styrka, och innan morgonen voro Pompeji
och åtskilliga andra mindre städer begrafna under den
glödheta massan af vulkaniska stenar, aska och slam.

Denna ställets märkvärdiga historia stod lifligt för mitt
minne, under det jag vandrade genom de tusenåriga gatorna
i Pompeji, som under innevarande århundrade å nyo bragts
i dagen, i det de hårdnade asklagren blifvit bortförda. Den
uråldriga staden företer nu i det närmaste samma anblick
som för aderton hundra år sedan. Den är belägen på en
cirkelformig höjd och mäter tre mil i omkrets. Husen äro
byggda af sten, blott en våning höga, med tegeltak och golf 

af ett slags huggen sten, alldeles som de flesta moderna hus
i den trakten ännu i dag.

Hvarje gård eller hus har en öppen plan i midten, och
mot den vätta alla gångar och dörrar. Fönster begagnades
icke, utan rummen erhöllo sin dager från den öppna planen,
hvilken till skydd mot regn och sol kunde öfvertäckas med
segelduk. Jag mätte gatorna. De befunnos vara tolf fot
breda med fyra fots trottoarer å ömse sidor. Stenläggningen
utgjordes af runda, flathuggna stenar omkring tjugo tum i
genomskärning, och man kunde på dem se djupa märken
efter hjulspår. Husen stodo där alldeles som förr med sina
frescomålningar på väggarne och bildstoder i därtill
inrättade nischer. Templen med sina offeraltaren, teatrarne,
domsalen, rådhuset och alla andra offentliga byggnader voro
prydda med marmorpelare och utmärkta bildhuggeriarbeten.
Jag såg en barberstuga med stolar och nischer för
tvålkopparne samt väntsoffan. I en bagares hus såg jag ugn,
baktråg, vigter och förstenade bröd. I en slagtarbod funnos
såg, knif m. fl. verktyg. Där sågos möbler, kok- och
dryckeskärl, bröd, säd, repstumpar och gipsafgjutningar af
människokroppar, som merändels påträffats i liggande
ställning med ansigtet tryckt mot marken. En man ligger där,
liksom om han sofve, med ett ljuft leende på sina läppar;
troligen vaknade han aldrig .... Men det är fruktlöst
att försöka beskrifva detta märkvärdiga ställe, hvars make
ej finnes på jorden.

Jag hörde svenska språket talas i denna de dödas stad
och hade nöjet göra bekantskap med en rådman Törnqvist
med fru från Wimmerby och en doktor Vidén med dotter
från Hernösand. Så sammanträffade de lefvande bland de
döde, representanter af den nya tiden i den gamla, barn af 

den kyliga norden midt i den eldiga södern — hvilken
förunderlig värld detta är i alla fall.

Den sjuttonde september steg jag i Neapel om bord på
ångaren La Seyne bestämd för Alexandria i Egypten. Den
varma italienska middagssolen strålade i sin fulla prakt, vi
voro på alla sidor omgifna af skepp och ångbåtar förande
alla nationers flaggor, hundratals fiskarefartyg seglade ut
ur hamnen och på afstånd höjde sig den väldiga vulkanen
Vesuvius i hotande majestät öfver vinranksklädda kullar.
Det var ett lif och en rörelse, som svårligen låta sig
beskrifvas.

Under det La Seyne låg för ankar ute på viken i
flera timmar, omsvärmades den af båtar med italienska
sångare, som roade passagerarne med vacker musik. Andra
små båtar voro bemannade hvardera med tre eller fyra
män, som bådo passagerarne att kasta penningar i sjön.
Så snart en slant utkastats, dykte en af männen ned i
vattnet och lyckades alltid komma upp igen med myntet i
munnen, ehuru vattnet var från 75 till 100 fot djupt.

Färden öfver Medelhafvet var behaglig, särskildt i
grannskapet af Sicilien. Den djupblå himmelen, fruktlundarne 
och vingårdarne på ön, de nätta hvita husen, allt
gjorde ett intryck af lugn, trygghet och förnöjsamhet, som
icke kan beskrifvas.

Under ångbåtsresan, som varade i tre dagar, gjorde
jag flere intressanta bekantskaper, bland annat med en
professor Santamaria jämte familj, som var lärare vid ett
universitet i Egypten, samt med en jesuitprest vid namn
Miechen. Till börden fransk adelsman af en mycket
gammal och rik familj hade han blifvit uppfostrad för
krigareyrket samt hade tjänat vid armén med utmärkelse och under
fransk-tyska kriget blifvit befordrad till rang af major, 

ehuru han då endast var trettio år gammal. Men plötsligt
hade han gripits af religiös entusiasm samt uppgifvit sitt
lysande familjenamn, försakat sin förmögenhet, sina
värdigheter och sina glänsande framtidsutsigter i hären för att
blifva prest. Efter tvänne års teologiska studier hade han
blifvit ordinerad och ingått i jesuiterorden. Nu hade han
fått befallning att förse sig med en fullständig uppsättning
af vetenskapliga instrument och därmed begifva sig till
Kairo i Egypten, hvarest han skulle få mottaga vidare
förhållningsorder.

Jag samtalade ganska mycket med denne man. Han
talade naturligtvis engelska och dessutom nästan alla andra
europeiska språk, han var icke någon fanatiker eller sjuklig
svärmare utan en fulländad världsman, som hade sett och
lärt känna världen, åtnjutit dess hedersbetygelser och smakat
dess lockelser samt var frisinnad och tolerant, påtagligen i
lika hög grad som jag själf. Och denne man begaf sig till
skådeplatsen för en verksamhet, om hvars beskaffenhet han
icke hade den aflägsnaste föreställning och om platsen för
hvilken han sväfvade i fullkomlig okunnighet. Möjligen
väntade honom en ärofull befattning som professor vid
något universitet, eller ock hade han att som en stilla
iakttagare af något naturfenomen i vetenskapens intresse
begifva sig till en enslig bergshöjd eller ock att gå som
missionär bland vildar i en lifsfarlig ödemark eller något
osundt, af vilda busksnår öfvervuxet land, hvarest han blefve
afstängd från allt umgänge med civiliserade människor och
beröfvad alla de beqvämligheter, hvarvid han under sitt
föregående lif varit van. Men likväl gick han lugnt och
med gladt mod till sitt arbete, fullkomligt obekymrad om
hvad det än månde blifva, orubblig i medvetandet att han
vore stadd på pligtens väg för att utföra det, som Gud hade 
bestämt att han skulle göra. Jag var på väg till ett stort
land och ett lysande kungligt hof såsom sändebud från en
af jordens största nationer, men då jag gick på däcket arm
i arm med denne ödmjuke prest, kände jag min ringhet i
jämförelse med honom, och jag riktigt afundades honom.

På samma resa blef jag äfven bekant med en dansk
resande, A. d'Irgens-Bergh, som sedermera besökte mig i
Indien, hvarest vi tillsammans åsågo många intressanta 
företeelser och knöto ett vänskapsband, som beredt oss båda
mycket nöje.

<img><b>Alexandria.</b></img>

På morgonen den 21 september, då vi kommo upp på
däck, syntes land, den egyptiska kusten utbredde sig för
våra blickar. Där låg det gamla Alexandria, grundlagdt
af Alexander den store och i forna tider ryktbart för sin
handel samt bekant såsom hufvudsätet för hela den då
kända världens bildning och lärdom. Äfven nu är staden 
storartad och vacker, ehuru dess skönhet och stil är olika
allt hvad jag sett förut.

Vi bilda oss ofta på förhand föreställningar om föremål, 
som vi icke hafva sett men, för hvilka vi hysa intresse,
och om dessa föreställningar varit oriktiga, känna vi oss
naturligtvis besvikna, då vi få se dem i verkligheten.
Sålunda hade jag alltid föreställt mig Egypten som ett land
i mörk färgton, antagligen på grund af Nildalens bördiga
jord, alldenstund vi nordbor äro vana att se den bördiga
jorden af mörk färg och den magra, sandiga af ljusare
färgskiftning. Jag kunde därföre knappt tro mina ögon, när
allt hvad jag såg på kusten syntes hvitt. Icke allenast
husen, palatsen och kojorna utan äfven vägarne och markens
färg på fälten, allt var hvitt.

Då vi nalkades hamnen och redan innan lotsen kommit 
ombord, märkte vi att det öfverallt flaggades på half
stång. Så snart jag landstigit och mitt pass uppvisats för
tulltjänstemännen, ställdes inom några minuter ett elegant
ekipage under uppsigt af en dragoman, d. v. s. vägvisare
och tolk, till mitt förfogande, hvarpå jag åkte upp till
amerikanska konsulatet, där det likaledes flaggades å half
stång. Den sorgliga anledningen därtill kom snart till min
kännedom. President Garfield hade aflidit under min resa
öfver Medelhafvet, och hela den civiliserade världen
betygade sin sorg däröfver.

*
</chapter>

<chapter name="Fjortonde kapitlet: Alexandria och dess minnen — Besök hos de egyptiske ”fellahs” — Muhammedanerna och deras religion — Resan genom Suezkanalen — Röda Hafvet — Indiska Oceanen — Ankomsten till Kalkutta">

<img></img>

<h2>Fjortonde kapitlet.</h2>

<sp>Innehåll</sp>: Alexandria och dess minnen. — Besök hos de egyptiske
"fellahs". — Muhammedanerna och deras religion. — Resan genom
Suezkanalen. — Röda Hafvet. — Indiska Oceanen. — Ankomsten till Kalkutta.
<img></img>
<img l></img>

Jag var nu i Afrika och Egypten bland lemningarne af
den forntida prakt, hvarom jag hade läst så mycket
och som jag så ofta längtat att få se, i underlandet Egypten,
med hvilket hvarje kristet barn får göra bekantskap redan
genom sina första lektioner i biblisk historia, det land till
hvilket Josef blef förd som slaf och hvars verklige
herrskare han slutligen blef genom sin visdom och sin dygd.
Jag befann mig i Nildalen, hvarest Farao byggde sina
sädesmagasin för att tillintetgöra verkningarne af de
väntade sju hungersnödsåren och hvarifrån Moses förde Israels
barn under ledning af "en eldstod och ett moln". I
Pyramidernas land föreföll mig allt främmande och underbart
samt fullkomligt olikt hvad jag sett förut. De af folk
fullpackade gatorna, bazarerna, de österländska drägterna, den
babyloniska förbistringen af alla jordens språk, allt i
förening gjorde på öga och öra ett öfverväldigande och
bedöfvande intryck. Cleopatras nål, Pompeji pelare,
karavanerna af kameler, som begåfvo sig ut på ökenresan, de
gamla grafvarne och katakomberna, palmlundarne, oxarne
som drogo de gammalmodiga vattenkvarnarne för att från
Nilfloden bevattna det kringliggande landet alldeles såsom
i Moses dagar, allt framstod i verkliga lefvande bilder för
mina undrande ögon.

<img><b>Oxqvarn för bevattning.</b></img>

Sida vid sida med dessa lemningar från forntiden 
framträdde de i våra dagar införda moderna europeiska 
förbättringarne, de stora skeppen i hamnen, kyrkorna, skolorna
och universiteten, de moderna marknadsplatserna för handel
och trafik, de präktiga hotellen och handelsbörsen.

Jag stannade tvänne dagar i Alexandria. Andra dagen
af min vistelse därstädes besökte jag khedivens eller
vicekonungens sommarpalats, hvarvid en ganska lustig episod
tilldrog sig. Liksom hvarje utlänning, som kommer till
Egypten, hade jag köpt mig en hufvudbonad af det slag
som vanligen begagnas där i landet, bestående af en röd
mössa, kallad "fez" och tillverkad af mycket tjock, mjuk
filt samt tätt åtsittande. Med denna mössa på hufvudet
och klädd i en tätt hopknäppt svart rock åkte jag i det
förut nämnda ekipaget till palatset. Khediven Ismaël
pascha, som nyligen nedlagt regeringen och lemnat landet,
hade varit i hög grad omtyckt af sina tjänare och
anhängare. Jag var af samma storlek och växt som han, mitt
skägg var af samma snitt som hans, och i min röda "fez"
liknade jag honom så mycket, att då vagnen passerade
genom palatsets inkörsport, några af tjänarne hviskade att
khediven Ismaël hade återkommit; och då kusken höll vid
ingången, blef jag omgifven af en hop tjänare, som helsade
mig under betygande af den största glädje. De stackars
varelserna upptäckte snart sitt misstag; deras gode vän
khediven skall aldrig mera återvända till Egypten, ty
Frankrike och England skola icke tillåta det. Han var en allt
för uppriktig vän af sitt eget folk och allt för själfständig
gentemot de utländske aktieegarne i Suezkanalen, som
byggdes under hans regering.

Alexandria är en stad med 250,000 invånare. Den
grundlades af Alexander den store 300 år f. Kr. på grund
af platsens stora naturliga fördelar såsom hamn. Omkring
tiden för Kristi födelse hade den en befolkning af en half
million. Den förhärjades flere gånger af ödeläggande krig
och utplundrades slutligen fullständigt af kalifen Omar, som
äfven lär hafva låtit uppbränna forntidens där belägna
största och värdefullaste bibliotek, hvarvid civilisationen
tillfogades en oersättlig förlust, i det flera af den antika
literaturens mästerverk då blefvo lågornas rof.     Betecknande för
den tidens seder är det bekanta svar Omar skall hafva gifvit
sina fältherrar, då de efter stadens eröfring frågade honom
hvad de skulle göra med biblioteket. "Antingen", sade
kalifen, "innehåller det saker, som strida mot Koran, och
då är det gudlöst, eller ock öfverensstämma dess böcker
med Koran, och då är det öfverflödigt; och i båda fallen
skall det brännas".

<img><b>Pompeji pelare och modern begrafningsplats.</b></img>

Bland de märkligaste minnesmärken från gamla tider,
som ännu finnas qvar i Alexandria, är Pompeji pelare,
hvars skaft består af ett enda stycke polerad röd granit af
73 fots höjd och 29 fots och 8 tums omkrets.

Bland den moderna tidens sevärdheter tyckte jag mest
om kafé El Paradiso. Det utgöres af en ofantligt stor
restaurant och konsertsalong eller rättare salonger, ty de
äro   många.    En   af   dem  sträcker sig ut öfver vattnet, så
att man, sittande där, drickande sitt äkta mockakaffe och
rökande sin turkiska nargileh kan höra vågornas sqvalp
och känna rörelsen af det blå Medelhafvet, som häfver sig
under ens fötter.

<img><b>Fellah-hyddor.</b></img>

Jag åkte ut några mil på landet för att besöka de
egyptiske "fellahs" eller bönderna. Men nej; jag vill icke
vanhedra namnet "bonde" genom att använda det här, ty
den egyptiske "fellah" är en okunnig, vidskeplig, utfattig
och i hvarje hänseende eländig stackare, värre däran än
en slaf. Fyra sten- eller jordväggar bilda ett enda eller
vanligtvis tvänne rum med lergolf och torf- eller halmtak.
En trälar, ett par kokkärl, några gräs- eller palmbladsmattor
utgöra hela deras möblemang. En eller två getter, en åsna
och i bästa fall ett par oxar äro all deras världsliga
egendom. De arbeta hårdt och lefva ytterst torftigt, de äro
utan hopp och utan längtan efter något bättre, de hafva
intet som eggar dem att förvärfva egendom, ty denna skulle
endast blifva en ytterligare frestelse för skatteindrifvaren.
Olyckliga Egypten! Jag har sett mycken fattigdom och
mycket elände bland
människor, men af allt jag sett i
den vägen kan intet jämföras
med den egyptiske fellahns
usla tillstånd.

<img><b>Fellahqvinna.</b></img>

Dessa stackars människor
syntes dock under allt detta
djupa elände finna en lycka
i sin religion. Men detta är
en usel lycka, kunde någon
invända, emedan deras
religion är den muhammedanska
eller El-Islams tro. Människan
förnimmer en dragning till en
högre makt; vare sig hennes
ståndpunkt är hög eller låg,
sä hyser hon intresse för ett
lif efter detta och söker ett
föremål för sin dyrkan, och
när hon funnit det, vill hon
hellre offra sitt lif än sin tro.
Och dock blir det, för hvilket
en människa eller en nation är redo att offra till och med
sitt lif, förlöjligadt och ringaktadt af en annan människa
och en annan nation. Vore det endast de <i>okunniga</i>, som
hyste olika meningar i trossaker, så kunde förhållandet lätt
förklaras, men nu har äfven den högsta civilisation
misslyckats i försöket att bringa de olika religionerna i
öfverensstämmelse med hvarandra, och denna omständighet borde
enligt min uppfattning leda tänkande män till fördragsamhet
och frisinthet gent emot religionsformer, som afvika från
deras egen. Den muhammedanska tron har åstadkommit
ett djupt och varaktigt intryck på en talrik befolkning
utbredd öfver en mycket vidsträckt yta af vår jord, och ingen
vågar förneka att dess anhängare äro mycket mera hängifna
sin religion och mycket samvetsgrannare iakttagare af dess
föreskrifter än vi som ett kristet folk gent emot vår religion.

Muhammeds anhängare uppgå nu till etthundra trettio
millioner, och deras antal är stadt i ständig och snabb
tillväxt. Många tro orsaken till att denna religion vinner så
många anhängare ligga däri, att den är en sinnlighetens
religion och tillåter alla slags sinnliga utsväfningar. Men
detta påstående innebär raka motsatsen af verkliga
förhållandet. Visserligen är det sannt, att Muhammed till exempel
tillåter en man att hafva fyra hustrur, men man måste
komma ihåg, att han <i>inskränkte</i> antalet till fyra och att,
innan han gjorde detta, ingen gräns för antalet af hustrur
var fastställd bland det folk, för hvilket han skref och
predikade.

En rättrogen musulmans lif. är en kedja af ständig
själfförsakelse och själfuppoffring, och i detta hänseende har
han rättmätiga anspråk på företräde framför oss kristne.
Grundprincipen i deras tro är uttryckt i denna dogm: "Det
finnes ingen Gud utom Gud, och Muhammed är Guds profet".
De förnämsta buden med hänsyn till den praktiska
utöfningen af deras religion ålägga dem bön och tvagning,
allmosegifvande, fasta och en pilgrimsfärd till Mekka.
Berusande drycker äro strängt förbjudna, gästvänskap är
anbefalld, spel och ocker äro icke tillåtna. Fredagen är
muhammedanernas hvilodag.    Sedan mitt första besök i Egypten
har jag kommit i mycket nära beröring med många
muhammedaner, af hvilka flera varit medlemmar af mitt eget
hushåll, och det är mig ett nöje att här intyga att de, så
långt mina iakttagelser sträcka sig, pligttroget lefvat i
enlighet med sin religions föreskrifter. Ja, jag är öfvertygad
att de i de allra fleste fall skulle försaka egodelar, frihet
och själfva lifvet hellre än att kränka någon af de
väsentligaste föreskrifterna i Koran, såsom deras bibel kallas.

Men hvad den egyptiske "fellahn" beträffar, så har han
inga beqvämligheter att försaka, i det hela hans lif utgöres
af en ständig fasta och återhållsamhet och detta af ren
nödvändighet, så att det faller sig lätt nog för honom att
i detta afseende vara en god muhammedan.

Som jag hade beställt plats för resan till Indien på
ångaren "City of Canterbury" från London, hvilken jag
måste möta vid Suezkanalens vestra mynning ungefär vid
denna tid, kunde jag nu icke uppehålla mig med att resa
längre in i landet utan begaf mig med österrikiska ångaren
"Apollo" till Port Saïd vid Suezkanalens inlopp, hvarest
jag steg ombord på förenämnde präktige ångare aftonen den
25 september samt beqvämligen inlogerade mig i ett stort
praktrum, som var afsedt för min räkning. Det åtgick två
dagar att genomfara Suezkanalen, den nya tidens största
verk i sitt slag. Den gick genom en stor sandslätt, som i
forna dagar varit betäckt af Röda Hafvets vatten. Bland
de många minnesvärda ställen, som utpekades för oss under
denna färd, var äfven den plats, hvarest Moses berättas
hafva fört israeliterna öfver Röda Hafvet.

Arbetet med Suezkanalen påbörjades 1859 och
fullbordades 1869. Hela kostnaden för den samma belöpte sig
till omkring 350 millioner kronor. Kanalens längd är
etthundra   mil,   dess   bredd   vid   vattenytan   328 fot och vid
bottnen 72 fot, djupet är 26 fot. För ett fartyg, som från
England eller Sverige går till Bombay i Indien, är vägen
genom Suezkanalen nära 5,000 mil kortare än den gamla
segelleden kring Goda Hoppsudden.

Jag erinrar mig en anekdot, som berättades från
kanalens öppnande. En vanvördig talare skall därvid ha yttrat
vid utbringandet af en skål för M. de Lesseps, den franske
ingeniör som planlade och utförde arbetet, att denne vore
den ende människa som förbättrat skaparens verk, i det
han hade förenat Röda Hafvets vatten med Medelhafvets.
Så kan ett stort verks betydelse finna uttryck äfven i det
djärfva skämtets form.

Efter ett kort uppehåll i Suez gled ångaren ut på
Röda Hafvet, hållande sig tätt intill Afrikas öde kuster.
Under andra dagen af vår färd på Röda Hafvet sågo vi
berget Sinai, som höjer sig på något afstånd från asiatiska
kusten. September månad är den hetaste årstiden i detta
land, och då vi hade medvind, så att verkningarne af det
af ångaren under dess gång åstadkomna svalkande
luftdraget tillintetgjordes, var hettan förfärlig. Vi måste om
nätterna sofva på däcket. Den tidiga morgonstunden
helsades alltid välkommen med förtjusning i anledning af det
tillfälle till duschbad, som då erbjöd sig, när sjömännen
skurade däcket. Det är en olöst gåta hvarför detta vatten
kallas Röda Hafvet, ty där finnes ingenting som i ringaste
mån påminner om denna färg.

En dag fingo vi en liten erfarenhet af hvad en
sandstorm vill säga, i det den heta flygsanden blåste från kusten
af Afrika flere mil ut i hafvet och betäckte ångaren med
ett lager af fin hvit sand, liknande nyfallen snö. Vi sågo
äfven flygfiskar, som ofta svingade sig öfver fartyget och
stundom   föllo   ned   på   däcket.    Dessa   fiskar  äro små och
silfverfärgade. De hafva fenor som rätt mycket likna
läderlappens flygredskap. De kunna icke vända i flygten,
ej heller flyga uppåt eller nedåt efter behag utan endast
rätt fram och på samma gång i höjden, och om de falla
ned på skeppsdäcket, äro de lika oförmögna att fortskaffa
sig som alla andra fiskar, då de komma upp ur vattnet.

Så snart vi uppnådde Indiska Oceanen, blef klimatet mera
behagligt, så att vi icke längre plågades så mycket af hettan.

Ändtligen pustade och ångade sig vårt präktiga skepp
uppför den väldiga, långsamt framflytande Ganges, den
heliga floden med sina hundrade mynningar, öfver hvars
lugna böljor millioner sinom millioner människokroppar ha
flutit ned till hafvet. Utefter en sträcka af 80 mil
färdades vi sålunda uppför den underbara strömmen och kunde
därvid se byarne, templen, palmlundarne och stora hopar
af människor på stränderna å båda sidor om oss. Den 15
oktober anlände vi slutligen till Kalkutta, hvarest jag
mottogs af amerikanske vicekonsuln och beqvämligen inlogerades
i hotellet "Great Eastern".

*
</chapter>

<chapter name="Femtonde kapitlet: Indien, dess befolkning, religioner m. m. — Landets fruktbarhet — Klimatet — Boningshusen — Punkah — Klädedrägt — Kalkutta — Dalhousie Square — Folklifvet på gatorna">

<img></img>

<h2>Femtonde kapitlet.</h2>

<sp>Innehåll</sp>: Indien, dess befolkning, religioner m. m. — Landets
fruktbarhet. — Klimatet. — Boningshusen. — Punkah. — Klädedrägt. —
Kalkutta. — Dalhousie Square. — Folklifvet på gatorna.
<img></img>
<img l></img>

Ändtligen befann jag mig i Indien, hinduernas
underbara land.

Hade Afrika förekommit mig främmande och
egendomligt i jämförelse med Europa och Amerika, så gjorde Asien
det i än högre grad.

Hinduerna hafva en hög och mycket gammal
civilisation, ehuru den är af ett helt annat slag än Europas ock
Amerikas. Landets namn är taget från floden Indus; till
ytinnehållet är det knappt så stort som halfva Förenta
Staterna, men det eger dock en befolkning af mer än
tvåhundra sextionio millioner, af hvilka åttioen millioner äro
muhammedaner, etthundra nittio millioner brahmaner, två.
millioner kristna, tre och en half millioner buddhister, parser
eller eldsdyrkare, två millioner sikher och återstoden judar
eller anhängare af okända religioner.

Englands drottning Victoria är kejsarinna öfver Indien
och landet styres i hennes namn af en vicekonung. Det
är deladt i tre stora presidentskap, nämligen Bengalen,
Madras och Bombay, hvilka åter äro delade i en mängd
distrikt och indiska konungariken. För att upprätthålla
Englands makt i Indien fordras en armé af ett par hundra
tusen reguliära trupper, hvaraf något mer än en tredjedel
äro engelska och de öfrige infödda, samt dessutom en stor
milis- och polisstyrka.

<img><b>Sikhryttare.</b></img>

De infödde soldaterna äro nästan alla från
bergstrakterna. De förnämste infödde soldaterna bestå af sikher
och gurkas, tvänne indiska nationer. Sikherna äro stora,
ståtliga karlar och utgöra enligt min tanke idealet för
manskap i en stående armé. Gurkas äro småväxta, men
mycket energiska och härdiga. Båda äro utmärkta för
stort mod och uthållighet. Man säger att en
gurkassoldat hellre vill slåss än äta, hvaremot en sihk tager saken
mer filosofiskt och äter först och slåss sedan. Alla de
inhemska regementena hafva brittiska regementsofficerare och
kompanichefer, och det är högst sällan en infödd uppnår
majors rang, detta icke på grund af bristande duglighet
utan snarare af brist på förtroende.

<img><b>Folktyper ur lägsta kasten.</b></img>

Folket är till stor del af den ariska rasen liksom vi,
de äro af en något mörkare hudfärg men hafva för öfrigt
alldeles samma ansigtsdrag som vi. Man kan stundom få
se en hindu med rödt hår men aldrig med blondt ej heller
med blåa ögon. De högre klasserna äro ljusare, väl växta
och ståtliga, de lägre eller arbetsklassen äro mörka och af
vek kroppsbyggnad. Engelska språket begagnas vid hofvet
och i alla officiella kretsar, männen af de högre klasserna
bland de infödde läsa och tala engelska, dock alltid med en
liten brytning.

<img><b>Snickare.</b></img>

Bengaliska slätten, på hvilken Kalkutta är beläget, är
triangelformig och dess sidor mäta hvardera omkring ett
tusen mil i längd. Den begränsas af Bengaliska viken,
Indiska oceanen, Persiska viken och Himalayabergen.
Jordmånen är mycket bördig, och ehuru slätten varit odlad
i några tusen år, bär den ännu två à tre vackra skördar
om året utan någon gödning eller särskild brukning. Såsom
Nilfloden i Egypten gör sin dal fruktbar genom att där
afsätta ett rikt lager af matjord, så medför floden Ganges
under sina årliga öfversvämningar från bergen en hvitaktig
slemmig massa (silt), som den qvarlemnar på lågländerna i
Bengalen. Denna "silt" är ett kraftigt gödningsämne, och
alltså åtager sig naturen här att uträtta hvad en dålig
skötsel icke mäktar åstadkomma.

Det är icke min afsigt att lämna beskrifning öfver
Indien och dess märkvärdiga befolkning utan endast att
framställa några skizzartade teckningar af scener och
tilldragelser, som föllo inom min personliga iakttagelse och
erfarenhet under den tid af ett och ett halft år, som jag
vistades därstädes. Jag vill därför bedja läsaren följa mig
icke allenast under mina hvardagliga sysselsättningar utan
äfven till några af de fester och tillställningar jag som gäst
bevistade samt äfven på mina resor genom det underbara
landet. Jag hade därunder tillfälle att komma i beröring
med folk af alla klasser, alldenstund den rang jag till följd
af min officiella ställning innehade icke allenast öppnade
för mig palatsens och templens portar utan äfven beredde
mig tillträde till de enklaste hem.

Indien har öfver femhundra städer, af hvilka Kalkutta,
som är den största, har en befolkning af omkring
åttahundratusen människor. Det kallas "Palatsstaden", men
endast vissa delar däraf göra skäl för detta namn. Till
följd af det heta klimatet äro husen i Indien liksom i alla
andra tropiska länder låga, sällan mer än två våningar
höga; väggarne och taken äro mycket tjocka.
Byggnadsmaterialet utgöres, för det mesta af tegel och cement och
taken äro vanligen af det senare ämnet. På husens utsidor
äro rymliga verandor och dessa liksom fönstren skyddas af
tjocka venetianska persienner.     Om qvällarne öppnas fönster
och dörrar för att släppa in den svala nattluften, om
morgnarne däremot tillstängas de omsorgsfullt för att qvarhålla
så mycket som möjligt däraf. Inomhus äro många andra
anordningar vidtagna för att skydda en mot den
öfverdrifna hettan. Den förnämsta af dessa är "punkahn", som
består af en med tjock segelduk öfverspänd träram af
omkring två och en half fots bredd och från tio till tjugo
fots längd allt efter rummets storlek. Den är upphängd i
taket och räcker nära intill ens hufvud, då man befinner
sig i sittande ställning. Denna "punkah" hålles medelst
block i en fram och tillbaka gående rörelse af tjänare,
som befinna sig i bakre delen af huset eller på verandan,
och åstadkommer ett så angenämt luftdrag, att det låter en
helt och hållet glömma bort hettan. Hvarje rum och kontor
i europeiska och amerikanska hus är försedt med sin
punkah, och äfven kyrkorna hafva ett stort antal sådana under
den heta årstiden. Från mars till oktober hållas punkahs
i rörelse hela natten öfver deras sängar, som hafva råd att
bestå sig med fyra "punkah walla"<footnote>Så kallas de som hålla punkahn i gång.</footnote>. Det fordras
nämligen alltid två arbetare för hvarje punkah under dagen
och ytterligare två andra under natten för att aflösa
hvarandra hvar eller hvarannan timme. Tjänarnes löner äro
mycket låga i Indien och som "punkah walla" räknas till
den lägsta klassen af tjänare, utgöres hans lön endast af
fem rupier eller två dollars i månaden, hvarjämte han
liksom alla tjänare måste hålla sig med kost själf.

Den klädedrägt människorna begagna bidrager också i
hög grad till deras beqvämlighet. "Kulin" eller den
allmänne grofarbetaren och jordbruksarbetarne begagna endast
ett långt tygstycke, som är veckladt kring deras midja och
uppsatt så att det liknar ett par korta kalsonger, samt en
hufvudbonad något liknande en turban; bröstet, ryggen och
de öfre extremiteterna däremot äro helt och hållet obetäckta.
Både män och qvinnor af den bättre klassen bland
infödingarne begagna löst åtsittande drägter af jutetyg, siden
eller bomull.

Européerna äro vanligen klädda i hvita bomullsbyxor
och tröjor, och det är endast mot aftonen, då de taga en
promenad i vagn ned till de offentliga parkerna, eller då
de på qvällarne bevista bjudningar eller större sällskap, som
etiketten nödgar dem att bära den svarta frackkostymen.

Hvad som mest väcker uppmärksamhet hos en
nykomling vid hans första ankomst till Indien är måhända det
stora antal människor han möter och ser. Städerna äro
verkliga bikupor af rörliga folkhopar, och bazarerna,
bodarne och boningshusen likna vaxkakan, som med sina
många underafdelningar gifver hvarje individ eller grupp
af individer det minsta möjliga utrymme.

När jag nu sitter här i min beqväma länstol med
ögonen slutna, tänkande på det förflutna, tycker jag mig se en
plats i Kalkutta, kallad "Dalhousie Square", hvarest jag
tyckte om att promenera, då aftonskuggorna med sin svalka
bredde sig däröfver. Jag önskade att jag vore artist och
kunde framställa för läsarens ögon en bild på duk af denna
vackra park, men som jag icke är det, vill jag
försöka beskrifva den med pennan. "Dalhousie Square" är omkring
två gånger så stor som ett vanligt qvarter i våra städer;
den är indelad i gångar, blomsterrabatter och gräsplaner
samt planterad med blommor, buskar och träd af nästan
hvarje tänkbart slag, den är en fullkomlig liten perla till
park. Den är omgifven af ett högt järnstaket, som i alla
fyra   hörnen har  portar,   hvilka hållas öppna under dagen.
På ena sidan om parken äro regeringens nya offentliga
byggnader och embetsverk belägna, under det de öfriga
sidorna äro omgifna af vanliga affärslokaler och
handelsbodar, skilda från parken genom breda gator. Den
förnämsta af dessa gator går från vicekonungens palats upp
till den del af staden, hvarest de infödde bo, samt är mycket
trafikerad af eleganta vagnar, droskor, palankinbärare, ryttare
och tusentals fotgängare.

Vid ett af hörnen är en åkarestation med droskor
alldeles lika våra egna, men i stället för den amerikanske
droskkusken finna vi där den infödde indiske "Jehu" eller
kusken, som medan han väntar på sina kunder sitter
hopkrupen med fötterna på kuskbocken, hvilande på hälarne
och ifrigt arbetande med nål och tråd för att sy en drägt
åt sig själf eller måhända åt sin hustru eller ock sysselsatt
med något broderiarbete eller fin virkning.

Framför den vackra statsbyggnaden sitter en "durwan"
eller dörrvaktare, som är brahmin eller tillhör prestkasten.
Han sitter vid den där dörren eller porten hela dagen
igenom och sofver framför den samma om nätterna på sin
lilla bädd, som liknar en fältsäng. Tidigt på morgonen
tager han upp sin bädd och bär den till bakre delen af
huset, hvarest står ett litet kök, i hvilket han tillreder sin
föda för dagen bestående hufvudsakligen af kokt ris och
grönsaker. Just nu är han i färd med att högljuddt och
med sjungande röst läsa ur "Shastras", hinduernas bibel, för
en hop lyssnande åhörare, som begärligt och vördnadsfullt
sluka hvarje ord från de heliga skrifterna. Alldeles bakom
mig på en grön gräsmatta i parken ligger ett dussin eller
flere muhammedaner framstupa, med sina pannor berörande
marken, under det de upprepa sina böner, och om det råkar
vara vid solnedgången,  ses hundratals människor på gatorna,
<img><b>Den förnämsta gatan i Kalkutta.</b></img>
i bodarne, hotellkorridorerna eller hvarhelst de för tillfället
befinna sig vända ansigtena mot deras heliga stad Mekka,
vördnadsfullt knäböja och framsäga sina aftonböner.

Här på trottoaren tätt invid mig sitter en
penningmånglare eller vexlare; han har en låda fylld med mynt
af nästan hvarje slag och prägel, han köper och säljer
andra länders guld- och silfvermynt, som icke äro
gångbara i Kalkutta, utlånar penningar på juvelerararbeten och
andra värdesaker samt drifver en vanlig bankrörelse, ehuru
i mycket liten skala. Där kommer en vandrande
handelsman, där komma flere, snart kunna de räknas i hundratal;
de sälja käppar, parasoller, broderier, ur, juvelerararbeten och
småsaker af alla slag; de förfölja fotgängare eller springa
vid sidan af i full fart gående vagnar, sticka in sina varor
genom vagnsfönstren och bedja den åkande att köpa.

Gående öfver till den mera lugna och ostörda sidan
af parken finner jag en professionel brefskrifvare sittande
nedhukad på trottoaren, han är försedd med en bundt torra
palmblad, och en kund ur de lägsta klasserna af hinduer
står framför honom och uppger hvilka helsningar han önskar
sända till hustru och slägtingar på landet. Med ett hvasst
instrument af stål inristar yrkesbrefskrifvaren några
besynnerliga bengaliska bokstäfver på palmbladet och vecklar
ihop det till ett litet paket, hvarpå det skickas med någon
resande granne eller må hända med någon snabb budbärare
till den älskade i den enkla hyddan, som står någonstädes
ute på slätten bland risfälten.

Ett stycke längre bort sitter en infödd barberare
likaledes på trottoaren<footnote>Hinduerna sitta aldrig som vi utan sitta på huk d. v. s. på främre
delen af foten, stödjande sig på hälarne.</footnote>. I stället för barberarstol har han en

tegelsten af vanlig storlek och mannen, som skall rakas,
hukar sig ned midt emot honom. Om kunden är längre
än barberaren, så lägger denne tegelstenen under sina egna
fötter, men om kunden är kortare, så lägger barberaren
stenen under dennes fötter, på det de må komma i
fullkomlig jämnhöjd med hvarandra, hvarpå operationen börjar.
En hinduisk barberare icke allenast rakar och klipper hår,
utan rengör äfven öron och naglar samt förrättar andra
små till toaletten hörande bestyr.

<img><b>Barberare.</b></img>

Där borta ser jag två ståtlige män gå arm i arm, de
hafva fint tecknade, mycket regelbundna anletsdrag samt
vackert svart hår och skägg; deras lediga hållning och
intelligenta utseende tilldrager dem uppmärksamhet, de hafva
lackerade skor, snöhvita byxor och långa rockar af hvitt
linne, tätt hopknäppta ända upp till hakan,  samt bära höga
svarta hattar utan brätten. De äro parser, afkomlingar af
de gamle perserne, och eldsdyrkare, sannolikt äro de
köpmän och i goda förmögenhetsvilkor. Och där åter ser jag
en grupp asiatiska judar i kalotter och långa klädningar,
skarpsinnige, tänkande och intelligente män med alldeles
samma utseende, klädedrägt och vanor som deras förfäder
för  1800 år sedan.

Midt i folkträngseln på gatan hör jag plötsligt ett rop
och ser två män springande med prestafver i sina händer
skrikande med full hals: "Undan, ur vägen folk, fursten
af Travancore kommer, öppna väg, ur vägen". Tätt i
hälarne på löparne följer en präktig vagn dragen af fyra
arabiska fullblodshästar, bredvid kusken sitter en trumpetare,
som då och då blåser i ett långt horn för att kungöra att
den höge personen kommer. Inuti vagnen sitter fursten
och bakom densamma följa fyra beridna soldater, hans
lifgarde.

<img><b>Oxkärra lastad med indigo.</b></img>

Just nu framkommer vid ett gathörn en lång rad af
kärror dragna af oxar, som taga vägen utefter en af gatorna
i de inföddes stadsdel. De där kärrorna äro lastade med
jutetyg, bomull, hudar, indigo eller andra inhemska
produkter, de äro mycket lätta och dragas af ett par hinduiska
oxar icke större än en två års qviga af vår boskapsras,
men med fina vackra lemmar och en hög puckel öfver
bogen. De äro spända ett godt stycke från hvarandra
ungefär som i Sverige, kulikusken sitter tätt bakom dem och
styr dem genom ett ryck i svansen med sin hand. Många
palankinbarare gå genom parken. Palankinen är en lång
betäckt lår, den hvilar på en lång staf samt bäres af fyra
män, två vid hvardera ändan, hvilka hålla stafven på sina
skuldror. Inuti palankinen sitter måhända en hinduisk

<img><b>Indiska köpmän.</b></img>
köpman, som begifver sig till bazaren, eller ett par studenter
på väg till universitetet eller tilläfventyrs någon välmående
infödings hustru, som är ute för att besöka sitt fädernehem.

Träden i parken äro nästan allesamman betäckta af
blommor liksom tulpanträdet eller kastanjeträdet i blom.
Ett oräkneligt antal fåglar med vackra färger fladdra i
trädkronorna, och på taken till några af de högsta husen
kan man se ett par så kallade adjutantfåglar, ett slags
storkar, som stå liksom skyldtvakter för att bortjaga de
tusentals korpar, hvilka sväfva öfver staden redo att skjuta ned
efter det första afskräde, som utkastas på någon gata eller
gränd. Dessa fåglar voro fordom de enda gatsoparne i de
indiska städerna. Ett dussin kulier ses springa nästan nakna
bland vagnarne stänkande ut vatten öfver gatorna från ett
stort getskinn för att hålla dammet nere.

Där kommer en familjeprocession ur de lägre
folkklasserna med en korg bananer och blomsterkransar gående
rakt ned till Granges för att bringa offer ocn njuta ett
aftonbad i den öppna floden. Tidigt hvarje morgon kan
man se tusen sinom tusen stadda i liknande ärenden. Män
från Kaschmir, Afganistan, Kina, Arabien, Tibet ses i.
trängseln iklädda sina nationaldrägter. Det är en
egendomlig och vacker tafla. Jag har endast beskrifvit en liten
del däraf af fruktan att trötta läsaren.

*
</chapter>
<chapter name="Sextonde kapitlet: Den fina verldens promenader — Maidan och lifvet därstädes — Vice konungen — Brittiska väldet i Indien">

<img></img>

<h2>Sextonde kapitlet.</h2>

<sp>Innehåll</sp>: Den fina verldens promenader. — Maidan och lifvet
därstädes. — Vice konungen. — Brittiska väldet i Indien.
<img></img>
<img l></img>

Inga européer eller amerikaner gå till fots i Indien,
undantagande en promenad tidigt på morgonen eller sent på
qvällen. De antingen låta bära sig i palankiner eller hålla
hästar och åkdon, hvilket senare är det vanliga, och som
det är en gammal god regel att taga seden dit man
kommer, så har äfven jag min "phaeton" och grå arab, med
därtill hörande hinduisk kusk och löpare, samt inbjuder
läsaren att göra mig sällskap på en utfärd vid den
sedvanliga promenadtiden, då hundratals åkande fylla de
fashionabla platserna.

Klockan är 5 på e. m. och den nedgående solens matta
strålar tillåta att vagnskuren nedslås, så att man kan
riktigt se sig omkring. Men vi måste först aflägga de hvita
affärskläderna och den bredskyggiga indiska hatten (som
är gjord af den lätta märgen af en indisk växt liknande
vår fläder samt försedd med hvitt bomullsöfverdrag) och
kläda oss i svart hatt  och bonjour, ty folket  här är rysligt
ceremoniöst. "Chandra" tar sin plats på kuskbocken och
"badon" på fotsteget bakpå vagnen. Båda äro klädda i ett
snöhvitt öfverplagg, som liknar en vanlig nattskjorta, samt
en hufvudbonad, som består af femton alnar hvitt musslin,
lindadt om hufvudet i många hvarf och fasoner i form af
en rund turban. Vanligtvis bära ock de muhammedanske
kuskarne och löparne sina herrars färger i likhet med hvad
andre infödda tjänare göra. Mina använde naturligtvis röda,
hvita och blå gördlar, bälten och turbaner. Löparen har
sin plats å ett fotställ bakpå vagnen och hans uppgift är
att i folkträngsel och vid svängningar förbi gathörn springa
förut och tillse att vägen är klar.

Vi begifva oss ut från hotell Great Eastern, hvarest
jag först bodde, och taga vägen utefter en två mil lång,
mycket bred gata, kallad Chowringhee Road, som på östra
sidan omgifves af stenhus bebodda af engelsmän. Hvarje
hus står i en stor trädgård full af tropiska träd och växter
samt är omgifvet af en fem fot hög stenmur. De äro
försedda med breda dubbelportar för vagnarne, och vid dessa
portar sitter alltid under dagen den redan omtalade
"durwan" eller portvakten. Längs vestra sidan af denna gata
löper en dubbelspårig spårväg, bortom hvilken utbreder sig
en ofantlig slätt, som sträcker sig ända hän till Ganges
eller Hoogley, såsom denna gren af floden kallas, och är
beväxt med kort, tätt gräs, mjukt som en sammetsmatta.
Vid floden på slättens vestra sida omgifves den af
Strandvägen och på alla de öfriga sidorna af en 150 fot bred
makadamiserad väg planterad med lummiga träd på båda
sidor.

Den östra sidan af denna väg är redan beskrifven.
På norra sidan från floden till Chowringhee Road, emellan
Eden   Garden   och   palatset,   kallas    den   Esplanaden.     En
annan 100 fot bred väg går från palatset åt söder och delar
fältet i två lika stora delar. Denna kallas Röda vägen,
emedan den är makadamiserad med krossad, röd tegelsten.
Från Röda vägen midt emot Fort William löper en annan
stor väg till Chowringhee Road. Kors och tvärs i alla
riktningar äro dessutom utlagda breda gångstigar för gående,
som om qvällarne ses i stort antal på väg till sina hem i
förstäderna iklädda sina orientaliska drägter.

Här och där på fältet äro uppresta statyer till häst
och till fots af utmärkta engelske generaler och statsmän.
Äfven är slätten här och där beväxt med små grupper af
palmer och andra tropiska träd. Alla dessa träd och växter
äro olika dem som finnas i Norden. De flesta hafva mycket
breda och tjocka blad, och nästan alla bära vackra blommor
och många af dem frukter. De stå gröna hela året igenom.
I nordöstra hörnet af fältet är en trädgård om cirka 40
acres, som kallas Eden. Den är utmärkt vacker,
innehåller en stor samling träd och blommor, en indisk pagod,
små sjöar och kanaler med vackra broar och gångar samt
tusentals fåglar, som ostörda och nästan tama njuta sitt
sorgfria lif under sång och qvitter bland träd och blommor.
Eden är omgifven af en tegelmur fyra fot hög med flera
portar, af hvilka den största är vid stranden. Innanför
denna port är ett högt orkesterstånd och nedanför en
fyrkantig promenad på den fina gräsmattan. Från kl. 6 till
7 på qvällen spelar en regementsmusikkår för den finfina
världen, som då samlas här för sin aftonpromenad till fots
efter att först hafva gjort en dylik i vagn eller till häst
utefter någon af Maidans vackra körvägar.

En qvarts mil nedanför Eden ligger en stor fästning,
Fort William, med en garnison af engelska och indiska
trupper.    Det   var   kring   denna   plats   som  lord Clive och
andre hjältar kämpade för att grundlägga brittiska väldet i
Indien. Nedanför fästningen och närmast stranden är
exercisfältet och nedanför detta ett stort kappridningsfält. Söder
om Maidan ligga flere förstäder och bortom dessa en
zoologisk trädgård.

<img><b>Regeringsbyggnaden i Kalkutta.</b></img>

Fortsättande vår färd förbi vice konungens storartade,
orangefärgade palats, det så kallade "Regeringshuset", som
ganska mycket liknar kapitolium i Washington, ehuru det
icke är på långt när så stort ej heller så vackert, komma
vi slutligen till Esplanaden, hvarest Chowringhee Road
sammanstöter med Röda vägen. Vi stanna några minuter vid
Esplanaden och kasta en blick öfver det brokiga fältet.
Esplanaden är till trängsel full af en vimlande folkmassa,
alla gående från flodstranden mot sina hem i stadens östra
del. Det är nämligen den sjätte dagen af nymånen, och
män, qvinnor och barn i tiotusental hafva varit nere vid
floden, tvättat sig i dess vatten samt offrat blommor och
frukt. Qvinnorna äro klädda antingen i hvita, röda, gula,
gröna, blå eller gredelina drägter. De minsta barnen sitta
gränsle på moderns vänstra höft, männen bära stora korgar
med frukt, mest bananer, på hufvudena — flodguden fick
nämligen blott en liten del, resten skall uppätas hemma.
Här och där bland fotgängarne är en mera försigkommen
hindu, som på en oxkärra skjutsar hela familjen bestående
af ett par tre hustrur och en skara barn. Musikanter och
krämare räknas i hundratal bland folkskaran och allt är
glädje, lif och jubel. Det bör märkas att blott det lägre
folket deltager öppet i dylika ceremonier i sällskap med
qvinnor och barn; de förnämas fruntimmer däremot gå
aldrig längre än i trädgården omkring sina hus och visa
sig icke i sällskap.

<img><b>Parserfamilj.</b></img>

Snart börja åkdon i långa rader passera förbi oss,
antingen nedåt Röda vägen eller till höger utefter
Esplanaden mot Strandvägen. Vi följa de senare och äro snart
vid flodstranden, där ännu många tusende människor syssla
med sina offer eller köpslå med krämare om prydnader och
sötsaker, andra lyssna till musiken från egendomligt
konstruerade flöjter och trummor, hvilka söka öfverljuda
hvarandra i en förfärlig disharmoni. Eleganta täckvagnar vimla
om hvarandra i fyra rader upp och nedåt vägen. De fleste
åkande äro engelsmän med sina damer, men ofta ser man
en indisk furste eller adelsman i en rik österländsk drägt,
eller en parserköpman i svart sidenrock och hög mössa.

<img><b>Palankin.</b></img>

Till höger ligga fartyg i milslånga rader, och till
vänster synes en trupp indiska soldater i exercis på fältet. Vi
åka dit ned och samtala med de engelske officerarne samt
stanna på något afstånd för att åse en "polo"-lek utspelad
på hästrygg, hvarvid de infödde ryttarne täfla med sina
engelska officerare, båda partierna läggande i dagen en
underbar skicklighet. Allt som oftast mötas ett par engelske
ungherrar eller officerare till häst, och där komma fyra
halfnakna hinduer i half språngmarsch med en börda på
axlarne, som liknar en stor likkista, men det är blott en
palankin och innehåller en passagerare, som i halft liggande
ställning makligt röker sin cigarr och på detta sätt tar sin
promenad för tio cents milen.

Se där! På ett gifvet tecken stanna hundratals män
och uppställa sig ordningsfullt i långa rader med ansigtet
åt vester, solen går just nu ned där bakom horizonten, och
desse män, som äro muhammedaner, böja sig tre gånger
ned till marken med ansigtet riktadt mot Mekka och
framsäga sin aftonbön.

Vi vända nu om och stanna vid porten till Eden, där
redan ett stort antal ekipager äro före oss, så att vi måste
afvakta vår tur för att köra fram och stiga utaf.
Trädgården är nu upplyst med tusentals gaslågor och elektriska
ljus; män, qvinnor och barn promenera under lifligt
samspråk i regelbunden ordning upp och ned på den mjuka
gräsmattan, regementsmusiken spelar välkända melodier;
kineser, parser, judar, hinduer och araber i de mest brokiga
drägter blandas om hvarandra och med europeerna. Där
finnes tillräckligt med sittplatser för dem som vilja hvila,
men tiden är nu inne för motion till fots, och man går
fram och åter i leder af tio till tolf mans bredd, tills
musiken slutar för aftonen med de välkända tonerna af "God
save the queen". Under den allmänna brådska och
villervalla som nu uppstår uppsöka vi vårt åkdon, som håller på
ett öfverenskommet ställe, och återvända till korsvägen,
hvarifrån alla Maidans vägar så väl som gatorna i staden synas
skimrande i gaslågor,  så långt ögat kan nå.                  !

Efter hemkomsten är det just lagom tid att kläda sig
för middagen, som vanligtvis börjar kl. åtta och varar två
eller   tre   timmar.    I   fashionabelt   lif,   sällskapsnöjen   samt
användande af fina drägter m. m. öfverträffar Kalkutta alla
andra platser i världen.

Som min fullmakt ännu icke hade anländt från London,
måste vice konungen utfärda ett särskildt erkännande af
mig som amerikansk konsul, hvarefter min officiella
presentering omedelbart egde rum.

Markisen Ripon var vice konung under mitt vistande
i Indien. Vid presentationen hade vi ett längre samtal och
jag lärde från den stunden att beundra honom. Från hvad
som finnes antecknadt i min dagbok för den dagen vill jag
anföra följande: "Lord Ripon är en manlig, enkel man,
hvars karaktär, hufvud och hjärta skulle hafva gjort honom
till en stor man, äfven om han varit född i ringhet och
obemärkthet, men nu är han en af de förnämste och en af
de rikaste af de engelske ädlingarne. Han yttrade bland
annat till mig: "Jag tycker mycket om Amerika och dess
folk. Jag var där i ett uppdrag, som åsyftade att göra
Amerika och England till bättre vänner, och allt sådant är
väl värdt människors ansträngningar". Han syftade härvid
på Alabamatraktaten, vid hvars uppgörande han såsom earl
de Gray var en af de befullmäktigade.

"Med amerikanska och engelska begrepp om frihet vore
det svårt att förstå huru Indien borde styras. "Jag skulle
inrätta skolor för infödingarne", sade han, "äfven om jag
trodde att det vore farligt för Englands makt, emedan det
vore <i>rätt</i> att göra det, men jag tror icke att det är farligt.
Indien har alltid haft några få mycket dugliga och väl
uppfostrade män, under det millionerna hafva lefvat i
okunnighet och vidskepelse, och ett sådant tillstånd är farligare
för England än om alla erhållit en god uppfostran. Min
och som jag tror äfven Englands enda afsigt med Indien
är   att  gagna det.    Våra skolor och järnvägar hålla på att

utrota okunnigheten och undergräfva snabbt kastväsendet.
Gent emot infödingarne betraktade som fiender måste vi
sätta på oss en stolt min och icke frukta någon fara, utan
städse vara redo".

Jag blef sedermera förtroligt bekant med denne i
ordets bästa mening ädle man och ansåg det för en ära och
lycka att af honom bli räknad som en af de få vänner i
Indien, hvilka stodo på hans sida, då den mäktiga
anglo-indiska byråkration tog parti mot honom till följd af hans
ansträngningar att höja infödingarne i socialt och politiskt
hänseende. Olyckligtvis har Indien icke haft många sådana
regenter som Lord Ripon, utan de fleste af dem i förening
med hela embetsmannaklassen hafva styrt Indien icke i
landets utan i sitt eget intresse.

Våra brittiske vänner förtjäna utan fråga erkännande
för den djärfhet de ådagalade, då de med en handfull
soldater eröfrade detta stora land med dess oräkneliga
invånare. Men man måste därvid komma ihåg att det är en
omständighet, som gjorde det möjligt för dem att utföra
detta dåd, och som ännu alltjämnt gör det möjligt för dem
att bibehålla väldet öfver Indien, nämligen de inre tvisterna,
afundsjukan och den religiösa ofördragsamheten bland de
infödde sinsemellan. Om de vore eniga, kunde de rensa
landet från utlänningarne på en månad. Men hvarför skulle
de göra det? Landet är nu under en bättre styrelse än
någonsin förut och det gör snabba framsteg i lycka och
välstånd. Men likväl gror där på djupet en dold ehuru
stark känsla af ovilja mot England, och den tid måste
komma, då en fruktansvärd strid skall utkämpas i Indien.
Måhända vill Ryssland då hafva sin hand med i kampens
afgörande. Det kommer att bli ett blodigt, vildt krig och
förorsaka Storbritannien allvarsamma  bekymmer.     Jag sade
att Indien nu är under en bättre styrelse än förut, men
detta vill icke säga mycket, ty det borde styras ännu vida
bättre och mera i de inföddas intresse.

Indien har ett embetsmannasystem, som skrifver sin
egen dödsdom, ty embetsmannaklassen där är mera
pockande, stolt och själfständig än en bördsaristokrati. De
regera landet med järnhand och betrakta det helt enkelt
som ett fält för insamlande af oerhörda löneinkomster, och
efter tjugofem års tjänstgöring återvända de till England
med en stor indisk pension. På de lägre folkklasserna se
engelsmännen ned med djupt förakt, under det de genom
gunstbevisningar af alla slag söka ställa sig in hos de högre,
och ingen betyder något i Indien, så vida han icke är en
embetsmän vare sig civil eller i armén, till följd hvaraf
alla de bästa förmågorna stanna inom embetsmannaståndets
trånga rutinmässiga gränser, under det intet utrymme
lemnas för en industriel verksamhet, så vida det icke
öfverensstämmer med regeringens politiska intressen, som vanligen
inskränka sig till byggande af järnvägar och kanaler.
England behöfver Indien som afsättningsort för sina varor, och
därföre göres ingenting för att därstädes uppmuntra
manufakturerna, utan snarare motverkas de. Oaktadt den
billigaste arbetskraft och de skickligaste arbetare i världen, äro
de infödda i Indien nödsakade att köpa till och med de
bomullskläder de begagna från England, ehurm de själfva
odla bomullen. Engelska regeringen är därföre mycket
angelägen om att icke upprätta skyddstullar i Indien.

*
</chapter>
<chapter name="Sjuttonde kapitlet: En indisk fest — Fursten af Burdwan — Indisk lyx — En indisk furstes rikedomar och romantiska lefnadsöden — Fattigdom och rikedom">

<img></img>

<h2>Sjuttonde kapitlet.</h2>

<sp>Innehåll</sp>: En indisk fest. — Fursten af Burdwan. — Indisk lyx. —
En indisk furstes rikedomar och romantiska lefnadsöden. — Fattigdom
och rikedom.
<img></img>
<img l></img>

Jag vill nu inbjuda läsaren att göra mig sällskap till en
stad kallad Burdwan, 70 mil norr om Kalkutta, för att
bevista en indisk fest, till hvilken jag b]ef inbjuden kort
efter ankomsten till Kalkutta.

Burdwan är namnet på ett gammalt furstendöme, hvars
hufvudstad är staden Burdwan, belägen vid den stora
indiska järnvägen. Furstendömet Burdwan lyder numera
under engelska regeringen men har ännu sin maharajah
eller furste, hvilken af den engelska regeringen tillerkännes
vissa rättigheter öfver folk och egendom i sitt furstendöme.
Den vid min vistelse i Indien regerande fursten var en ung
man af omkring 22 års ålder med god europeisk bildning;
han talade god engelska och hade till stor del antagit
europeiska seder och lefnadssätt. Hans namn var Aftab Chand
Muhtab Bahadur. I början af december 1881 blef han af
den engelske guvernören öfver Bengalen, Sir Ashley Eden,
installerad som maharajah af Burdwan och trädde med det
samma i besittning af sina ärfda rättigheter, och med
anledning af denna högtidlighet firades en stor fest i palatsen
i Burdwan och i staden.

Festen, som började måndagen den femte och slutade
lördagen den tionde december, var anordnad efter ett väl
Valdt program för hvarje dag. Ungefär femtio engelska
civila och militära tjänstemän med familjer voro inbjudna
som gäster i palatset. Några af dem bebodde rum, andra
stora tält, som voro uppsatta i militärisk ordning i
palatsträdgården; dessutom voro 300 indiska gäster inlogerade i
privata hus i staden. Jag var den ende utländske
representanten bland gästerna och blef anvisad en nätt paviljong,
till hälften byggd öfver en liten artificiel sjö i trädgården,
samt andra hedersrummet vid alla ceremonierna, en ära för
hvilken jag naturligtvis hade att tacka den republik jag
representerade.

Palatset bestod af flera stora byggnader, två à tre
våningar höga, samt några smärre paviljonger, allt i italiensk
stil och beläget inom en stor park eller trädgård med en
areal af circa 40 acres och omgifvet af en stenmur, tolf
fot hög, med tvänne portar infattade i vackra pelarhvalf.
Den största byggnaden innehöll furstens privata boningsrum,
tvänne stora salonger, tvänne matsalar, balrum, biljardrum,
bibliotek samt flere tafvelgallerier och ett stort Vapenrum,
allt inredt och möbleradt med den största lyx. Alla golf
och trappor äro af italiensk marmor, väggarne i de stora
salongerna prydas af ofantliga speglar, infattade i gyllene
ramar med inläggningar af smaragder, rubiner och andra
ädelstenar. Skulpturarbeten i marmor från Italien, i porfyr
och alabaster från Egypten samt porslinsvaser från Kina
och andra dyrbarheter pryda korridorer och nischer i salarne
i denna hufvudbyggnad.
En annan stor byggnad bebos af qvinnorna, bland
hvilka furstens moder eller rättare fostermoder är
herrskarinna, men de såväl som det inre af deras palats förblefvo
hela tiden dolda för gästernas blickar. Eleganta åkdon med
kuskar, betjänter och förridare i rikt österländskt livré,
äfvenså ridhästar med schabrak, sadlar och betsel lysande
af guld- och silfvergarneringar stodo dag och natt färdiga
till gästernas disposition, och hvarje gäst erhöll vid
ankomsten en liten blankettbok med femtio blad, på hvilka han
blott behöfde skrifva sitt namn samt den vara han
åstundade till förfriskning, och hundratals tjänare i snöhvita
drägter stodo färdiga att genast förskaffa honom det såväl
inom palatsgården som ute vid kappridningsfälten eller vid
sommarvillorna.

<img><b>Högre läroverk i Indien.</b></img>

Festligheter och nöjen voro så arrangerade att hvarje
gäst hade fullkomlig frihet och tillräcklig tid att följa sin
egen smak. Som ett exempel kan anföras följande.
Onsdagen den 7 december kl. <sup><small>1</small></sup>/<sub><small>2</small></sub> 8 var inspektering af ett högre
läroverk och utdelning af premier bland eleverna af
guvernören öfver Bengalen. Kl. 10 intogs frukost i stora
matsalen och kl. 12 egde installering af den unge fursten rum,
kl. 2 intogs "luncheon",
kl. 3 börjades
kapplöpningarne på fälten,
kl. <sup><small>1</small></sup>/<sub><small>2</small></sub> 7 illuminering
och fyrverkeri, kl. 8
stor middag, kl. 10
bal i palatset för
européerna och "nautch" —
dans och musik i en
tältpaviljong i
trädgården af indiska
danserskor och sångerskor.

<img><b>Indisk danserska.</b></img>

Den ena dagen
öppnades och invigdes
en kanal, 20 mil lång
och afsedd att förse
många byar och åkrar
med friskt och ymnigt
vatten, allt den unge
furstens verk. Alla
gator och vägar i och
omkring Burdwan voro
i utmärkt skick, breda och makadamiserade med krossad
tegel. Från järnvägsstationen till palatset och två mil
därifrån till tvänne sommarvillor samt vid de förnämsta gatorna
i staden, likaså vid alla gångar och vägar inom palatsgården
voro å båda sidor uppresta bambupålar, fyrtio fot höga  och
på fyrtio fots afstånd från hvarandra. Dessa pålar voro
alla lindade i rödt och hvitt glaseradt papper och alla hade
en flagga i toppen. Emellan pålarne voro fästa linor i
vågform och på dessa hängde på sex tums afstånd från
hvarandra kulörta glaslampor, som alla tändes kl. 6 på
aftonen. Det berättades mig att antalet sådana lampor
uppgick till öfver 40,000 och att 500 personer voro sysselsatta
med att fylla, tända och passa dem. Dessutom lyste från
ett af palatstornen ett stort elektriskt ljus från kl. 9 till
kl. 12 hvarje natt, och på onsdagsaftonen afbrändes
omkring en gräfd sjö, en mil från palatset, ett fyrverkeri, som
kostat omkring 75,000 kronor. Effekten af denna belysning
på människor, djur och den tropiska grönskan var sådan,
att det var svårt för nordbon att fatta att han verkligen
befann sig på "terra firma" och icke i féernas sagovärld.

Verkligheten är så underbar i Indien, att jag knappast
vågat med ens berätta hvad som här följer utan velat så
småningom föra läsaren med och bereda honom på det ännu
mera sagolika men dock fullkomligt verkliga. Denne unge
furste, hvars gäst jag var och med hvilken jag samtalade
mycket, är ett fattigt hittebarn, som adopterats af den gamle
fursten, hvilken dog barnlös, och han blef med engelska
regeringens samtycke gjord till hans ende arfvinge. Hans
förmögenhet i landegendom ensamt var så enormt stor, att
han årligen betalade till engelska regeringen 450,000 pund
sterling eller omkring åtta millioner kronor blott i skatt på
inkomsten af sina länderier. Hur stor hans hela inkomst
är lär ingen veta. Inom palatsinhägnaden, som natt och
dag bevakades af ett starkt lifgarde, funnos underjordiska,
djupa hvalf med dolda ingångar, hvaruti förvarades guld
och ädelstenar, hvars oerhörda värde bäst kan fattas, då man
vet   att   under loppet af 300 år hade familjen haft för sed
att hvarje år öka dessa dolda skatter med allra minst tre
lacs rupier eller omkring 560,000 kronor. Men märk
väl att under samma tid hafva millioner på millioner af
befolkningen i furstendömet Burdwan dött af svält, och
äfven för närvarande tror jag mig med visshet kunna säga
att nio tiondedelar af det folk, som odlar och bebor
maharajah'ns egendomar och betaler honom arrende, äro så fattiga,
att de knappast skulle kunna lifnära sig en månad, i fall
årsgrödan sloge fel på grund af torka eller öfversvämningar.

Att beskrifva hela festen vore dock en omöjlighet,
emedan därtill skulle erfordras en hel bok för sig, och jag
vill därför välja själfva installeringsceremonin, hvilken också
var den förnämsta af alla festligheterna.

Den försiggick i en liten mangoskog, en mil från
palatset. En vacker landsväg, prydd med uppresta fanor
och äreportar, klädda med blommor, förde till platsen. Ett
hundra alnar från vägen var upprest en tältpaviljong,
omkring 60 fot lång och 40 fot bred. Tältet uppehölls af 40
pelare, omlindade med silfverglaseradt papper, och själfva
tältduken bestod af tjockt linnetyg, väfdt i fyrkantiga rutor
af alla färger, hvarje ruta ungefär tre fot i fyrkant. Tältets
sidor voro öppna och mellan hvarje ytterpelare stod en
indisk soldat, klädd i skor, gråa strumpor, svarta kortbyxor
och röd vapenrock, hvaraf hälften var betäckt med guld-
och silfverbroderier; på hufvudet bars en turban i röd färg
men till största delen betäckt med guldprydnader. Dessa
soldater voro resliga, mörka gestalter, beväpnade med
krokiga sablar och långa lansar, de stodo där orörliga som
bildstoder, och endast de glittrande ögonens rörelser
tillkännagåfvo att de voro lefvande människor. I den öfre
ändan af tältet var en upphöjd platform med en förgylld
stol för guvernören och, bakom den, stolar för de europeiska
damerna. Från platformen till ingången vid motsatta ändan
var en gång, tio fot bred, och på hvarje sida om gången
fyra rader stolar för gästerna, alla placerade efter nummer
enligt sin rang. Gången genom tältet och ända ut till
landsvägen var betäckt med dyrbara persiska mattor, och
kammartjänare i lysande livréer förde gästerna ifrån
vagnarne till de dem anvisade platserna i tältet. De
europeiske tjänstemännen hade plats på första raden till höger
och de indiska prinsarne och adelsmännen på första raden
till vänster med den unge maharajah'n närmast platformen.
De öfriga stolarne voro upptagne af indiske och
muhammedanske possessionater (zemindar), tjänstemän, lärde, (panditer)
och andre dignitärer. Man såg här de mest lysande drägter
af purpur, siden och sammet, i alla möjliga färger och
fasoner, alla rikt prydda med guld- och silfvergarneringar
och broderier, halsband och ringar med infattade diamanter.
Alla infödingarne sutto iklädda sina hufvudbonader, af hvilka
de flesta voro låga turbaner af kulört eller hvitt siden,
prydda med guld, perlor och ädelstenar.

Endast fursten af Burdwan och den unge fursten af
Kutch Behar voro beväpnade, och dessa endast med
damask-zimetarer. Fursten af Burdwan var klädd i en purpurröd
sidendrägt med röda sidenskor och en hög mössa i form af
en krona. Bröst, hals, hufvudbonad och händer glänste af
diamanter och rubiner. Öfver denna drägt bar han en
mantel af mörkgult tyg, som var konstfullt väfdt och lär
hafva kostat omkring 37,000 kronor.

De fleste af de infödda ädlingarne hade en ståtlig,
militärisk hållning och voro både vackra och intelligenta,
några voro mycket mörka, men flertalet hade ungefär samma
hudfärg som Europas spanjorer; alla hade  kolsvart hår och
svarta, blixtrande ögon, blott en enda hade mörkrödt hår
och skägg.

När alla hade intagit sina platser, anlände guvernören,
åtföljd af tvänne adjutanter och några civila tjänstemän.
En hedersvakt af 100 man "sepoyer" var uppställd framför
tältet och helsade guvernören med att skyldra gevär, under
det regementsmusiken spelade en engelsk nationalmelodi.
Åtta jättestora elefanter voro uppställda i en rad mellan
landsvägen och tältet; de voro alla betäckta med dyrbara
schabrak, tungt broderade med guld och silfver, och buro
på sina ryggar små paviljonger, i hvilka rikt utstyrda
förare makligt promenerade några steg fram och åter.

Vid tältdörren mottogs guvernören af åtta konstrikt
utstyrda drabanter, hvilka buro prestafver, silfverhorn, lansar
och parfymer. Desse gingo före honom genom tältet till
platformen och ställde sig sedan i en halfcirkel bakom
adjutanterna.

Själfva installeringsakten tog nu sin början och utfördes
sålunda att maharajan framträdde för guvernören och
mottog från hans hand en pergamentsrulle, som innehöll
fullmakt från kejsarinnan och som först högtidligt upplästes,
hvarpå guvernören hängde en kedja af diamanter och
rubiner omkring furstens hals och höll till honom ett kort
gratulationstal. Nu framträdde furstens finansminister med
en stor silfverskål fylld med indiska guldmynt och räckte den
åt guvernören såsom tecken till skattskyldighet under
Englands regering. Fursten återtog därpå sin plats, och tvänne
kammartjänare inburo på stora silfverfat guldkärl, hvilka
innehöllo parfymer (attar of roses), och tvänne andra
liknande fat innehållande kryddor, invikna i små gröna
palmblad, hvaraf alla de indiske festdeltagarne erhöllo ett, efter
att först hafva blifvit bestänkta med parfym ur guldkärlen.
Därpå uppstämde musiken en marsch, nnder hvilken hela
skaran återvände till vagnarne vid landsvägen och körde
eller redo till palatset.

En af vagnarne i processionen var lastad med små
silfvermynt, som kastades ut till de tusentals fattiga och
tiggare, hvilka på båda sidor omgåfvo vägen. Likaså
utdelades på aftonen proviant och kläder till 15000 fattige,
som infunnit sig från alla delar af Burdwan men ej tillätos
inkomma i staden. Detta är en sida af lifvet i Indien, och
om läsaren har tålamod att följa mig, skall jag nu bli i
tillfälle att framvisa andra.

*
</chapter>
<chapter name="Adertonde kapitlet: Allahabad — Heliga ställen — Kumbh Mela — Pilgrimsfärder — Bad i Ganges — Fakirer och botgörare — Heliga ceremonier — Andligt tiggeri">

<img></img>

<h2>Adertonde kapitlet.</h2>

<sp>Innehåll</sp>: Allahabad. — Heliga ställen. — Kumbh Mela. —
Pilgrimsfärder. — Bad i Ganges. — Fakirer och botgörare. — Heliga ceremonier.
— Andligt tiggeri.
<img></img>
<img l></img>

Allahabad betyder Guds bostad och platsen anses af
hinduerna såsom en af de heligaste i Indien. Det är en
stad med 150,000 invånare samt har en stark fästning med
en engelsk garnison. Staden utgör regeringssäte för de
nordvestra provinserna och är belägen på spetsen af en
landtunga emellan floderna Jumna och Granges vid den stora
ostindiska järnvägen 565 mil från Kalkutta och på ungefär
samma afstånd från Arabiska viken.

I ett tropiskt klimat, där sällan något regn faller under
nio månader af året, är det helt naturligt att befolkningen
betraktar strömmar och floder såsom sina störste välgörare,
och med söderns lifliga fantasi har denna känsla i vissa fall
utvecklats till religiös dyrkan och afguderi. Sålunda har
den stora Gangesfloden, som genomskär hela Indien, från
urminnes tider ansetts helig, likaså alla ställen där tvänne
floder mötas. Vid Allahabad sammanstöter Jumna med den
heliga Ganges, så att där tvänne af de vilkor äro uppfyllda,
som erfordras för att göra platsen till ett heligt ställe, och det
Var lätt för brahminerna eller hinduernas prester att i
fantasien anskaffa det tredje, som säges bestå af en osynlig
nådeflod från höjden, som oupphörligt nedströmmar i den punkt,
där Jumna och Ganges mötas, och blandas med deras vatten.
Det säges att i synnerhet under månaden "Magh", från
midten af januari till midten af februari, är denna osynliga
flod ymnig och ren, men allramest är detta förhållandet
under astronomiska cykeln "Yuga", som inträffar hvart tolfte
år under månaden "Magh" och kallas "Kumbh". Året 1882
var ett sådant och därför af stor betydelse för hinduerna.

Att bada i Ganges medför alltid en andlig rening och
att bada där de tre strömmarne mötas eller vid Allahabad
under månaden "Magh" är en utomordentligt helig handling,
och hvarje god hindu söker om möjligt att en gång i sitt
lif få bada på detta ställe —, men att bada där under
"Kumbh Mela", eller tolfte årssamlingen, är den heligaste
handling en hindu kan utföra, och ett sådant bad säges
aftvå de gröfsta synder både egna och de närmaste anhörigas,
vare sig lefvande eller döde.

Af Indiens talrika befolkning tillhöra 190 millioner
den bekännelse, som tror och lär det ofvan anförda. Som
dessa äro ett mycket religiöst folk på sitt sätt och bekänna
sin tro medelst sitt lefverne, är det icke underligt att
Allahabad under fyra veckor besökts af nära två millioner
pilgrimer, som endast kommit för att bada i den dyrkade
floden.

Så väl af nyfikenhet som för att genom personlig
iakttagelse inhemta tillförlitlig kännedom om ämnet begaf jag
mig till ofvan nämnda trakter på en liten pilgrimsfärd.

Jag sade att nära två millioner människor besökte
Allahabad   vid   den "Kumbh  Mela" som jag bevistade.    De

kommo från alla delar af Indien, män och qvinnor, unga
och gamla, men mest gamla, af alla samhällsklasser från
tiggaren till prinsen, af alla kaster från den föraktade kulin
till den öfvermodige brahminen. De kommo med packade
järnvägståg, på elefanter, kameler, hästar, åsnor och oxkärror
samt i båtar utefter floderna, men mest till fots öfver vägar
och stigar, öfver åkrar och ängar, och de lefvande buro
stoftet eller askan af sina döda anhörigas förbrända lik för

<img><b>Indiskt ekipage.</b></img>

att strö det i Ganges. Många hade vandrat långa distanser
och varit på vägen i flere månader. Åldringar, som ej
väntade att återvända till sina hem utan hoppades finna en
graf i det heliga vattnet och hade tagit afsked af allt, som
fäste dem vid lifvet, krymplingar och sjuka, som hoppades
att finna bot vid Ganges stränder, samlades i massor vid
den heliga platsen. Fanatiska botgörare kommo krypande
på händer och fötter, några "helige" fakirer hade mätt vägen
med sin kroppslängd för tjogtals mil. Den botgörande
fakiren, som på detta sätt färdas till badet, lägger sig
utsträckt på marken med hufvudet mot målet för sin resa,
gör ett märke i jorden framför hufvudet, kryper sedan sin
egen kropps längd och lägger sig åter med fötterna, där
hufvudet förut låg, ett nytt märke, en ny flyttning framåt
o. s. v. en kroppslängd i sänder, tills han hinner målet.
Under färden samlas omkring botgöraren en stor folkskara,
som följer honom och förser honom med lifsförnödenheter
samt betraktar honom som ett helgon. Det gifves exempel
på män, som på detta sätt tillryggalagt en sträcka af öfver
500 mil.

Hvarje dag och stund anlände nya skaror, tills
flodstränder, fält och vägar vimlade af otaliga människomassor
— en brokig, förunderlig samling. Tusentals brahminer
erbjödo sin tjänst för att leda och välsigna pilgrimerna,
dock alltid mot kontant erkänsla. Tusentals krämare sålde
mot hög betalning små afgudabilder, blomsterkransar,
radband, smörjelseolja m. fl. heliga saker; tusentals
marketentare sålde ris, frukt, tunnt bröd och andra lifsförnödenheter,
och tusentals barberare klippte håret och rakade tinningarne
på de ankomne. Där, i skuggan af några mangoträd har
en indisk furste lägrat sig med sina elefanter, hästar,
soldater och tjänare — en svit af ett par hundra personer—,
där i den skugglösa dalen är ett fakirläger, hvarest öfver
tusen af desse botgörare samlat sig. Många äro alldeles
nakna, andra skylda af ett par alnar smutsigt bomullstyg,
de fleste öfversållade med aska eller lera, med ansigtet
måladt i grå, röd eller gul färg och håret upplagdt i form
af chignon och sammanklibbadt med lera. Men ehuru de
själfve förete en bild af armod och elände, hafva de i lägret
en stor hjord dyrbara elefanter, rikt utstyrda med schabrak
af silfver och guld samt andra dyrbarheter, hvilket visar
att deras tiggeri ej varit förgäfves. Där, på flodstranden
är högqvarteret för pilgrimerna från en af de södra
provinserna, där åter för dem, som kommit från norr eller öster.
Öfverallt höras ljud af köpslående ock prutande, af
helsningar och hänryckning, af skratt och förvåning samt af
sjukas och lidandes jämmer och skri — i sanning ett
verkligt pandemonium.

<img><b>Fakirer.</b></img>

Februarisolen var redan brännande i den låga,
skugglösa dalen, i det värmen steg till 80 grader (Fahr.),
nattkylan var däremot ovanligt stark för Indiens klimat, och
de fleste pilgrimerna voro fattiga och illa utrustade med
proviant och kläder, till följd hvaraf svåra sjukdomar började
härja bland de svaga och uttröttade, den fruktade koleran
skördade dagligen talrika offer, många dogo af svaghet och
vanskötsel, andra åter omkommo genom våda i trängseln
på landet och i vattnet, ty ingen var särdeles nogräknad
om människolif, emedan det ansågs för en särdeles lycka
att få dö på detta ställe. Längs utmed flodstranden synas
hundratals eldar, i hvilka de dödas qvarlefvor förvandlas
till aska, som af de tjänstgörande brahminerna utströs på
floden under tillgifna anhörigas fromma hänryckning.

Hinduerna äro ett särdeles fredligt och laglydigt folk
och underkasta sig gerna ordning och disciplin. Sålunda
föras vissa afdelningar på bestämd tid till bestämda platser
för att nedstiga i vattnet, och detta är högst nödvändigt,
ty i annat fall skulle de starka nedtrampa och krossa de
svaga.

Den första ceremonien består i att låta raka hufvudet
eller åtminstone utkanterna af hårväxten. Det afrakade
håret bör offras åt floden, men största delen smugglas af
barberaren undan och — säljes till Europa.

Från barberaren öfvergår pilgrimen i brahminens vård
och föres af denne i floden under följande ceremonier.
Brahminen upprepar på sanskrit en formel, som kallas "Sankalpa"
och innebär: "att pilgrimen N. N. på dagen X af månaden
Y och året Z tager sitt bad i det heliga vattnet i akt och
mening att aftvå alla sina synder och svagheter", hvarpå
pilgrimen doppar sig under vattnet en eller flere gånger,
sköljer sedan munnen med en handfull vatten och återvänder
efter några minuter till stranden, där han genast omringas
af krämare, som utbjuda blommor, mjölk och magra kor
eller getter mot mycket höga priser. Han köper alltid
blommorna och mjölken och offrar dem åt floden, och om
kassan räcker till, köper han en ko eller get och offrar åt
brahminen, men saknar han tillgångar, så måste den senare
nöja sig med de slantar han kan umbära. Dock hafva de
fleste medfört nog till ett vackert offer åt brahminen,
emedan de anse pligten mot denne lika vigtig som pligten mot
flodguden.

Därpå följer "shiadda"-ceremonien, som utgör ett offer
af bakelser och sötsaker åt deras aflidna anhörigas andar,
hvarpå festmåltid anrättas åt brahminerna, sedan aflägges
ett besök vid åtskilliga heliga ställen i närheten med
åtföljande offer och till sist föräras en skänk, som kallas
"Vidagi", åt den brahmin, som vid badorten haft vård om
gifvarens andliga väl.

Och nu är ändamålet med den långa, svåra resan
uppfyldt, pilgrimsfärden, "tisthayatra", är lyckligt Utförd och
den renade står färdig att börja ett nytt syndaregister.
Han har blifvit prejad och plundrad till den yttersta skärfven,
och i fall han lyckas åter uppnå sitt aflägsna hem, så
betraktas han af grannar och vänner som en lycklig varelse
och hans egen själ är uppfylld af hopp om såväl detta som
det tillkommande lifvets lycksalighet.

Men de som skördat den pekuniära fördelen, det är
brahminerna och fakirerna, de förre genom offer, de senare
genom tiggeri. De hafva fyllt sina penningskrin och samlat
stora boskapshjordar och kunna nu lefva friskt och gladt,
tills tiden nalkas för nästa "Mela", då de åter likasom
hundratals gånger förut tvifvelsutan skola underblåsa den
aftynande entusiasmen genom att utsända emissarier öfver
hela Indien med uppgift att öfvertyga det lättrogna folket,
att Ganges är i stor fara att förlora sin saliggörande kraft,
och att därföre så många som möjligt böra infinna sig nästa
gång, emedan det torde blifva det allra sista tillfället, som
kommer att erbjudas.

*
</chapter>
<chapter name="Nittonde kapitlet: Benares — En helig stad — Dess ålder och betydelse — Afgudadyrkan och tempel — Shivas tempel — Durga Kund — Heliga apor och andra djur — Man Modir — En andlig cirkus">

<img></img>

<h2>Nittonde kapitlet.</h2>

<sp>Innehåll</sp>: Benares. — En helig stad. — Dess ålder och betydelse. —
Afgudadyrkan och tempel. — Shivas tempel. — Durga Kund. — Heliga
apor och andra djur. — Man Modir. — En andlig cirkus.
<img></img>
<img l></img>

På återresan från Allahabad besökte jag Benares, Indiens
heliga stad och medelpunkten för hinduismen eller
brahmanismen, dess religion, konst och literatur. Den är belägen
på en höjd vid Ganges östra strand 476 mil från Kalkutta.
Benares är för hinduismen hvad Jerusalem var för
judendomen, Rom för medeltidens kristendom och hvad Mekka
är för muhammedanismen, och dit vallfärda årligen många
tusen pilgrimer och botgörare. Indiens lärde eller så kallade
panditer hafva där sina akademier och sammankomster, och
dess furstar och prinsar ega där dyrbara palats, i hvilka de
vanligen vistas några veckor hvarje år.

Hela staden är för öfrigt hängifven åt offerprester och
afguderi i alla dess vidriga former. Där äro 1,400
afgudatempel och nära 300 moskéer förutom många hundra heliga
skrin, grafvar, brunnar, träd och andra föremål för
hinduernas dyrkan. Benares är en mycket gammal stad, som
redan var stor och ryktbar, när Babylon och Ninive täflade
om storhet, när Tyrus utsände sina kolonier, när Athen var
i sina barnaår, innan Rom fanns till och långt innan
Nebukadnezar hade bortfört judarne i fångenskap.

Vi äro vane att betrakta tusenåriga ruiner med
vördnadsfullt intresse, hvarföre det ej är underligt att jag vid
första åsynen af Benares kände mig hänförd af platsens
historiska minnen. Jag tyckte mig nästan förflyttad till en
långt aflägsen tidsperiod och hade svårt att föreställa mig,
det jag gick på samma gator, gränder och torg, där
Babyloniens krigshärolder och Alexander den stores
fredsambassadörer mottogos af samma folk, som, med bibehållande af
samma kultur och lefnadsvanor som då, ännu bebo den
fornåldriga staden.

<img><b>Vy af Benares med likbränning vid Ganges.</b></img>

Solen kastade sina sista strålar öfver den minnesvärda
staden, då jag första gången hade nöjet att skåda den. På
ett afstånd af två mil syntes palats och tempel med sina
domer, kupoler och minareter sammangyttrade i en brokig
massa, och högst på kullen tronade kejsar Arungzebes
ryktbara moské med tvänne minareter, hvilkas spetsar resa sig
till en höjd af 250 fot öfver den förbiflytande Ganges. Det
var en vacker österländsk tafla, vackrare än jag någonsin
förut sett.

Följande morgon vid soluppgången begaf jag mig med
en muhammedansk dragoman eller tolk i en roddbåt ned
åt floden, och under loppet af en timma rodde vi förbi
enligt tolkens uppgift öfver tjugo tusen badande hinduer.
På ett afstånd af två mil från hvarandra äro så kallade
"ghats" uppförda d. v. s. breda trappgångar ned till floden,
af hvilka några äro 80 fot höga. På korta afstånd af sex
till tjugo fot från hvarandra sitta nedhukade brahminer
under stora solskärmar af palmblad i form af en paraply.
Desse brahminer hafva en viss ärftlig eganderätt till den
lilla plats, hvarest de uppspännt sin solskärm nere vid
vattenbrynet, och uttaga en offerpenning af hvarje badgäst. Män
och qvinnor bada bredvid hvarandra, hvarvid alla gå i
vattnet med sina tunna bomullskläder och allt går ordentligt
till väga. Efter badet offras blommor åt floden samt olja
och frukt åt brahminen.

Ungefär halfvägs ned till stranden är vid flodbädden
en öppen plats för likbränning, i närheten hvaraf lågo
tjogtals båtar och pråmar lastade med finklufven ved, som såldes
för likbålen. Vi stannade där endast några minuter och
sågo trenne lik nedbäras på bårar. De voro öfvertäckta
med hvitt tyg, som öfver bröstet var beströdt med röd färg.
Först doppades liket i floden, hvarefter det lades på sitt
särskilda bål och veden antändes af den dödes närmaste
anhörige. Efter förbränningen ströddes askan i floden, hvilken
ceremoni utfördes af brahminen naturligtvis mot kontant
erkänsla.

Vi begåfvo oss därefter i land uppför de höga trapporna
och besökte flere tempel och andra märkvärdigheter, hvaraf
jag vill i korthet beskrifva några.

<img><b>Indiskt tempel.</b></img>

Hindutemplen äro icke stora såsom våra kyrkor utan
vanligen endast 15 till 40 fot i fyrkant, men ofta uppförda
i en vacker byggnadsstil. De hafva inga sittplatser eller
predikstolar och ceremonierna bestå endast af offer, böner
och tecken. Folk kommer och går oupphörligt och där
råder ingen stillhet eller andakt utan sus och buller.
Brahminerna glida omkring öfverallt och se noga till att ingen
får gå ut, förrän han eller hon skilt sig vid så mycket löst
mynt som möjligt, och man hör ofta högt prutande och
gräl mellan brahminen och den tempelbesökande om den
summa, som skall betalas för den förres välsignelse.

Vi begåfvo oss uppåt en smal endast åtta fot bred
gata, belagd med stora flata stenar. Hela gatan var till
trängsel fylld med människor, som i oändliga rader gingo
in eller kommo ut från de å båda sidor belägna templen.
Till en del af dessa ledde en trappgång några steg nedåt,
till andra uppåt. I flere hörn och nischer, som bildats af
templens ytterväggar, sutto krämare, som sålde smycken,
blommor, frukt, kokt ris, "popcorn" (rostad majs), bakelser
och sötsaker samt små afgudabilder af sten, porslin eller
metall.

Vi inträdde i det så kallade gyllene templet, helgadt
åt Bishashar eller Shiva, som är Benares förnämsta gud.
Byggnaden är likt de flesta andra uppförd af tegel, utanpå
hvilket är en kalkrappning i grå färg. Den har trenne
domer, som äro öfvertäckta med färgad metall, och det
inre är deladt i tre rum, i hvart och ett af hvilka finnes
ett stenbeläte, som föreställer skapelseprincipen. De
tillbedjande kasta ris och blommor på bilderna och tjänstgörande
brahminer ösa ständigt Ganges vatten öfver dem. Inom en
särskild inhägnad är en helig brunn kallad "Gyan-Bapi"
eller kunskapens brunn, i hvilken risen och blommorna från
bilderna nedsköljas af det ständigt rinnande vattnet,
hvarigenom uppkom mer en förruttnande massa med en olidlig
stank, som förpestar hela templet och dess omgifning, 

alldenstund dessa offergåfvor ej få bortföras utan lemnas att
förruttna i brunnen. Omkring brunnen är en kolonnad af
40 små vackra pelare, bakom hvilka på östra sidan står ett
sju fot högt stenbeläte af en tjur, helgadt åt guden Mahadeva.
Ett annat tempel är indeladt i stallrum och innehåller
välgödda heliga djur såsom oxar, kor, getter och fåglar,
hvilka alla äro föremål
för de trognas dyrkan.
Detta tempel hölls mera
renligt än det förut
omtalade, men djurens
bölande och trängseln af de
tillbedjande gjorde
vistelsen bland detta slags
gudar alldeles odräglig.

<img><b>Döende brahmin.</b></img>

Ett af de vackraste
templen i Benares kallas
"Durga Kund" och
tillhör gudinnan Durga. Det
är en hög och vacker
byggnad i pyramidform
med en mängd större och
mindre torn och staplar,
hvarjämte hela
byggnaden är prydd med vackra
skulpturarbeten, som föreställa de heliga djuren i
hinduernas mytologi. Inuti templet midt emot en öppen, bred
ingång står en stor stenbild af Durga med ett apansigte,
och framför detta är en brunn, i hvilken de trogna kasta
blommor. Men hvad som särskildt gör detta tempel till ett
föremål af intresse är den mängd apor, som där lefva och
hafva sin varelse. En stor fyrkantig gård omgifver templet,
i hvilken såväl som på templets trappor, pelare, golf, tak
och väggar både in- och utvändigt likasom ock på de
närliggande husen, i träden, på gatorna, i trädgårdarne och
öfverallt, där en apa kan få fotfäste, sitta, ligga, hoppa,
hänga och klättra tusentals apor, gråa, gula, svarta, hvita
och bruna, med alla möjliga apfysionomier och apnaturer.
De anses heliga och få icke dödas, hvarföre också deras
antal så hastigt förökas, att, om ingen bannlysning utslungas

<img><b>Aptemplet i Benares.</b></img>

mot dem, skola de snart utgöra det herskande elementet i
Benares. Och så flitigt är detta tempel besökt af apdyrkare
med goda offerkassor, att både apor och brahminer lefva i
lyx och öfverflöd. Jag har sjelf stått, otroligt som det
låter, och sett den ena människoskaran efter den andra
inträda i detta tempel och kasta sig raklånga i stoftet under
tillbedjan af de lefvande aporna och af stenbilder med
ap-ansigten samt därpå återvända hem lyckliga och glada öfver
brahminernas försäkringar, att deras tillbedjan och offer ha
för dem öppnat vägen till himmelens portar.

I somliga tempel offras djur nämligen getter och kor,
hvilka slagtas af prestens drängar, hvarpå köttet och blodet
utdelas bland presterna samt affallet bland de fattige. I
andra offras smör, olja, sötsaker och ris, som först gifves
åt afgudabeläten på samma sätt som små barn hos oss mata
sina dockor, hvarpå det förtäres af presterna och folket. I
flera tempel sitta fakirer eller helgon i onaturliga ställningar
med magra lemmar och drömmande blickar, också ett
föremål för folkets dyrkan och offer. I andra tempel uppehålla
sig lättfärdiga qvinnor, som med dans och sång medla
mellan folket och vredgade afgudar.

För öfrigt äro alla tempel och ceremonier i hufvudsak
mycket lika de redan beskrifna, och i alla utan undantag
är det hufvudsakligen fråga om pengar eller andra offer åt
brahminerna. Alla tempel omgifvas af tiggare, hvilka äro
lika efterhängsne som brahminerna själfve, och det hela
inger eurppéen en önskan att så fort som möjligt få aflägsna
sig från orientens helgedomar.

Under vistelsen i Benares besökte jag en af verldens
märkvärdigaste ruiner, belägen 6 mil från den heliga staden,
nämligen lemningarne af tvänne stora och fordom höga torn
uppförda af tegel och huggen sten för mer än 3,000 år
tillbaka. Dessa torn åto nära förknippade med Buddhas
historia, i det det ena af dem påstås hafva varit hans bostad
och det andra platsen för hans andaktsöfningar. Platsen
var fordom en stor stad och kallades Sarnath.

"Man Modir" är namnet på ett märkvärdigt
observatorium, som höjer sig öfver templen vid stranden af Ganges
helt nära likbränningsplatsen. Det byggdes för tvåhundra
år sedan af kejsar Jai Sing och står ännu i välbehållet

<img><b>Buddhatornet i Sarnath.</b></img>

skick som ett vittnesbörd om hinduernas grundliga studier
i astronomi på den tiden. Det är en stor stenbyggnad med
platt tak, hvarpå äro konstruerade astronomiska instrumenter
och figurer af mursten och rappning i jättelik storlek. Som
exempel därpå vill jag nämna en qvadrant, som är elfva
fot hög och nio fot bred i meridianens riktning och afsedd
att beräkna solhöjden, samt ett annat instrument, trettiosex 
fot långt och fyra och en half fot högt, med hvars
tillhjälp man beräknar hvarje planets eller stjärnas läge och
afstånd från meridianen.

<img><b>Botgörande fakir.</b></img>

Nedkommen från observatoriet riktades min
uppmärksamhet på en stor folksamling å en öppen plats på en höjd
nära floden. Jag begaf mig dit och fann hvad man kunde
kalla en andlig cirkus, besökt af flera tusen personer. På
ett ställe hade en mängd fakirer intagit sina platser. De
fleste sutto med korslagda ben, en arm utsträckt mot floden
och blicken riktad på en gifven punkt i vattnet eller på
himlahvalfvet. En satt nedhukad med bara fötter på en
bräda, genom hvilken flere rader af spik voro indrifna.
Jag räknade åtta spikspetsar omkring en tum långa under
hvarje fotblad. Spikarne hade icke åstadkommit blodsår,
men hade gjort djupa hål i köttet och förorsakade,
åtminstone till en början, stora smärtor. En fakir hade hängt
sig i ett åtta fot högt kors med hufvudet nedåt på så sätt,
att en snara omkring ena benet höll honom fast vid
korspålen. Förr plägade de hänga sig vid en stor järnkrok
fäst i köttet och svängde på det sättet fram och åter
timvis, men detta är nu förbjudet af engelska regeringen. En
akrobatfakir gjorde kullerbytta på en gräsmatta och ansågs
mycket helig, emedan han kunde vrida sina lemmar alldeles
som vore de benlösa. En annan hade en kring halsen
fastsmidd järnbur, som han burit i flere år för att späka
sin lekamen. En vederstygglig dvärg, instängd i en
järnbur, utdelade välsignelsen bland den beundrande hopen, och
flera danserskor upplifvade scenen med sång och dans, under
det några brahminer förevisade en helig tjur, andra
förevisade heliga apor, och offerpenningar öfverallt inskördades
från de hänryckte pilgrimerna. Sådan är religionsutöfningen
i Indiens heliga stad.

*
</chapter>

<chapter name="Tjugonde kapitlet: Nimtulaghat — Likbränning i Indien — Parsernas begrafningssätt">

<img></img>

<h2>Tjugonde kapitlet.</h2>

<sp>Innehåll</sp>: Nimtulaghat. — Likbränning i Indien. — Parsernas begrafningssätt.
<img></img>
<img l></img>

Indien är det enda land i världen, där både den
vesterländska och den österländska civilisationen stå sida vid
sida om hvarandra med lika rättigheter och lika tillfällen
till fri utveckling. Ty oaktadt engelsmännen hafva besegrat
och nu styra landet, så hafva de respekterat hinduernas
egna bruk och seder samt garanterat dem fri utöfning af
dem och fri utveckling af alla deras sociala och religiösa
institutioner, så vida de ej komma i konflikt med
humanitens erkända fordringar.

Man ser därföre i Kalkutta och andra indiska städer i
samma qvarter en ståtlig kristen kyrka och hör dess
orgeltoner strax bredvid ett indiskt tempel med dess afgudabilder
och tjänstgörande offerprester. Man ser å ena sidan om
gatan en vacker europeisk byggnad kanske fylld med gäster
omkring middagsbordet, där det spisas, skålas och talas
alldeles som hemma hos oss, och på andra sidan en indisk
villa, där turbanbeklädde brahminer i hukande ställning
spisa sitt ris eller röka sin "hokah" under det de loforda
sin Jaggernauth. Man ser ofta vid möten, folksamlingar
eller fester europeiska lorder, biskopar, tjänstemän och damer
i vänligt samtal med indiska prinsar eller lärde panditer,
muhammedanske krigare, persiske eller armeniske köpmän
och judiske krämare. Man ser på gator och promenader
den europeiska vagnen bredvid den indiska palankinen, ja i
Kalkutta finnas tjogtals högskolor och akademier efter
europeiskt mönster och strax bredvid andra, där unge studenter
i österländska drägter  och med turbaner på hufvudet i en
hukande ställning framför en halfnaken brahmin söka
visdom och kunskap ur Vedas eller ur Shastras verk.

<img><b>Nimtulaghat, indisk likbränningsplats.</b></img>

Det är därför icke så underligt att vid själfva hamnen,
där europeiska och amerikanska flaggor svaja från
hundratals master, ligger Nimtulaghat, en hinduisk
likbränningsplats, från hvilken hela  dagen  täta rökmoln i luften sprida
ångorna af brinnande människokroppar. Det är en stor
tegelbyggnad, delad af en tegelmur i tvänne delar. Den
delen, som ligger mot gatan, är öfvertäckt, men den som
är närmast floden har intet tak. Golfvet är af lera utom
på de ställen, där bålen byggas, hvarest stora tunna stenar
äro lagda.

Jag har ofta stått vid denna plats och det har då
alltid förekommit mig, att våra begrafningsplatser med deras
grafvårdar, gräsmattor, träd och blommor ändock äro kära
ställen, som i någon mån förlika människan med den stränga
döden, hvaremot här allt syntes dödt och tröstlöst. Jag vill
för läsaren beskrifva hvad jag såg vid ett af mina besök å
denna förstörelsens plats. På de flata stenarne i det
taklösa rummet syntes sex särskilda bål, af hvilka vid mitt
inträde ett par redan nedbrunnit till aska, ett par andra
voro till hälften nedbrända och endast några benknotor
syntes bland bränderna, men på hvartdera af de andra
tvänne låg en naken människokropp, hvars yttre krymptes
under lågorna, under det blod och vatten sakta droppade
ur mun och näsa samt det brinnande köttet på några ställen,
där lågan var starkast, fräste och sveddes, så att det hela
företedde en högst vämjelig anblick. Ett tjog halfnakna
brahminer sysslade omkring bålen och mumlade böner samt
gjorde tecken öfver de döda, under det de närmaste anhöriga
gingo omkring liken och utstötte klagorop. I synnerhet
märktes en ung qvinna, hvars moder nyligen lagts på bålet,
hängifva sig åt stor bedröfvelse och vemodig klagan.

Nu uppstaplas den fint klufna veden till ett nytt bål,
ungefär 6 fot långt, 2 fot bredt och 2 1/2 fot högt,
hvarefter fyra män på en bår inbära liket af en man, hvars
enda klädnad är ett hvitt lakan höljdt öfver kroppen,
hvilket likväl borttages, så att endast ett litet stycke hvitt tyg
skyler kroppen på själfva bålet. Det sist inkomna var liket
af en fakir, en ståtlig man med fina anletsdrag och något
öfver medelåldern. Kroppen lägges strax på det nyss
uppstaplade bålet, och två brahminer upphopa finklufyen ved
vid sidorna och öfver kroppen, så att endast ansigtet synes.
Nu kommer den dödes äldste son och gnider likets ansigte
med färskt smör samt lägger flera smörklimpar på bålet.
Därpå går han tre gånger omkring liket och antänder sedan
med ett brinnande vedträd från närmaste bål en viska
halm i det nya bålet. Elden sprider sig hastigt i den torra
veden. Det smältande smöret gjuter olja på densamma,
lågorna hoppa och smattra och den döda kroppen gör
muskulösa ryckningar under lågornas inverkan, huden öppnar sig
på flere ställen, en flottig vätska utrinner och lemnar
ytterligare näring åt lågorna, ansigtet hopkrympes och förvandlas
under våra blickar, en obehaglig lukt af brändt kött
genomtränger rummet, och om en stund är allt slut och
brahminerna samla ihop askan och strö den öfver vattnet i den
förbirinnande heliga Gangesfloden.

Kan någon undra på att den ovane åskådaren af en
sådan tillintetgörelseprocess inom sitt eget bröst hvälfver
frågor sådana som dessa: Är då detta allt? Hvar är
fakiren, han som plågade sin kropp med alla upptänkliga
marter, som kämpade, stred och led för att göra sig gudarne
behaglig? Fanns det icke mer än detta nu inför våra ögon
förbrunna skal? Är mannen, som halfva sin lifstid satt med
blicken riktad mot den oändliga rymden, trånande och
längtande efter det okända fjärran, icke längre till? Var hans
längtan blott ett narrspel eller var det en aning om det
tillkommande? Hvad vore lifvet här, om allt vore slut vid
bålet eller grafven? Hvartill tjänade då alla ädla
sträfvanden, hvilkas mål endast kunna nås i ett obestämdt fjärran?
Hur ligga ej människosjälens djupaste aningar och hjärtats
skönaste förhoppningar fjärran från tanken på att våra
ädlaste känslor, våra högsta sträfvanden, med ett ord det
bästa af vårt väsen skulle kunna förbrännas till aska i en
stinkande likbränningsugn! Under det jag stod där och
betraktade de förkolnade lemningarne af män, som under
jordelifvet sträfvat efter att föra ett dygdigt och ädelt lif
hvar och en på sitt sätt, framträdde för mig starkare än
någonsin den djupa sanningen af J. O. Wallins vackra
tankar i dikten Dödens Engel, hvaraf följande strof just
rann mig i minnet:

<poem>
Hvad vore lyckan,  hvad vore glädjen
I kärleksringen, så ljuf och ren.
Om, när den bryts, I ej återkedjen
Dess brutna länkar vid hoppets sken?
<tab>Så ödeblifvet,
<tab>O hjärtan såta!
<tab>Hvad vore lifvet?
<tab>En olöst gåta!
Ett obarmhertigt Uriebref,
Som Gud i vrede för mänskan skref!
Ja,
Hvad vore ömhet, förstånd och kraft,
Om endast grafven till mål I haft?
</poem>


Fakiren, hvars kropp nu förvandlades till aska, hade
lefvat i tron på sin odödlighet, han hade tillbedt sitt
folks gudar, emedan han ingen bättre kände, men var
han måhända därföre mindre välkommen till de eviga
boningarne?

Förr brändes hustrun lefvande på mannens bål, men
detta bruk är nu afskaffadt af engelska regeringen, ehuru
det ännu någon gång praktiseras i det inre af landet.   Den

qvinna anser sig själf och anses af andra lycklig, som får
undergå "sati", det vill säga lefvande brännas på mannens
bål, emedan hon därigenom bereder sig en säker lycka i
det tillkommande lifvet. Så starkt kan religiös entusiasm
ännu i denna dag inverka t. o. m. på ett förståndigt och
civiliseradt folk.

Man föreställer sig vanligen den indiska likbränningen
som en storartad ceremoni, såsom t. ex. ett stort högt bål,
en stark hetta, som håller en andäktig människoskara på
behörigt afstånd o. s. v. Men så är icke förhållandet, utan
borde man snarare, om man frånräknar de sörjande
slägtingarnes närvaro, föreställa sig ett tjog uppsluppna soldater
omkring lägerelden, halstrande bytet efter nattens ströftåg
— en gris eller ett köttstycke.

Ett helt olika begrafningssätt användes af parserna,
som härstamma från de gamle perserna och bo i vestra
delen af Indien, dit de fördrifvits från Iran af
muhammedanerna. De äro anhängare af Zoroasters religion och
eldsdyrkare. De betrakta jorden, luften, vattnet och elden
såsom heliga ting, ett lik däremot såsom något orent, hvarföre
de icke vilja befläcka elden genom att bränna den döda
kroppen, ej heller orena jorden eller hafvet genom att
begrafva dem där. I stället utsätta de liken i fria luften att
förtäras af roffåglar.

För detta ändamål användas torn af sten, å hvilkas
toppar är ett gallerverk, hvarå de döda kropparne läggas.
I en af förstäderna till Bombay finnas tre sådana torn
uppförda å Malabar Hill. De kallas "tystnadens torn".
Hvartdera af dessa torn har endast en ingång och de äro blott
tjugo fot höga. Stora skaror af gamar och korpar omgifva
dem och sitta på palmträdens grenar i närheten.    Så snart
ett lik utlagts, rusa de dit, och inom knappt en timmas tid
hafva de förtärt alltsammans, naturligtvis med undantag af
benen, som nedfalla i en brunn under byggnaden eller ock
nedkastas dit medelst tänger af behandskade tjänare, som
därefter måste rena sig genom bad och ombyte af kläder.

*
</chapter>

<chapter name="Tjugoförsta kapitlet: Hedendom och kristendom — Hinduernas religion — Kastväsendet — Brahminerna — Deras tyranni — Vidskepelse — Kristendomens inflytande — Keshub Chunder Sen, en indisk reformator — Hans tro och inflytande">

<img></img>

<h2>Tjugoförsta kapitlet.</h2>

<sp>Innehåll</sp>: Hedendom och kristendom. — Hinduernas religion. —
Kastväsendet. — Brahminerna. — Deras tyranni. — Vidskepelse. —
Kristendomens inflytande. — Keshub Chunder Sen, en indisk reformator. —
Hans tro och inflytande.
<img></img>
<img l></img>

Efter den förut meddelade skizzen af hinduernas gudsdyrkan, 
religiösa bruk och offerfester vill jag nu anhålla om läsarens 
benägna uppmärksamhet för några korta
anmärkningar om deras religion och andliga kultur i
allmänhet.

Långt tillbaka i den dunkla forntiden hade Indien
väldiga religionsledare och författare, som alla föregåfvo sig
hafva gudomlig auktoritet. Religiösa system förkunnades
och vidlyftiga, lärda böcker utgåfvos för folkets eller rättare
för brahminernas eller presteståndets ledning, hvilka skrifter
ännu utgöra hinduernas biblar. De förnämsta af dessa
böcker kallas Vedas, Shastras och Puranas.

Författarnes lifliga fantasi och folkets religiösa böjelse
kunde icke tillfredsställas med några få gudar, utan deras
antal har från tid till tid ökats, så att de i denna dag
utgöra trettiotre millioner gudar och gudinnor. De
förnämste af de förre äro Brahina, Vishnu och Shiva, och
bland de senare Durga, Lakshmi och Saraswati. I de
förre dyrkades den skapande, den upprätthållande och den
förstörande makten, och ifrån dessa tre hafva alla de öfriga
utgått, betraktade först som representanter af vissa attributer
eller grundprinciper hos de tre hufvudgudarne men senare
såsom själfständiga individuella gudomsväsen.

De fleste afgudarne representeras genom bilder och
beläten, hvilka ursprungligen bland hela folket och ännu bland
de lärde blott föreställa de osynliga gudaväsendena eller
vissa principer hos dem, men som småningom satts i
verklighetens ställe, så att stenbilden, floden, trädet eller djuret
nu af den okunniga hopen anses för guden själf.

Enligt hinduernas skapelsehistoria skall vår jord hvila
på en sköldpaddas rygg, och människorna skapades i fyra
olika stånd eller kaster, så att stånd- eller kastväsendet i
Indien är nära införlifvadt med religionen och visar att
Indiens prester hafva varit ganska omtänksamme män, i det
de grundlagt ett religionssystem, hvilket tillförsäkrade dem
själfve icke endast salighet efter döden utan framför allt ett
rikligt öfverflöd af detta lifvets goda.

Brahma var från begynnelsen och från honom utgingo
Vishnu och Shiva. Därpå skapade Brahma först vattnet,
sedan jorden och därnäst ur sitt hufvud en man, denne
man var <i>brahminen</i> och blef hufvudman för prestkasten,
som utgör det första ståndet. Därpå lät han en <i>kschatriya</i>
utgå från sina armar, en <i>vaisya</i> från sina länder och en
<i>sudra</i> från sina fötter, hvilka blefvo stamfäderna för de
öfriga trenne stånden, krigarne, handtverkarne och
köpmännen samt arbetsklassen. Dessa stånd eller kaster hafva
så småningom fördelats i flere underafdelningar, men de fyra
hufvudafdelningarne qvarstå ännu med all deras stränga
rangskillnad. Genom vissa förseelser, hvilka stundom kunna
vara högst obetydliga, kan en person af en högre kast
nedsjunka till en lägre, men aldrig ej ens med de mest lysande
förtjänster kan en medlem af en lägre kast uppflyttas till
en högre.

Bland alla de grymma bojor, hvarmed tyranner fjättrat
människor, finnes ingen, som så fullkomligt krossat friheten
och framåtskridandet, som detta förfärliga kastväsende. Det
har qväft alla ädla sträfvanden, all broderlighet och
mänsklighet, det har försänkt folket i vidskepelse, liknöjdhet och
okunnighet, det har dömt nittionio hundradelar af Indiens
oräkneliga folkskaror till det grymmaste slafveri både till
kropp och själ; det har satt lås och bom för människoanden
och brännmärkt barnet redan i moderns sköte till förnedring
och förbannelse, samt värst af allt utrotat alla
bevekelsegrunder till förkofring och utveckling. Det har qväft så
många ädla känslor och lärt människor att hata och förakta
hvarandra — och så stark är den rangskillnad, som detta
system medfört, att en trogen hindu ännu i dag tusen
gånger hellre skulle dö af törst och hunger än mottaga en
bägare vatten eller ett stycke bröd från en person af
lägre kast.

Och liksom annat ondt har det blifvit en
förbannelse äfven för dess upphofsmän, brahminerna själfve, i det
att det äfven försänkt det stora flertalet af dem i
okunnighet och liknöjdhet. Ty hvarför skulle väl de göra sig det
omaket att studera eller arbeta, då hela världen i alla fall
stod öppen för dem till glädje, lyx och ära. Utrymmet
tillåter icke att behandla detta ämne såsom det förtjänar,
hvarföre jag blott exempelvis vill anföra några af de
lärosatser, som brahminerna säga sig hafva  funnit i de
gudomliga böckerna och som ännu i denna dag af folket hållas i
helig vördnad.

Den som stör en brahmin i hans religiösa betraktelser
skall mista lifvet; om en person af lägre kast sätter sig på
en brahmins matta, skall hans rygg brännas med glödgadt
järn; rör han vid en brahmins hår, skägg eller hals, skall
domaren låta afhugga hans båda händer; lyssnar han till
ondt tal mot en brahmin, skall smält bly stöpas i hans
öron; om han ej reser sig när en brahmin nalkas, så blir
han efter döden förvandlad till ett träd; ser han med
vredgad blick på en brahmin, skall guden Yama utplocka hans
ögon. Shastras lär att en skänk till en brahmin är af
oberäkneligt värde för gifvaren. Den som gifver en brahmin
en ko vinner en million års vistelse i himlen, och den som
vill lyckas i något företag bör gifva en fest åt brahminerna
och tvätta deras fötter. Den som på dödsbädden
testamenterar jord eller andra värdefulla gåfvor till brahminerna får
genast fullkomlig syndaförlåtelse och den högsta lycka i
himmelriket. Att dricka af det vatten, i hvilket en
brahmin tvättat sina fötter, och att slicka af dammet under en
brahmins fötter äro handlingar af stor förtjänst för det
tillkommande lifvet. Ingen får undervisa i religion utom
brahminerna, åt hvilka också alla offer till gudarne måste
öfverlemnas, alldenstund ingen ceremoni blir till välsignelse
med mindre den åtföljes af ett offer till dem.

Därföre hafva också en mängd ceremonier införts af
brahminerna, på det deras kassa måtte blifva rikligen
försedd. Jag vill blott nämna några af dessa ceremonier, som
stå i förbindelse med hvarje människas lefnad och död och
därföre icke fa uraktlåtas.

Så snart en qvinna vet sig vara hafvande, måste en
brahmin   tillkallas   och   uppläsa   vissa   formler,   hvarpå  vid
barnets födelse en brahmin tillkallas för samma ändamål,
likaså när barnet är en vecka gammalt, vidare då det är
sex månader, två år, åtta år, och återigen då de ungas
giftermål skall firas samt vid alla sjukdomstillfällen, vid
dödsbädden samt vid likbränningen och hvarje månad det
första året efter en persons död; och vid hvart och ett af
dessa besök skall brahminen hafva penningar eller andra
skänker samt en festmåltid. Likaså om någon familj
hemsökes af en olycka, så måste brahminen tillkallas för att
besvärja de onda makterna; om en roffågel sätter sig på
taket, måste husegaren tillkalla en brahmin för att rena
huset med sin välsignelse; flyttar han in i ett nytt hus,
måste brahminen först välsigna det; dör en man på en
<i>olycklig dag</i>, måste hans son betala en brahmin för att
afvända en liknande olycka från honom själf; gräfves en brunn,
måste brahminen gifva den sin välsignelse, innan vattnet
får brukas; inträffar sol- eller månförmörkelse, sända alla
gåfvor till brahminerna; vid alla månskiften skall brahminen
hafva skänker, likaså på fyrtio bestämda helgdagar hvarje
år; grassera kopporna eller koleran, tillkallas han för att
afvärja farsoten; landtmannen kan ej börja sin skörd, fiskaren
ej begifva sig till sjös eller köpmannen inlåta sig i en affär,
förrän han köpt brahminens välsignelse och betalt honom
för densamma.

Och ändock har detta folk en hög kultur och dess
civilisation är bland de äldsta i världen, de äro
genomträngda af en stark religiös känsla, de äro djupsinniga,
fredliga, flitiga, sparsamma och laglydiga. De hafva alltid
haft ibland sig stora förmågor i lärdom, konst och
vetenskap, de hafva varit läromästare åt de öfriga nationernas
filosofer och lärde och hafva under årtusenden forskat djupt
i   de   ting,   som   röra   människosjälen,  odödligheten och det
tillkommande lifVet samt sökt att tillfredsställa sin åtrå och
längtan efter en närmare förening med det oändliga fjärran
genom uppoffringar och försakelser, jämförda med hvilka de
kristna martyrernas lidanden voro ett intet.

Alltså om något folk bort kunna uppnå en högre
utveckling och lycklig ställning genom andra medel än den
kristna religionens inflytande, så borde det väl vara Indiens
folk. Och likväl finna vi dem nu efter alla sina sträfvanden
på en sämre ståndpunkt än den de innehade för flere tusen
år tillbaka. Hvilken tafla! Alla dessa millioner civiliserade,
fredliga, flitiga, känsliga människor böja knä för trettiotre
millioner afskyvärda bilder och beläten, och bland allt detta
myckna folk, i alla dess trettio tusen städer, fanns icke ett
hospital för de sjuka, en asyl för de blinda eller stumma,
ett hem för de spetälska eller vansinniga, icke <i>en</i> röst, som
sade till den ringa och fattiga: "du är min broder", eller
en hand som räcktes till stöd åt ett enda af samhällets
många olycksbarn.

Så uppträdde Buddha predikande försakelsens och
mänskokärlekens religion, vann talrika anhängare och
framkallade en reformation. Det gamla stelnade samhället och
religionen skakades i sina fogar, kastväsendet höll på att
upplösas och den brahmanska verkheligheten rubbades. Under
den första troshänförelsen för Buddhas läror grundades
sjukhus, fattigasyler och karavanhärbärgen. Hvart femte år
skänkte buddhistiska konungar sina skatter ej blott åt
munkarne utan äfven åt fattiga, föräldralösa, öfvergifna, och till
och med asyler för sjuka djur grundades. Men snart
hämnade sig brahmanismen, genom blodiga krig fördrefs
buddhismen till största delen från Indien och det dröjde ej
länge förr än dess höga grundtankar glömdes och den
själf stelnade i samma verkhelighet som brahmanismen.
Samma tillstånd nära nog, som före buddhismens
uppträdande, inträdde ånyo och fortfor ända tills den kristna
civilisationen genom den engelska regeringens åtgöranden
helt nyligen börjat göra sitt inflytande gällande. Qvinnan,
utan frihet, utan människovärde och utan annan dygd än
den, som lås och fångenskap påtvingar, niohundra nittionio
tusendelar af folket betungade och föraktade af de öfriga
få och ej ens tillåtna att läsa en religiös bok vid vite af
evig förbannelse; ett af världens största och mäktigaste folk
söndradt inom sig själft, deladt i olika fientliga stånd, det
ena misstroget, afundsamt och hatfullt mot det andra, alla
gemensamt förödmjukade, besegrade och styrda af några få
främlingar, engelsmännen, hvilkas förfäder voro vildar tusen
år efter den tid, då hinduerna stodo på höjden af forntidens
civilisation!

Orsaken till dessa sorgliga förhållanden ligger för en
under den kristna civilisationens inflytanden uppvuxen
människa i öppen dag. Med alla sina studier, all sin vishet,
hela sitt geni och allt sitt religiösa forskande har nämligen
detta folk förbisett eller ej velat fatta de enkla sanningar,
hvarpå den kristna civilisationen är byggd — kärlek och
försoning. "Du skall älska din nästa som dig själf" —
"Hvad I hafven gjort en af dessa minsta, det hafven I ock
gjort mig", dessa sköna grundsatser finnas icke i hinduernas
biblar och följaktligen icke heller i deras handlingar eller
lefverne.

Men nu har en lyckligare dag börjat randas för Indien,
"stjärnan" från Bethlehem synes vid horizonten och med
henne upptändas nya ljus, som snart skola leda folket upp
ur tusenårigt mörker till en sann och lycklig ställning. Och
eget nog är det den yngsta nationen, amerikanarne, som
står   främst  i  missionsverksamheten bland den äldsta,
hvarefter kommer Skottland, så England, Tyskland, Frankrike,
Belgien, och äfven gamla goda Sverige har ett eller två
missionsfält där, hvilkas verksamhet visserligen icke ännu
visat stora resultat, men utan tvifvel skola de frön som
utsås slå goda rötter och i sin tid bära rika frukter. Ty
lika säkert som folk och nationer skola fortlefva, skall den
enkla lära, som förkunnades af den store Mästaren, spridas
och erkännas bland dem alla, emedan den är den enda,
under hvilken folken kunna uppfylla sitt ändamål.

<img><b>Keshub Chunder Sen.</b></img>

Ett märkligt försök
till reform i
kristendomens anda har i våra
dagar gjorts af en infödd
hindu, den bekante
nyligen aflidne Keshub
Chunder Sen, grundläggaren
af samfundet Brahmo
Somaj i Kalkutta, hvars
uppgift är att införa kristen
civilisation i alla dess
bättre former. En dag
gick jag att höra ett
föredrag af denne berömde
hinduiske profet och
lärare, hvilket beredde mig
en af de angenämaste och
lärorikaste stunder i mitt
lif. Den stora salen var
fylld med en åhörareskara
af nära 3,000 människor,
bestående hufvudsakligen af personer af inflytande och hög
rang bland de infödde bildade hinduerna i hufvudstaden.
Talaren åhördes alltigenom med den största
uppmärksamhet och aktning, och det intryck han gjorde kunde ej
annat än verka helsobringande och blifva varaktigt. Jag
satt mycket nära talaren samt lade mig vinn om att
iakttaga hans sätt och uppförande, under det han tilltalade
mängden. Hans hållning i talarestolen gjorde ett märkligt
intryck, särskildt då han under inflytandet af någon tanke;
som högeligen hänförde honom, höjde sig till sin fulla längd
och liksom syntes växa under inspirationens glöd. Han var
vid den tiden en man af mellan 40 och 45 års ålder, vid
fullgod helsa, med välbildad kroppsställning och ett ansigte
som strålade af intelligens och hänförelse. Såsom bekant
är denne mans rykte icke inskränkt endast till hans
fädernesland, ty äfven i Storbritannien, hvarest han tillbragte några
månader för några år sedan, hålles han i den högsta
möjliga aktning af de tänkande bland alla klasser af
befolkningen, som hafva hjärta och sinne för mänsklighetens
framåtskridande och förädling, och i sitt eget hemland var
han nästan afgudad.

Hans tro, så vidt han formulerat densamma i bestämda
uttryck, är i hufvudsak öfverensstämmande med unitariernas
i Amerika, ehuru den af honom kallas unitrinitarisk, d. v. s.
han tror på en Gud, världens skapare och alla människors
fader, han tror vidare på Kristus och den Helige ande
såsom uppenbarelseformer af det gudomliga, som är ett, men
icke såsom särskilda personer i gudomen. Han tror att den
sanna religionens utbredning i världen har blifvit i hög
grad förhindrad genom hvad han plägade kalla den
afgudadyrkan, som i de kristna länderna växt upp omkring Jesu
Kristi mänskliga personlighet såsom uppenbarad i köttet,
och han bad missionärerna, som kommo till Indien, att icke
förbrylla   hinduernas   hufvuden   med   någonting  sådant som

idén om en gudomlighet bestående af tre särskilda personer;
mångguderiet vore vredan förut Indiens förbannelse sedan
urminnes tider.

Sådana äro hufvuddragen af denne reformators lära,
som synes bebåda en ny dag för Indiens förtryckta folk.
Jag blef sedan närmare bekant med honom och han hade
t. o. m. beslutat sig att göra en resa till Amerika i mitt
sällskap, men insjuknade kort innan jag lämnade Indien och
dog ett par månader därefter.

*
</chapter>

<chapter name="Tjugoandra kapitlet: Ångbåtsfärd på Ganges — Lif och rörelse på floden — Världens största handelsbolag — Naturscenerier — Tempel — Serampur — Kapprodd — Utflykt till Himalayabergen — Darjiling—Himalayabanan — Theplantager — Darjiling — Llamas — Utsigt från bergen">

<img></img>

<h2>Tjugoandra kapitlet.</h2>

<sp>Innehåll</sp>: Ångbåtsfärd på Ganges. — Lif och rörelse på floden. —
Världens största handelsbolag. — Naturscenerier. — Tempel. — Serampur.
— Kapprodd. — Utflykt till Himalayabergen. —
Darjiling—Himalayabanan. — Theplantager. — Darjiling. — Llamas. — Utsigt från bergen.
<img></img>
<img l></img>

Sedan Gangesfloden under loppet från Himalayabergen
 genom mellersta Hindostan upptagit alla sina bifloder,
blir dess väldiga vattenmassa för mäktig att hållas inom de
vanliga gränserna i den indiska halföns släta, lösa jordmån.
Floden delar sig därför i flere grenar, som oberoende af
hvarandra föra det "heliga" vattnet till hafvet.

En af dessa grenar, som kallas Hoogley och redan
förut omtalats, är invid Kalkutta på ett afstånd från hafvet
af ungefär 80 mil, lika bred som de förenade
Missisippi-och Missourifloderna vid S:t Louis, och likväl är dess östra
hälft, tätt intill staden, så uppfylld af fartyg, pråmar och
roddbåtar utefter en sträcka af sex mil, att det fordras stor
försigtighet vid rodret på en skuta för att tränga sig igenom.

Den andre januari 1882 hade Kalkutta roddklubb
anställt en kapprodd på floden mellan Barrackpur och Serampur,
till hvilken festlighet begåfvo sig på ångbåtar från Kalkutta
— ett afstånd af nära tjugo mil — fyrahundra inbjudne
gäster, bland hvilka äfven jag befann mig. Tvänne större
och tio mindre flodångare, blomsterklädda och med svajande
flaggor, lågo omkring en brygga mellan Hoogleybron och
det redan beskrifna Nimtulaghat. Andra med infödingar
fullpackade ångare och indiska flodbåtar med sina halfnakna
roddare, trängde sig omkring den lilla flottiljen dels af
nyfikenhet och dels för att sälja blommor, guirlander eller
frukter åt gästerna. På flodstranden stodo eller sutto
tusentals hinduer och muhammedaner, mörka gestalter i hvita
kläder. Här och där bland dem sågs en botgörande fakir
med bart hufvud och den nästan nakna kroppen beströdd
med aska samt med blicken som vanligt riktad mot en
bestämd punkt på horizonten eller vattenytan, utan att låta
sig på minsta sätt störas af bullret eller festligheten. Från
Nimtulaghat syntes ett dussin små rökmoln uppstiga och
förena sig öfver den taklösa byggnaden. Någre okammade,
halfnakne brahminer nedburo från likplatsen till floden
benknotorna och askan efter de brända liken. Ståtliga ekipager
med svartmuskige och hvitklädde kuskar samt löpare
anlände i långa rader till bryggan med dagens gäster.

<img><b>Ångbåt på Ganges.</b></img>

Då alla kommit ombord hvisslade ångpiporna, musiken
spelade upp "God save the Queen", och den lilla flottiljen
begaf sig uppåt floden under dånande hurrarop och glädtigt
skämt.

Först passerade vi flera hundra indiska flodbåtar och
pråmar, från 25 till 75 fot långa med tak uppburna af
bambupålar samt lastade med spannmål, bomull, frukt, jute,
getter o. s. v. Den talrika besättningen utgjordes af män,
qvinnor och barn, som i åratal lefva och bo i dessa
flodbyggnader. De draga fördel af ebb eller flod för att
fortskaffa sig upp- eller nedför floden och begagna tillika
härför breda åror i båtens för.

<img><b>Indisk flodbåt.</b></img>

På vestra sidan om floden ligger fabriksstaden Howrah
med Indiens största järnvägsstation och ett par mil långa
skeppsdockor. På östra stranden, strax ofvanför Kalkutta,
finnas ofantliga packhus och hydrauliska pressar för
bearbetningen af jute, ett slags hampa. Den största af dessa
sysselsätter 8,000 arbetare natt och dag och eges af en
grekisk köpmansfirma, Rally Brothers, som säges vara det
största handelsbolag i världen och har egna affärshus i 36
af världens största handelsstäder.

<img><b>Tempel vid floden åt Shivas dyrkan.</b></img>

Under musikens muntra toner passerade vi uppför flocten.
Resliga palmer i smärre grupper höjde sig öfver den öfriga
skogen samt byarne, husen och templen, medan andra
lummiga träd hängde öfver stränderna, där människan tillåtit
dem qvarstå. Många af dessa träd buro blommor liknande
tulpan, akacia, jasmin m. fl. Fåglar med de grannaste färger,
men dåliga sångare, hoppade i stora skaror bland grenarne;
talrika hjordar af små hvita kor  och  oxar vallades af barn
på ängarne mellan risfälten, och på en à två mils afstånd
från hvarandra syntes tempelbyggnader, helgade åt indiske
gudar. Dessa tempel voro uppförda i vacker stil och med
fullkomlig symmetri invid stranden. Närmast floden var
ett öppet pelarhvalf, ungefär 30 fot högt och 40 fot bredt,
från hvilket en stentrappa af samma bredd med 20 till
30 steg ledde ned till vattenytan. Där var ett hinduiskt
badställe   och   platsen,    hvarifrån   man   hemtade   det  heliga
vattnet. Män, qvinnor och barn bada på samma tid och
ställe, utom de förnämare fruntimren, som helst bada tidigt
på morgonen före solens uppgång. De löst åtsittande
bomullskläder, med hvilka man går i vattnet, ömsas efter badet,
eller ock låter man dem torka på kroppen, hvilket sker
ganska fort under den tropiska solen. På trapporna syntes
äfven en mängd fruntimmer, som
hemtat vatten ur floden i lerkrukor
af ungefär samma mönster som
den Rebecka använde vid brunnen.
Dessa krukor bäras af qvinnorna
i Indien antingen på hufvudet eller
vänstra höften.

<img><b>Vattenbärerska.</b></img>

På båda sidor om
pelarhvalfvet men 50 till 100 fot bakom,
stodo tempelbyggnaderna parallelt
med floden, vanligen 6 på hvarje
sida med en 8 till 12 fot bred
gång mellan hvarje tempel.
Templen äro fyrkantiga, ungefär 16
fot på hvarje sida, med ett
spetsigt tak öfver en rund kupol. De
äro byggda af tegel och
hvitrappade, sakna fönster men hafva en
dörr åt flodsidan. Innanför denna
dörr finnes en nisch, i hvilken afgudabilden är placerad.
Endast brahminerna tillåtas ingå i templet, hvaremot vanliga
hedningar få nöja sig med en blick på guden utifrån, och
de kristne hållas i allmänhet på behörigt afstånd.

Här och där i närheten af stränderna ligga indiska
landtbyar. Husen äro vanligtvis fyrkantiga och endast 16
till   20  fot i längd och bredd, med spetsiga halmtak.
Väggarne bestå af bambupålar, inflätade med gräsmattor eller
rappade med lera. Inga brädgolf eller möbler finnas utan
endast några få kokkärl af lera och dryckeskärl af messing
samt några halmmattor, som om natten utbredas på golfvet
till sofplatser för familjen. Landet är lågt och platt, så
att skadliga öfversvämningar ofta inträffa under den våta
årstiden d. v. s. i juli,  augusti och september.

<img><b>Indiska boningshus.</b></img>

Våra ångbåtar nalkades snart Barrackpur, en betydlig
garnisonsplats på flodens östra sida. Denna plats, som
utgör ett af vice konungens sommarresidens, har en utmärkt
vacker park, hvari förekomma flere exemplar af det
märkvärdiga banianträdet eller heliga fikonträdet. Från
grenarne å dessa träd utväxa ett slags skott, som då de nå
marken slå rot och växa ut till nya stammar, hvarigenom
trädet uppnår en ofantlig vidd och liknar ett pelarhvalf. I
parken vid Barrackpur finnes  ett  sådant träd  stort nog att
rymma 1,000 man under sin krona. På vestra sidan midt
emot ligger den gamla staden Serampur, som förr tillhörde
Danmark, men i början af detta århundrade togs af
England och nu endast har några minnen qvar från den danska
tiden i form af inskriptioner och skriftliga handlingar.

<img><b>Badianen eller heliga fikonträdet.</b></img>

I floden midt emellan dessa städer låg en
regeringspråm af ofantlig storlek förankrad. Den var öfvertäckt
med segelduk och för tillfället inredd till matsal, hvari bord
voro dukade till "tiffin" eller lunch för 400 personer. Våra
båtar lade till och vi instego till de rikt dukade borden.
En musikkår om 40 instrumenter från ett i Barrackpur
förlagdt sepoyregemente uppstämde en engelsk marsch,
champagnekorkarne smällde och allt var lif och glädje.

Efter måltiden började kapprodden med sex olika
täflingar, alla mellan engelsmän, hvarpå priserna utdelades
och hela sällskapet begaf sig till fots genom en vacker park
till den en mil aflägsna järnvägsstationen, hvarifrån ett
extratåg förde de lustresande tillbaka till Kalkutta.

Efter åtta månaders sommar i det bengaliska låglandet
under en ständig värmegrad af från 90 till 100° Fahr. i
skuggan blifva friska vindar och ren kall luft lyxartiklar af
större njutning, än de som lefva i ett mera tempereradt
klimat kunna föreställa sig. För att en kort tid komma i
åtnjutande af dessa stora naturförmåner begaf jag mig i
oktober 1882 till de beryktade Himalayabergen, bland hvilka
staden Darjiling är belägen.

Iltåget på de bengaliska järnvägarne förde oss öfver
ett lågt slättland genom risfält, trädgårdar och palmlundar
300 mil i nordlig riktning till Siligori vid foten af bergen,
dit vi anlände på morgonen vid soluppgången. Efter en
god frukost och en butelj norskt exportöl, som tillhandahölls
vid järnvägsstationen, förflyttades passagerarne till ett tåg
på Darjiling—Himalayabanan för att föras upp 7,000 fot
högt utefter en väglängd af 42 mil.

Denna bergsjärnväg är så olik alla öfriga järnvägar
att den förtjänar en särskild beskrifning. Den är
smalspårig i ordets fullaste bemärkelse, i det afståndet mellan
skenorna är blott två fot. Vagnarne äro ytterst små och
låga med hjul af omkring 12 tums diameter. Vagnen är
10 fot lång och 6 fot bred samt försedd med fyra säten,
som rymma fyra personer hvardera; den är öppen vid
sidorna, så att passagerarne lätt kunna komma in och ut
samt hafva god utsigt på båda sidor. Lokomotivet är ej
större än vagnarne men kraftigt nog att med en fart af 8
till 10 mil i timmen draga 10 till 12 af dessa uppför
bergen. Spåret ligger ej på något ställe i rak linie ens en
tiondedels mil, utan slingrar sig oafbrutet i alla möjliga
krumbugter oeh påminner starkt om de linier, som formeras

i den gamla folkdansen: "Så väfva vi vadmal, så slå vi
tillsamman".

Signalen gifves, det lilla lokomotivet frustar som en
otålig stridshäst och tåget med sin börda af människor rullar
i väg uppför backar och berg samt öfver förfärliga
bråddjup, upp, upp, upp, timme efter timme och alltid med en
jämn stigning af 1 fot på 18 till 28 eller i medeltal 23.
Det slingrar sig som en orm efter det taggiga bergets sidor
i zigzag öfver förfärliga bråddjup och med kurvor så skarpa,
att håren resa sig på hufvudet på den som tittar ned
eller upp åt den skarpa klippväggen, hvars spets höjer sig
öfver molnen. En lossad nedrullande sten, en bräckt skena
eller ett hopp ur spåret skulle ögonblickligen slunga den
ilande järnhästen med vagnar och människolif tusentals fot
ned i bråddjupens botten och förvandla det hela till en
oigenkännlig massa af vrak.

Vackra löfträd, gräs, blommor och slingerväxter pryda
kullar och dalar utom i själfva ravinerna eller
bergsklyftorna, hvarest forsande bäckar och noder blottat sten och
häll för att i ett vildt tummel störta sig ned från sten till
sten, från klippa till klippa och dal till dal, tills de
omsider förena sig i de floder, som ständigt öka den "heliga"
Ganges ofantliga vattenmassa.

Banan följer en 25 fot bred landsväg, som för det
mesta är uthuggen ur hårda klippan, och på denna väg ses
bergsfolken från Nepal och Tibet drifva stora skaror af
packhästar (ponies), som föra Indiens, Europas och Amerikas
produkter till  och bortom bergen till norra Asiens befolkning.

Här och där på de gröna kullarne ligga Indiens bästa
theplantager. Man ser några långa, låga, hvitmålade
byggnader, de äro plantageegarens bostad och fabriker, och strax
bredvid synas långa rader med halmtäckta hyddor, som äro
de infödde arbetarnes bostäder, och i terrassform på de
branta backarne äro oändliga rader thebuskar, bland hvilka
arbetarne i pittoreska drägter med briljanta färger fullfölja
sitt arbete med theplockning i långa oregelbundna rader
liknande en avancerande armés rekognosceringslinier. Man
ser en sådan tafla högt uppe i rymden, så högt att man
knappast kan urskilja människor från buskar, och ett par
timmar senare synes samma  tafla  långt nere i en djup dal.

Emellertid får man genom en lång dalöppning en vy
af höga, hvita föremål, hvilkas spetsar torna sig upp högt
öfver dimmorna och molnen — det är de högsta tinnarne
af Himalayabergen, från hvilka vi befinna oss på ett
afstånd af 60 till 100 mil. Och så fortsättes den märkliga
resan högre upp än många moln gå, tills omsider tåget
stannar i Darjiling, ett af världens märkvärdigaste ställen.

<img><b>Palats och tempel i en stad å Himalaya.</b></img>

Det är ett sanatorium och utgör sommarresidenset för
den bengaliska regeringen samt är tillika en populär
tillflyktsort under den varma årstiden för flere af Indiens
furstar och många européer. Staden har en befolkning af
några tusen personer, bland hvilka det tibetanska och
nepalska bergsfolket utgör hufvudelementet. Där ser man
hinduens tempel, muhammedanens moské och den kristna
kyrkan i närheten af hvarandra, och man möter ofta på
gator och vägar katolske munkar bärande sitt krucifix och
"llamas" eller tibetanske prester i långa, bruna filtkappor
svängande sitt bönehjul, hvilket består af en konstrikt
utarbetad maskin af silfver, i hvilken stå ingraverade följande
ord: "Rum mahnee padme hang", hvilket betyder: "Hell
dig, juvel och lotusblomma"  eller "Ära vare Gud".

Residens, kyrkor, hotell samt offentliga och privata
byggnader ligga i en halfcirkel på vestra sluttningen af ett
af bergen och bilda en särdeles vacker tafla. Utmärkta
vägar äro anlagda i zigzagform upp och ned öfver berg
och kullar. Det finnes inga åkdon på platsen men däremot
ett slags bärstolar, som kallas dandys, och små hästar eller
ponies med fötter så säkra, att de klättra upp och ned på
bergen likt getter. Både män och qvinnor rida dessa eller
bäras i dandys af tre starke bärare från Tibet. Darjiling
ligger 8,000 fot högt öfver hafvet och man ser ofta svarta
moln kretsa kring bergen djupt under ens fötter. Luften
är så frisk, ren och helsogifvande, att människan under dess
inverkan erhåller ny kraft, lust och ungdomslif. Den tvingar
antingen till verksamhet eller sömn, man kan omöjligen
sitta stilla eller, tanklös utan måste upp och ut i lif och
verksamhet.

Utsigten öfver det nedanför liggande landskapet säges
vara den härligaste på hela jorden. Nedanför de terrasser,
på hvilka man spatserar, synas leende dalar den ena under
den andra ända ned till långt in i den bengaliska slätten,
genomkorsade   af   floder,   skogar   och  brokiga åkerfält, och
långt bort i fjärran norrut aftecknar sig mot den blå
horizonten det ena berget efter det andra med evigt snöbetäckta
hjässor högt uppe öfver de kringsväfvande molnen — 20,000
fot högre än Darjiling och 28,000 till 29,000 fot öfver
hafsytan — tre fjärdedels svenska mil i höjd. De högste
topparne äro Kinchinjunga 45 mil och Mount Everest 60
mil aflägsna från Darjiling. Det säges att dessa
bergspetsar i klart väder äro synliga på 300 mils afstånd. Där
stå dessa väldiga jättar i sin snöhvita skrud likt skildtvakter
vid stjärnepellens blåa hvalf och tyckas snarare tillhöra
himlen än jorden. Intet under att hinduerna betrakta dem
med helig vördnad, ty kall och känslolös för det sköna och
stora måste den människa vara, som ej vid detta ställe
känner sin egen obetydlighet och verldskaparens oändliga
storhet.

*
</chapter>

<chapter name="Tjugotredje kapitlet: Koleran och andra sjukdomar — Kolerans orsaker — Huru soldaterna skyddas för densamma — Plötsliga dödsfall — Febrar — Teraj — Hinduernas dödsförakt — Kolerahospital — Barmhertighetssystrar — Kärlekens religion — Missionärerna — Furstarne Tagore — Indiska familjeseder — Indisk artighet — Ett indiskt gästabud">

<img></img>

<h2>Tjugotredje kapitlet.</h2>

<sp>Innehåll</sp>: Koleran och andra sjukdomar. — Kolerans orsaker. —
Huru soldaterna skyddas för densamma. — Plötsliga dödsfall. — Febrar.
— Teraj. — Hinduernas dödsförakt. — Kolerahospital —
Barmhertighetssystrar. — Kärlekens religion. — Missionärerna. — Furstarne Tagore. —
Indiska familjeseder. — Indisk artighet. — Ett indiskt gästabud.
<img></img>
<img l></img>

Koleran har sitt egentliga hemvist i Indien. Sjukdomen
alstras i Bengalens lågländer efter den regniga
årstiden, som slutar på hösten. Under december månad
grasserar denna sjukdom värst, men den går alltid därstädes,
och den andre december, då jag var där, var den mycket
våldsam, men jag skulle knappast hafva vetat om det, hade
icke mina embetspligter ålagt mig att mottaga rapporter
från helsovårdsdepartementet i Indien och inberätta därom
till helsovårdsdepartementet i Washington. Då och då
påmindes jag äfven om sjukdomens framfart därigenom att
flera af mina bekanta plötsligen rycktes bort af densamma.
Tre särskilda gånger inträffade det att jag på aftonen satt
vid festligt dukade bord i sällskap med vänner, af hvilka
en redan före den följande morgonen var både död och
begrafven.
Många andra dödliga sjukdomar hemsöka Indien och
särskildt ett slags feber, hvaraf människorna dö efter en
eller två dagars sjukdom, och likväl hör man kolera, feber
och död knappast nämnas af anglo-inderna; folk tycker icke
om att tala om oangenäma ämnen. En vän ryckes helt
plötsligt och oförmodadt från de sällskapliga
umgängeskretsarne, men liksom till följd af någon hemlig och ömsesidig
öfverenskommelse nämner man knappast hans död.

En afton var jag inbjuden till middag vid officerarnes
table d'hôte vid militärstationen "Dum Dum" några få mil
från Kalkutta. Jag åkte ut dit på aftonen och satte mig
till middagsbordet kl. 8 i sällskap med omkring 40
officerare, af hvilka de fleste tillhörde det skotska gränsregementet.
Öfverste Chapman, en bland gästerna, var en mycket kraftig
och munter gammal skotsk krigare och öfverstelöjtnant Hill
var min värd. Efter en splendid middag, sådan man
endast i Indien förstår att tillaga och bjuda på, samlades
sällskapet i skilda grupper omkring whistborden såsom vanan
är i de högre engelska umgängeskretsarne. Öfverste
Chapman var min medspelare och sällskapet skildes åt kl. 1.
Jag följde Hill till hans villa och vi gingo båda till sängs.
Kl. 8 följande morgon inkom Hill i mitt rum med den
sorgliga underrättelsen, att han just nyss återkommit från
Chapmans begrafning. Den kraftfulle gamle krigaren, som
oskadd hade återvändt från 20 slagfält, hade insjuknat i
kolera kl. 2, dog kl. 4 och begrafdes kl. 6. Sådant är
lifvet i Indien.

Vid foten af Himalayabergen utbreder sig ett mycket
vidsträckt område kalladt "Teraj"; jordmånen är därstädes
i hög grad bördig och särdeles lämplig för theodling. Hela
trakten är öfvervuxen med skog, buskar och annat slags
växtlighet så tätt,  att den i sitt  oodlade tillstånd utgör ett
ogenomträngligt snår och ett älsklingstillhåll för tigrar,
leoparder och andra vilda djur. De höga bergen samt de
täta snåren skymma bort solljuset och hela trakten är
därföre full af giftiga ångor, som aldrig skingras. Det vore
nästan säker död för en europé att lefva där för en längre
tid, och det är brukligt, äfven då man endast färdas genom
"Teraj" på järnvägståget, att stärka krafterna medelst
intagande af kina i dubbla doser.

Den sålunda i snåren alstrade febern och koleran, som
uppkommer på de vidsträckta risfälten, anställa
fruktansvärda ödeläggelser icke allenast bland européerna utan äfven
bland de infödde. Dock har läkarevetenskapen gjort mycket
för att mildra det onda, och åtminstone koleran har blifvit
omsorgsfullt studerad och tyglad af den anglo-indiska
arméns medicinska afdelning, så att sjukdomen nu mera icke
fruktas så mycket som man skulle kunna förmoda.

Sjukdomsämnet består af mikrober, oändligt små endast
med mikroskopets tillhjälp synliga organismer, som röra sig
i svärmar eller hopar i vindens riktning eller påverkade af
andra atmosferiska förhållanden. Om den, sjukdomsförande
luftströmmen träffar en plats, hvarest en afdelning militär
är förlagd, gifves genast order att trupperna skola bryta
upp, och inom få timmar är hela truppstyrkan stadd på
marsch tågande i rät vinkel mot den riktning, i hvilken
koleran kommit. Efter en dags marsch och en natts bivuak
äro regementsläkarne i stånd att säga huruvida trupperna
äro utanför koleraområdet eller icke. I senare fallet
återtages marschen å nyo och fortsattes dag efter dag, alltid i
rät vinkel mot den föregående riktningen, tills man lemnat
den af kolerasmittämnet fyllda trakten bakom sig.

Gamla officerare i armén berättade mig att de hade
sett koleran passera öfver en sida af lägret, angripande hvar

fjärde man på ena sidan af bataljonsgatan utan att "röra en
enda på andra sidan. Fruktan och oro sägas vara mera
farliga under kolerafarsotens härjningar än till och med
sjukdomen själf.

En dag, då jag satt vid frukostbordet, kom bud från
universitetssjukhuset att en amerikansk sjöman, som låg sjuk
i kolera, var mycket angelägen att få träffa mig, innan han
doge. Jag åkte genast dit och blef vid ingången mottagen
af universitetets rektor, d:r J. M. Coates, men då jag kom
in i koleraafdelningen, hade mannen just nyss dött. En
barmhertighetssyster var närvarande vid dödsbädden och
hade lofvat att frambära den döendes budskap till mig.
Det var endast en kärlekshelsning åtföljd af några få
småsaker att öfverlemna till hans moder i staten Maine.

Där var en stor afdelning full med kolerasjuka. D:r
Coates förde mig genom de särskilda rummen. Många af
de infödde patienterna besöktes af vänner och slägtingar.
Hinduerna hysa ingen fruktan för döden, utan eftertrakta
den snarare, ty i själfva verket tro de att döden till följd
af en smittosam sjukdom eller en giftig orms bett endast
är en försynens skickelse, hvarigenom de kallas bort till ett
bättre lif.

Såsom exempel därpå vill jag anföra följande. Då jag
en dag anställde besigtning ombord på ett amerikanskt skepp,
föll en af de infödde arbetarne öfver bord. En norsk
sjöman hoppade i sjön och räddade hinduen, som, då han
kommit upp på däck igen, greps af en så häftig vrede, att han
var färdig att döda sjömannen, därför att han hindrat
honom från att komma in i paradiset. Och liknande händelser
förekomma ganska ofta.

Jag omtalade att jag fann en barmhertighetssyster vid
den amerikanske kolerapatientens dödsbädd i sjukhuset, och
jag kan icke låta detta tillfälle gå förbi utan att inlägga
ett ord af tacksam erkänsla mot dessa ädla qvinnor, den
katolska kyrkans moderna nunnor. Jag har sett dem i
förnedringens och eländets hålor i de amerikanska städerna,
bland de sjuka, sårade och döende på Söderns slagfält, jag
har sett dem i en af de arabiske sjöhamnarne, uppsökande
nödställda och utblottade resande, bland kolerapatienterna
och bland fängelsernas olycklige invånare i Indien, alltid
utförande samma änglalika värf, afhjälpande de fattiges
behof, betjänande de sjuke och tröstande de förtviflade.

Jag är naturligtvis icke katolik, ej heller är det min
afsigt att försvara den katolska religionen, men jag vill
gifva mitt erkännande åt och betyga min aktning för det ädla
arbete, som af prester och nunnor inom denna kyrka
utföres bland de ringa och vilsekomna. Det är lätt nog att
vara en god protestantisk kristen i en finfin församling med
en stor präktig kyrka, en prest med en årslön af 5,000
eller 10,000 dollars, stoppade bänkar med sittplatser kostande
20 dollars stycket, den utsöktaste musik och de älskligaste
damer med de sötaste små hattar, allt gentilt och mäkta
fint, ingen råhet, ingen fattigdom, inga tiggare eller
trashankar och inga så särdeles stora syndare, med ett ord
ingenting som kan störa friden, harmonien och jämnmodet
hos de utvalde — men hvad beträffar kristendom, sådan
som mästaren lefde och lärde den, så föredrager jag att
söka den bland de ädla qvinnor, som äro kända under
namnet barmhertighetssystrar, eller till och med i
frälsningsarmen. Jag vet att många skola klandra mig för denna
åsigt, men jag kan icke hjälpa det, mitt hjärta är fullt däraf.

Ja, jag vill gå ännu längre. Då jag i närheten af
vår simpla vedhuggarestuga vid Missisippifloden stod
bredvid en indiansk qvinna och hörde henne anropa den "store
anden" till förmån för hennes döda barn, hvars lilla kropp
låg utsträckt på några lönnqvistar fästa i trädet; när jag
såg den egyptiske fellahn med sitt ansigte vändt mot Mekka
sucka under den kristna och högt civiliserade engelska
nationens förtryck utan tröst och utan hopp utom i den tron,
att "Allah är stor och Muhammed är hans profet"; och då
jag i Indien vid så många tillfällen sett de bedröfvade,
nedtrampade, okunniga och fördomsfulla hinduiska männen
och qvinnorna andaktsfullt vända sig mot solen eller mot
Himalayabergens snöklädda toppar, med religiös hänförelse
kasta sig i den helige Ganges för att söka förlåtelse för
sina synder eller utsträcka sig på marken framför en
blomma, ett träd eller en klippa, ja framför en giftig reptil,
sökande Gud eller en hans uppenbarelseform; — vid sådana
tillfällen har jag ofta frågat mig själf, hvilken af alla dessa
är närmast Gud och hvilkens offer är mest välbehagligt
inför honom. Ja, hvilkens? Såsom E. Tegnér frågar i sina
"Fridsröster":

<poem>
Månn' den vise med sin lära,
Än så djup, så konstrikt byggd,
Kommer världens Gud mer nära
Än den vilde med sin dygd?
</poem>

Måtte icke dessa mina reflektioner missuppfattas, som
om det vore min mening att på något vis nedsätta de
protestantiska kyrkorna eller deras missionsarbete bland dessa
folk. Långt därifrån! Ingen kan högre än jag uppskatta
och värdera de ädle missionärer inom den kristna kyrkan,
som söka att tända ett bättre ljus bland hedningarne. Jag
har kännt månge af dem, äfven svenskar, från d:r P.
Fjellstedt, som först ingaf mig lust att se Indien, till Ungert,
Edman   och Erikson, som voro i Indien, samtidigt med mig
och besökte mig i Kalkutta den 28 december 1882. Heder
och erkännande åt deras ädla verk!

Hinduerna äro de artigaste och mest belefvade
människor jag någonsin sett. Deras uppträdande är utsökt fint;
ingen råhet, ingen grofhet, inga svordomar, ingen
dryckenskap förekommer bland dem, och detta gäller äfven om de
lägsta folkklasserna; de högre klasserna äro, såsom redan
förut omtalats, ytterligt fina och renliga, alla visa den största
vördnad för sine föräldrar och för de gamla. Jag vill
anföra några exempel därpå.

Kort efter min ankomst till Kalkutta blef jag bekant
med två furstar Tagore, i synnerhet med den yngste af
dem. De äro titulärfurstar, ofantligt rika och stora
filantroper. De hafva många palats, hundra — kanske tusentals
sekreterare, tjänare, underhafvande och pensionstagare, och
såsom bruket är bland hinduerna, hvilkas familjer äro
ordnade efter det patriarkaliska lefnadssättets grundsatser, lefva
alla tillsammans och få sitt underhåll från den gemensamma
egendomen. Jag aflade många visiter hos dem, men var
mest bekant med den yngre fursten, som då var af
omkring 45 års ålder och en stor beundrare af Amerika.
Ehuru en man af sådan ålder och samhällsställning, talade
han aldrig i sin äldre broders närvaro, förrän den senare
medelst ett ord eller en nickning hade tillkännagifvit, när
han hade rätt att tala. På samma sätt skulle en son aldrig
tillåta sig att tala i sin faders närvaro, förrän denne slutat.
Den äldste medlemmen af familjen är dess högste herrskare,
och äfven furstarne Tagore skulle aldrig hafva tillåtit sig
att företaga någon handling af vigt, innan de först erhållit
sin åldriga moders samtycke.

Månge framstående män både bland hinduer och
muhammedaner, ja till och med några af de infödde herrskarne
<img><b>Fursten af Tagore.</b></img>

aflade visit hos mig först, innan de inbjödo mig till sina
stora fester. En af dem, som ofta besökt mig, var d:r L.
N. Maitra, en brahmin af högsta klassen och en af de mest
upplyste och angenäme män jag råkade i Indien. Han
plägade sitta hos mig flere timmar, berättande för mig om
hinduernas lefnadsvanor, historia och religion. Sedan vi
blifvit   förtroligt   bekanta   genom   flere   månaders umgänge.
satt han en dag mycket länge hemma hos mig liksom
försjunken i djupt begrundande, och då han stod i begrepp
att gå, reste han sig och bad om tillåtelse att få uppläsa
ett hinduiskt ordspråk på sanskrit. Han lade därvid i dagen
en stor förmåga som deklamatör, och det syntes mig som
om jag aldrig hört mera musik i ord på prosa, ehuru jag
naturligtvis icke kunde förstå något af innehållet.

Jag bad honom om en
öfversättning, hvilken han också sände
mig dagen därpå med den försäkran
att han uppläst ordspråket med
tilllämpning på mig. Öfversättningen
lyder sålunda: "Ingå icke i
förtroligare bekantskap med någon, men
om du gör det, så se till att din
vän icke är en främling; men om
han är en främling, så se till att
han icke är en väl uppfostrad man;
men är han bildad, så skilj dig
aldrig från honom, men om ödet bjuder
att du måste skiljas vid honom, så
sök att hafva makt öfver det,
hvaröfver vi icke hafva makt", det vill
med andra ord säga: dö, emedan
endast döden kan ersätta förlusten
af   en   sådan   god  man.    Jag  anför
detta, emedan det icke allenast visar hinduernas föreställning
om den lycka döden medför utan äfven är ett bevis på
deras utsökta artighet och finkänslighet.

<img><b>D:r Maitra framsägande ett indiskt ordspråk.</b></img>

Om en hindu önskar betyga en äldre man eller qvinna
sin aktning eller på något särskildt sätt hedra dem, kallar
han   dem fader eller moder och, om de äro hans jämnåriga,
broder eller syster. Ännu i dag, då mina gamla sekreterare
i Indien skrifva till mig, kalla de mig fader och bedja om
sina vänliga helsningar till deras goda moder, hvarmed de
åsyfta min hustru.

Vid några
tillfällen anställde hinduiske
furstar och adelsmän,
bjudningar eller fester
särskildt till min ära
eller rättare till det
lands ära, som jag
representerade, och
inbjudningen gällde då
icke allenast mig själf
utan utsträcktes äfven
till mina vänner, i det
frihet lemnades mig
att efter eget behag
taga med mig så
många jag ville af dem.

<img><b>Min förste sekreterare, en hindu af krigarkasten eller kschatriya, med hans egen namnteckning.</b></img>

Familjen Tagore
hade en vacker villa
på landet utanför
staden. Där gafs för
mig en dag en fest,
som hade en mera
privat karaktär, alldenstund den egde rum kort efter min
ankomst till landet. Bland andra vänner, som jag då
inbjöd att följa mig dit, var äfven den danske resanden
D'Irgens-Bergh, med hvilken jag gjorde bekantskap på resan
från Neapel till Alexandria.

Villan förtjänade mera namn af palats, ty den var
uppförd i storartad stil och var en verklig perla af
arkitektonisk skönhet. Golf och väggar i alla rummen voro af
marmor. Platsen rundtomkring palatset bestod af en vacker
park, som hölls i det präktigaste skick, och hela aftonen
under vårt besök var den upplyst af många hundra kinesiska
lampor. Glanspunkten i dagens festliga anordningar utgjordes
af musik, som utfördes af en fullständig orkester af infödda
musikanter, hvilka begagnade hinduiska instrumenter,
fullkomligt olika dem vi hafva, hvarjämte äfven utfördes musik
å piano och guitarr samt flere andra af våra vanliga
instrument. Den yngre fursten var nämligen en stor älskare
af musik och underhöll på egen bekostnad ett musikaliskt
institut och en stor orkester samt gaf fri undervisning i
musik åt hvarje ung man, som lade i dagen någon särskild

<img><b>Furstens af Tagore handstil.</b></img>
begåfning därför. Han var äfven väl bevandrad inom
sanskritlitteraturen samt har på sanskritspråket författat flere
vetenskapliga arbeten, hvaraf jag hade nöjet att som present
mottaga ett med hans egenhändiga namnteckning, hvilken
här meddelas såsom prof på en bildad hindus handstil.

De förfriskningar, som vid den nämnda festen serverades,
utgjordes af läckra anrättningar tillagade af deras egna
kockar. Grädde, ris, socker, ägg, fisk, mjöl och kryddor
voro hufvudbeståndsdelarne i bordets omvexlande läckerheter.
Champagne och andra europeiska viner serverades tillika
med rätterna och efter måltiden bjöds kaffe, hvarpå
tvättskålar och fina handdukar kringburos af tjänarne. Slutligen
kringsände hofmästaren (majordomon) en gyllene bägare,
något liknande en urna, placerad på en guldbricka; i den
lilla bägaren låg en fin svamp genomdränkt med "attar of
roses", som kostar nära fyra kronor droppen och hvari
gästerna vätte sina fingerspetsar, fuktande sina pannor och
kläder med den dyrbara parfymen. Den obetydligaste
beröring med denna äkta "attar" meddelar en doft, som varar
i flere månader.

Hvarken hos furstarne Tagore eller på något annat
ställe, där de äkta infödda hinduerna gåfvo fester, voro några
af deras qvinnor närvarande eller kunde ses af oss, ehuru
vi visste att de voro i närheten och kunde se oss genom
något glasfönster eller galler. Männen själfve biträdde vid
gästernas betjäning men smakade aldrig hvarken mat eller
dryck i vår närvaro. Då slutligen vagnarne körde, fram
och gästerna skildes åt, gafs åt hvar och en af dem en
ofantligt stor bukett af vackra välluktande blommor.

*
</chapter>

<chapter name="Tjugofjärde kapitlet: Jordbruk, industri och byggnadskonst — Hveteodlingen — Jordbruksarbetaren — Hans ställning, verktyg m. m. — Handaslöjder — Taj i Agra — Taskspelarkonster — Ormtjusare — Ur min dagbok">

<img></img>

<h2>Tjugofjärde kapitlet.</h2>

<sp>Innehåll</sp>: Jordbruk, industri och byggnadskonst. — Hveteodlingen.
— Jordbruksarbetaren. — Hans ställning, verktyg m. m. — Handaslöjder.
— Taj i Agra. — Taskspelarkonster. — Ormtjusare. — Ur min dagbok.
<img></img>
<img l></img>

Det öfvervägande flertalet af hinduerna äro
jordbruksarbetare. De förnämsta sädesslag som odlas i Indien
äro hvete, ris och flere olika sorters ärter. Hveteodlingen i
Indien utöfvar ett stort inflytande på spannmålsmarknaden
äfven i Europa och är numera därstädes en af ds farligaste
medtäflarne till vårt amerikanska hvete.

Som Förenta Staternas regering hade gifvit mig i
uppdrag att inhemta underrättelser om huru hveteodlingen
bedrefs i Indien, gjorde jag detta ämne särskildt till föremål
för undersökningar och studier, och i december 1882
inlemnade jag till regeringen i "Washington en rapport därom,
som utgjorde den första tillförlitliga underrättelse vi erhållit
i ämnet, hvarföre den ock väckte mycken uppmärksamhet
och förorsakade icke ringa öfverraskning. Jag vill anföra
några utdrag ur denna rapport.

"Den årliga hveteproduktionen i Indien uppgår till
omkring 240,000,000 bushels,  hvaraf 200,000,000 kunna
exporteras, alldenstund de infödda bereda sitt bröd af andra
sädesslag. Sammanlagdt ytinnehållet af det område, hvarå
hvete odlas uppgår till öfver 20,000,000 acres, och i
gynsammaste fall uppgår afkastningen i medeltal till 13 bushels
pr acre.

"Den anglo-indiska regeringen gör allt hvad i dess
förmåga står för att uppmuntra hveteodlingen och göra den
till en segrande medtäflare med det amerikanska hvetet i
Europa, Så har nyligen fullbordats en kanal, kallad
"Sirhind", som är 502 mil lång och står i förbindelse med en
mängd mindre kanaler, hvilkas sammanlagda längd är 2,000
mil och hvilket kanalsystem är afsedt att bevattna en million
acres. Nästan alla hvetefälten tarfva konstbevattning. Hvetet
sås på hösten och skördas i mars. Det sås vanligen i rader
eller fåror.

"Jordbruksarbetaren, "ryot", är en åbo, som lefver under
mycket tryckta omständigheter och närmast kan jämföras
med den svenske torparen. Genom gammal häfd och
vidskepliga föreställningar har han kommit att betraktas och
anse sig själf nästan som ett inventarium på den jordlapp,
där han föddes. Hans jordbruk bedrifves i mycket liten
skala, hans behof äro mycket få, han fördrager fattigdom
och hunger med tålamod och odlar sin lilla jordbit af från
fem till femton acres i skifte med jordegaren, "zemindar",
som har landet på arrende af någon infödd furste, hvilken
åter i sin ordning arrenderar det af regeringen. Alla dessa
landinnehafvare måste betala en dryg årlig afgift. Största
delen af ryotens inkomst hamnar i zemindarens, brahminens
och ockrarens fickor under form af arrende, offer och ränta,
och om han med sitt hårda och hopplösa arbete kan
inbespara 25 öre om dagen, så är detta tillräckligt för
tillfredsställande af de mest trängande hushållsbehofven.

<img><b>Plöjning i Indien.</b></img>

"Hans hem utgöres af en jord- eller bambukoja, hans
hela egendom är ett par små oxar, ett par kor, kalfvar och
getter, en träkärra och några messings- och lerkärl,
tillsammans värdt mellan 200 och 300 kronor, och hans
redskap och verktyg äro af det enklaste slag, sådana som hans
förfäder begagnade för 3000 år sedan. Han plöjer sin
åker med ett krokigt järnskodt trästycke och harfvar det
med ett redskap liknande en vanlig stege, lagd med
flatsidan på marken och dragen af de små oxarne tvärs öfver
fältet. Han sår sin säd med händerna, skördar den med en
enkel skära, bär hem kärfvarne på ryggen eller för hem
dem med sin lilla kärra, tröskar dem med en träklubba
eller låter boskapen trampa ur kornen, hvarpå han rengör
säden från agnar medelst handkastning."
I Indien odlas naturligtvis många andra
landtmannaprodukter; särskildt må nämnas indigoplantan, hvaraf den
berömda blåa färgen tillverkas, raps, senap och andra
frösorter, hvaraf pressas olja,   opiumväxten m. fl.

I städerna och byarne sysselsätter sig folket med
handtverksarbeten, hvaruti de uppnå större skicklighet än något
annat folk. Deras vackra träsniderier och elfenbensarbeten,
deras fina broderier, deras väfnader och spånad samt andra
industriella produkter öfverträffa allt annat arbete af det
slaget.

<img><b>Arbetare vid indigopress.</b></img>

Men deras skicklighet har icke sin grund i geni ooh
uppfinningsförmåga utan i noggrann iakttagelse och trägen
öfning. Enligt deras religiösa kasttraditioner måste sönerna
lära faderns yrke, och de börja att arbeta vid hans sida, så
snart de äro gamla nog att kunna hålla i en nål, mejsel
eller annat verktyg, samt fortsätta tålmodigt därmed dag
efter dag, år efter år, tilldess omsider deras barn och.
barn-Barn i sin ordning lära yrket af dem.

<img><b>Oljepress.</b></img>

Vissa platser äro bekanta för vissa slags industriella
arbeten, som där företrädesvis utföras. Så är t. ex. Dakka
bekant för sitt fina musslin, Benares för sina broderier
o. s. v.  Musslinsväfvarne i Dakka kunna med sina händer
spinna och väfva ett tyg så fint som en spindelväf, och en
vid sådant arbete ovan skulle aldrig ens kunna känna tråden
mellan sina fingrar, men den hinduiske spinnarens i Dakka
känsel har blifvit så ytterst fint utvecklad under hundratals
slägtled, att han är i stånd att utföra arbeten, som för en
annan skulle vara fullkomligt omöjliga. Jag har sett en
drägt förärad åt en indisk konung, hvilken var så fin, att,
ehuru   den   utgjorde en fullständig kostym,  den likväl
hopvecklad fick rum inuti ett mangoskal, som endast är
obetydligt större än ett mandelskal, och så inpackad
framlemnades till konungen. Jag har i min ego en liten ask,
två tum bred och fyra tum lång, gjord af sandelträd ock
försedd med fina sniderier; alla kanterna äro inlagda med
små elfenbensstycken, hvaruti finnas mer än 2,000 särskilda
bitar af olika metaller så skickligt sammansatta, att
fogningarne icke ens med förstoringsglas kunna upptäckas.

<img><b>Taj-Mahal.</b></img>

Äfven i byggnadskonst hafva hinduerna utmärkt sig
redan för århundraden tillbaka, i det de utfört arbeten,
som än i dag äro föremål för världens beundran.

Ett af dessa arkitekturens mästerverk anses vara ett
af de skönaste någonsin utfördt med människohänder. Det
är Taj-Mahal vid Agra, ett grafmonument bygdt af kejsar
Shah Jehan öfver qvarlefvorna af hans gemål Bengos Begum,
som dog 1630. Under sjutton års tid efter hennes död
samlade Shah Jehan byggnadsmaterialier af marmor och
dyrbara stenar för att användas till grafmonumentets
uppförande. Från alla delar af Indien lemnades bidrag till
det samma, såsom till Salomos tempel från hela judiska
landet, och det anses hafva kostat ända till 112,000,000
kronor. Byggmästarne arbetade som titaner och resultatet
blef ett arbete fint som en juvelerares. Det är bygdt i
morisk stil med smärta pelare samt gör på betraktaren
intrycket af majestät och behag. Många byggnader i världen
öfverträffa detta tempel i storlek, men ingen kan täfla med
det samma i idealisk skönhet och byggnadsstilens
fulländning. Det liknar mera ett tacksamhetens och lofsångens
tempel än en sorgens boning, och kärlekens ande tyckes
genomtränga dessa tysta kamrar, lifvande och värmande
den kalla marmorn och förvandlande hela byggnaden till
en dröm — till ett poem i sten. Det är försedt med rika
mosaikinläggningar, och dyrbara stenar af olika färger
antaga skapnaden af friska vinrankor och lefvande blommor.
Det står där i högtidlig tystnad vid stranden af Jumna
som en förtrollad synvilla.

I storartad prakt liksom växte det upp inför mina ögon,
då jag nalkades det. Den luftiga domen och de hvita
marmorspirorna glittrande i sagolik, mystisk skönhet och
reste sig högt öfver de resliga cypressträden, som stodo i
rader likt skildtvakter kring det samma. Man inträder i
trädgårdsparken framför hufvudbyggnaden genom en hvälfd
pelargång af kolossal storlek, byggd af röd sandsten och
täckt af 26 hvita kupoler. Hvalfbågarnes höjd är 140 fot
Taj-Mahal är uppfördt på en fotställning af röd sandsten,
964 fot lång och 329 fot bred, hvars ena sida sköljes af
Jumnafloden   och   i   hvilkens  fyra  hörn är ett torn af röd

sandsten, täckt af en hvit marmorkiosk. Tvänne moskéer
upptaga den östra och vestra sidan. Från denna grund
höjer sig en präktig terrass af hvit marmor, 313 fot i
fyrkant, i hvars medelpunkt själfva den vackra
hufvudbyggnaden har sin plats. I hvarje vinkel är en luftig tornspira
af utsökt formfulländning, byggd af hvit marmor samt täckt
af en stilfull kupol, som hvilar på åtta pelare. De äro
omkring 150 fot höga och man går upp till högsta toppen
på en spiraltrappa.

Grundplanen till Taj-Mahal bildar en regelbunden
åttkant. De fyra sidor, hvarest ingångarne äro belägna, äro
hvardera omkring 130 fot långa samt vätta mot de fyra
väderstrecken. Taket är 70 fot öfver fotställningen. Öfver
hvarje hörn reser sig en praktfull tornspira och öfver
medelpunkten uppstiger marmordômen, mätande 70 fot i
genomskärning och hvälfvande sig till en höjd af 120 fot. Den
täckes af ett förgyldt halfmånformigt hvalf 260 fot öfver
golfytan. Alltsammans är af den finaste Jaypurmarmor,
omsorgsfullt polerad och ännu i dag bibehållande sin rena färg.

Oaktadt Taj-Mahals kolossala storlek är hvarje del af
det samma, från grundmuren ända upp till domen, prydd
med konstnärligt utförda teckningar, och det hela är lika
omsorgsfullt utarbetadt som det finaste ebenholtzskrin. Hela
Koran är sålunda inristad på det samma. Ännu i dag är
den sköna drottningens grafhvalf fyldt med doft af rosor,
jasmin och sandelträd. Kejsarinnans och kejsarens grafvar
utgöras af sarkofager af den renaste marmor, betäckta med
utsökt smakfulla inläggningar af blodsten, agat, kamelia,
lapis lazuli och andra dyrbara stenar samt omgifna af ett
sex fot högt galler, i hvars öppna flätverk liljor,
svärdsliljor och andra blommor af ädelstenar äro inarbetade.

Dômen i Taj-Mahal frambringar ett eko, som är
behagligare, renare och mera uthålligt än något annat. En
ensam musikton frambragt af människorösten liksom flyter
eller sväfvar däruppe i ett långt utdraget, angenämt
vågsvall, hvilket dör så långsamt, att man tycker sig höra det
ännu sedan det tystnat — liksom man ser eller tycker sig
se en lärka, som man länge följt med sin blick, äfven sedan
hon försvunnit i himmelens blåa hvalf. 20,000 arbetare
användes under 22 års tid för att uppföra detta graftempel.

Dessa mina minnen skulle blifva allt för ofullständiga,
om jag helt och hållet förbiginge beskrifningen af några af
de taskspelarkonster, jag såg utföras med förundransvärd
skicklighet.

Då jag en dag satt på den öppna platsen framför
hotellet i Benares tillsammans med några officerare i engelska
armén, kom en vanlig hindu af den lägre folkklassen
åtföljd af en gosse fram till oss och bad om tillåtelse att få
visa oss mangoträdet. Då detta beviljats honom,
hopskrapade gossen litet jord på vägen alldeles framför våra ögon
och gjorde däraf en liten hög på golfvet i den öppna platsen
framför hotellet. Taskspelaren, som icke hade på sig något
annat än ett löst åtsittande skynke af bomullstyg, som
vanligen bäres af männen, och i handen hade en hvit duk
samt en liten påse innehållande några käppar och andra
små verktyg, hukade sig ned bredvid den lilla jordhögen,
hvarpå han med ögonen riktade på oss ur sin lilla påse
framtog en mangokärna, liknande en stor plommonsten, och
planterade den i jorden. Sedan han klappat till och jämnat
den lilla jordhögen litet med sina händer, upprepade han
några böner och besvärjelseformler, gjorde några rörelser
öfver jordhögen med sin lilla trollstaf, omsorgsfullt
iakttagande en  afvaktande  hållning.     Sedan omkring en minut
på detta sätt förflutit, sågo vi jordkullen öppna sig i toppen
och den späda brodden af en växt långsamt höja sig genom
den sålunda bildade springan. Hinduen satt med
sammanknutna händer och andades stundom på plantan, under det
han alltjämt sjöng och åkallade någon osynlig varelse.
Under tiden växte plantan småningom allt högre och blef
mera fast i sin byggnad, till dess hon slutligen antog
skapnaden af ett dvärgträd, som alltjämt växte och sköt ut nya
grenar och löf. Denna utveckling fortgick småningom och
långsamt inför mina ögon, tills slutligen till min största
förvåning en mogen mangofrukt hängde ned från en af
grenarne. Endast några gånger under utförandet af detta
konststycke öfvertäcktes plantan för ett ögonblick af duken
i brahminens hand.

En annan gång, då jag befann mig på däcket af en
stor ångare, anhöll en hindu, som hade i sitt sällskap en
ung flicka påtagligen af 7 eller 8 års ålder, hos passagerarne
om tillåtelse att få utföra ett konststycke. Detta bifölls,
hvarpå han ställde på däcket en rund videkorg, liknande
en s. k. "papperskorg", den lilla flickan satte sig i densamma
ned till botten, så att hufvud och fötter kommo i jämnbredd
öfverst i korgen, och hon ordentligt fyllde upp den.
Därefter satte mannen locket på och framtog ett långt, rakt,
tveeggadt svärd, hvilket han stötte genom korgen kors och
tvärs, upp och ned i alla riktningar. Det var en
uppskakande syn, somliga af fruntimren skreko och andra
svimmade. Men då han tog af locket på korgen, kom flickan
ut lefvande och oskadd. Svärdet lemnades oss för att
undersökas, och jag är fullkomligt säker på, att det var en rak,
solid, ärlig infanterivärja. Korgen stod under allt detta på
skeppsdäcket och platsen var alltså sådan, att där icke kunde
döljas   några fjädrar eller maskineri eller andra hjälpmedel.


<img><b>Ormtjusare.</b></img>

Ormtjusare äro mycket allmänna i Indien. Då en sådan
skall utföra sitt konststycke, begär han ett stycke papper,
som han lägger i åskådarens utsträckta hand, hvarpå han
börjar spela på sin flöjt och stirra med ögonen, som om han
såge något i närheten af handen. Hela hans kropp blir
liksom förvandlad och han vrider sig lik en mask, under
det han alltjämt spelar och håller sina ögon riktade på
handen. Plötsligt störtar han fram och pekar på densamma.
Men åskådaren kan icke se något, och ormtjusaren begynner
att spela och vrida sig vildare än förut. Hans armar äro
bara ända upp till armbågarne och han håller flöjten med
bägge händerna. Med ens kastar han flöjten ifrån sig och
fortsätter sina rörelser under uttalande af besvärjelseformler.
Ånyo pekar han på papperet och under det åskådaren håller
sina ögon riktade dit och icke kan se någonting ovanligt,
trycker han sina sammanknäppta händer ned på det samma
och drager fram tre stora "kobras",  som höja sina hufvuden
och slänga sina gaddar i olika riktningar, under det han
håller dem i handen.

Dessa och liknande konststycken utföras, dagligen och
likväl har ingen varit i stånd att upptäcka på hvad sätt
det tillgår.

Jag vill nu anföra några tilldragelser antecknade i den
dagbok jag förde i Indien.

Den 8 oktober 1882. I går egde rum en af de
största opinionsyttringar, som någonsin lagts i dagen i Asien,
till förmån för religionsfriheten, i det 3,000 framstående
personer, för det mesta hinduer och muhammedaner samt
några kristna och parser, församlades i stadshuset i Kalkutta
och höllo de mest glänsande tal under de lifligaste
bifallsyttringar från den infödda, icke-kristna befolkningens sida
för att inlägga en protest mot regeringens polisförföljelser
mot frälsningsarmén, som nyligen hade anländt till Bombay.
Hvad tänka väl våra amerikanska och europeiska kristna
om att det är nödvändigt för brahmadyrkare, muhammedaner
och parser att protestera mot förföljelser anställda af kristna
mot kristna?                                                                    

Darjiling den 27 oktober 1882. Här lefver en stam
af ett ganska talrikt bergsfolk, som äro polyandrister —
motsatsen till polygamister. Hvarje qvinna har många män,
som vanligen äro bröder eller nära slägtingar. Detta bruk
har dock småningom förminskat folkmängden, under det
alla andra hinduiska sekter hastigt tillväxa genom folkökning.

Den engelska aristokratin är talrikt representerad här
på platsen. Bengaliska regeringens sommarresidens, som är
förlagdt här, samt det ypperliga sanatoriet hitlocka
tusentals resande. Utflykter, festmiddagar, baler och andra
tillställningar aflösa hvarandra oupphörligt. Jag bevistade i
dag   på   eftermiddagen   ett   af  dessa samqväm, hvarest jag
sammanträffade med den grekiske köpmannen Palochi samt
gjorde flere andra intressanta bekantskaper. I afton skall
jag på bal hos guvernören öfver Bengalen hvarvid "simkim"
eller champagnen kommer att flyta i strömmar.

Den 23 november 1882. Bevistade en tyst och stilla
bjudning hos konungen af Kutch Behar i palatset i Kalkutta.
Han är gift med en dotter till den store hinduiske
reformatorn Keshub Chunder Sen, en väluppfostrad, fulländad
skönhet, hvilken liksom hennes man, den unge och elegante
konungen, trotsar den hinduiska kastfördomen och visar sig
offentligt bland andra damer och herrar.

Den 28 december 1882. Bevistade missionärernas
tioårskonferens, hvari 500 missionärer från alla delar af Asien,
Afrika och Australien deltogo och som var en af de mest
intressanta kyrkliga sammankomster, som någonsin hållits.
Där sammanträffade fint bildade, intelligenta, modiga män
och qvinnor, från den gråhårige veteranen till den unge,
som nyss lemnat läroverket. Tre svenskar, nämligen
Ungert, Edman och Erikson deltogo äfven i denna  konferens.

Den 18 januari 1883. Bevistade den stora statsbalen
i vicekonungens palats. 1,500 gäster deltogo däri, och den
talrika samlingen bildade en lysande tafla af skönhet,
artighet och furstlig glans. Här voro många infödda ädlingar
och regenter, bland hvilka de förnämsta voro gackvaren
(konungen) af Baroda och khanen af Khelat. Gackvaren
följdes tätt i hälarne, hvart han än gick, af ett halft
dussin turbanklädda uppvaktare och fyra "lifdrabanter"
beväpnade med dolkar och krokiga "zimetarer" eller
damaskusklingor. Hans egen drägt bestod af blått och grönt schagg
och siden, och den mångfärgade turbanen var bokstafligen
öfversållad   af   diamanter.    Det   sades, att han den aftonen

bar på sin turban och på bröstet briljanter till ett värde
af sju millioner kronor.

Den 10 februari. I trots af alla försök att få lefva i
lugn och stillhet drages jag oupphörligen ut i sällskapslifvet.
Så deltog jag i går i en af de angenämaste festligheterna
under säsongen. Det var en storartad fest, som gafs af
den muhammedanske fursten Raja Rajendra Naryan Bahadur
i hans präktiga palats och parkträdgårdar i Shova Bazar
till firande af britternas stora seger i Egypten. 3,000
gäster voro närvarande. Alla slags förströelser voro
anordnade till gästernas nöje, såsom dans, konserter, en cirkus
med ständigt pågående förevisningar, "nautchs" eller danser
utförda af infödda danserskor. I olika delar af palatset
serverades förfriskningar i storartad skala, motsvarande den
stil, i hvilken det hela var anlagdt. Trädgårdarne voro
upplysta af tusentals kinesiska lyktor och en massa
elektriska ljus.

Ur min dagbok anför jag ytterligare:

— — — Mottog besök af en ung svensk grefve
Wachtmeister, stadd på resa genom Asien, samt af en ung prins
från Madagaskar, son till drottningen därstädes, hvilken
under ledning af en norsk sjökapten, Ludvig Larson,
anställd i drottningens tjänst, gjorde en sjöresa i de asiatiska
farvattnen för att lära sig sjömansyrket. Den unge prinsen
talade utmärkt engelska och var en särdeles intelligent man.

*

Bevistade en stor fest på frimurarelogen, hvarvid
omkring 150 ordensbröder voro närvarande, bland hvilka funnos
män af nästan hvarje nationalitet och trosbekännelse.
Mästaregraden tilldelades trenne bröder, hvilka knäföllo framför
samma altare. Den ene var kristen och afgaf sitt löfte
med   handen   på   Bibeln;   en   var   muhammedan  och afgaf
löftet med handen på Koran; den tredje, en hindu, afgaf
det med handen på Shastras heliga skrifter. Löftet
förestafvades af en engelsk lord, domare i högsta domstolen,
biträdd af Storlogens sekreterare, min vän Rustomji, en
parser och elddyrkare.

I betraktande af den intolerans i religiöst hänseende
och den ofördragsamhet mot olika tänkande, som råder i
Indien, hvarest alla förena sig i hat mot de kristne, är en
sådan akt som den nu skildrade omöjlig i något
religionstempel därstädes, och det är endast inom frimurarorden, hvilken
icke vet af några
nationalitets-, ras-
eller andra skrankor,
som något dylikt kan
ega rum.

— — — — — — — — — —

<img><b>Gudinnan Kali.</b></img>

Besökte
gudinnan Kalis tempel,
beläget i utkanten
af Kalkutta och
efter hvilket staden
erhållit sitt namn.
Kali är hämndens
och hatets gudinna.
Detta tempel anses
för ett af de mest
märkvärdiga i
Indien. Vid
detsamma tjänstgöra 150
brahmaprester.
Öfverstepresten, Roonish Chunder Mokerje, var en ung man
med god bildning och hade tillbragt flere år i en
amerikansk missionsskola; hans embete är ärftligt. Då jag
omtalade för honom att en af mina närmaste vänner och
slägtingar i Sverige var prest i den kristna kyrkan, lemnade
han mig några porträtt af deras afgudabilder som present
till den svenske presten, och i sinom tid erhöll han i
återskänk från kyrkoherden Fjellander en prydlig svensk bibel
med sitt namn tryckt i guldbokstäfver på permen. Denna
bibel förvaras nu i Kalis tempel.

På begäran gaf mig Mokerje en kort skriftlig
sammanfattning af hinduernas lära, som jag här i ordagrann
öfversättning meddelar:

"Vi tro på himmel och helvete endast såsom tillfälliga
platser för belöning och straff. När en man dör, vägas
hans goda och onda gerningar på vågen. Först går han
till himlen och njuter sin belöning, därpå till helvetet och
utstår sitt straff i förhållande till sina synder. När allt är
utjämnadt, ingår anden igen i världen i form af en annan
varelse och samma pröfning upprepas gång på gång, och
han kan endast erhålla slutlig lycksalighet, när han hunnit
så långt i sin utveckling, att hvarken onda eller goda
gerningar utöfvas af honom, utan han måste förlora sig själf
i betraktelsen af Gud, till dess han slutligen upphör att
existera som individ och sammansmälter med Gud, hvaraf
han utgör en del".

— — — — — — — — — — — — — —

Var inbjuden till öfverste Gordons hem för att se
några prof på den i Indien vidt utbredda ockultismen, och
bevittnade därstädes tilldragelser så märkvärdiga, att jag
nästan tvekar att nedskrifva dem. Jag såg tunga föremål
röra sig och flyttas i rummet i luften öfver våra hufvud
samt en man med stolen, hvarpå han satt, höja sig flere
fot   från   golfvet   utan   medverkan   af   någon  synlig makt;
jag hörde griffeln förd af en osynlig kraft skrifva på en
tafla och läste på tydlig engelska det skrifna; jag såg på
samma sätt en penna skrifva på papper med bläck samt
kände med min hand det ännu våta bläcket. Hvari den
osynliga kraft, som åstadkom dessa fenomen, bestod känner
jag icke, men att en sådan finnes vet jag bestämdt,
äfvensom att här åtminstone ej fanns rum för bedrägeri.

— — — — — — — — — — — — — — — — 

<img><b>Abdul, min muhammedanske betjänt och tolk.</b></img>

Hos fursten
Tagore, där den
beryktade madame Blavatsky
för tillfället vistas,
sammanträffade jag med
henne och många
indiska teosofer. Hon
är en storväxt och
mycket korpulent qvinna
med intelligent fastän
något groft utseende.
Hon tror sig betjänad
af Kut-Humis-Lal-Sing,
en buddhistisk eremit,
som påstås vara 2,000
år gammal och ega
makt öfver rummet, så
att hon flyttar sin
"astralkropp" lika
hastigt som tanken till
de mest aflägsna
platser. Själf såg jag inga
märkliga fenomen hos teosoferna, men det är en allmän
tro hos hinduerna, att vissa panditer eller lärde, hvilka
<img><b>Typer af muhammedanska tjänare.</b></img>
under åratal lefva i bergstrakterna som eremiter under
försakande af föda och alla sinnliga njutningar, därigenom
uppnå en sådan, andens makt öfver materien, att de ega
förmåga att skilja den förra från kroppen samt låta den
obehindrad af materiens lagar förflytta sig från plats till
plats med bibehållande af samma gestalt och förmåga att
tala och handla. Huruvida detta förhåller sig så vill jag
låta vara osagdt, men det vet jag af egen personlig
erfarenhet att "det finnes mycket mellan himmel och jord,
hvarom vår filosofi icke drömt".

— — — — — — — — — — — — — —

Ack, hvilka beqvämligheter man
här kan njuta i det mest utsökta och
angenäma sällskap, den härligaste
natur, palatslika boningshus, utsökta
frukter, rätter och viner, nöjen af alla
slag, omgifven af en skara tjänare,
hvilka i snöhvita kläder och med bara
fötter ljudlöst och snabbt sväfva
omkring en för att på minsta vink
uppfylla ens önskningar och ändå hur jag
längtar efter hemmet i norden med de
svalkande vindarne samt frost och snö,
som uppfriska blodet, stärka aptiten
och fylla en med en känsla af
svällande lifskraft och energi, som är okänd
i de slappande heta klimaten!

— — — — — — — — — — — — — —

<img><b>Sobulla, en sinnessvag.</b></img>

Från min veranda ser jag en
folksamling   på gatan,  som tyckes afse att
visa   vördnad   eller   hyllning åt någon.    Det befinnes vara
en sinnessvag tiggare,   Sobulla.    Hinduerna hafva nämligen
den föreställningen, att då en person förlorat förståndet,
fylles han i stället af Guds ande, hvarför de alltid betrakta
de vansinniga med vördnad och behandla dem med ömhet.

Denna aprilvärme gör det lätt att fatta huru hinduerna
fått ett ordspråk som lyder så här: "Spring aldrig när du
kan gå sakta, gå aldrig när du kan stå stilla, stå aldrig
när du kan sitta, sitt aldrig när du kan ligga ned".

*
</chapter>

<chapter name="Tjugofemte kapitlet: Qvinnorna i Indien — Enkorna — Den amerikanska zenana — Prisutdelning i en flickskola — Annandabai Joshee — Hennes resa till Amerika — Rapporter till regeringen — Afresa från Indien — Burma — Ceylon — Arabien — Kairo">

<img></img>

<h2>Tjugofemte kapitlet.</h2>

<sp>Innehåll</sp>: Qvinnorna i Indien. — Enkorna. — Den amerikanska
zenana. — Prisutdelning i en flickskola. — Annandabai Joshee. — Hennes resa till Amerika. — Rapporter till regeringen. — Afresa från Indien. — Burma. — Ceylon. — Arabien. — Kairo.
<img></img>
<img l></img>

Qvinnorna i Indien äro som klass betraktade i hög grad
beklagansvärda från vår synpunkt sedt. De betraktas
ingalunda såsom mannens jämlikar utan endast som ett
bihang till honom. Deras religion lär dem att de såsom
individer betraktade icke hafva några erkända rättigheter
och att den enda lycka de kunna eftersträfva här i världen
och i den kommande är att få blifva hustrur eller mödrar
till män, och att ju mer en qvinna uppoffrar sig för en
man, desto större blir hennes belöning härefter. Om den
man, med hvilken hon är gift, dör, så är återstoden af
hennes lif uppfyldt af sorg och lidande, och det är endast
i lifvet efter detta som hon kan vänta någon lycka i
återföreningen med honom.

Från detta betraktelsesätt härleder sig det så kallade
"sati" eller bruket att bränna hustrun på hennes döde mans
bål, på det hon måtte omedelbart få komma i åtnjutande
af saligheten tillsammans med honom och genom honom.
"Sati" är numera förbjudet af engelska regeringen, men
hvarje enka i Indien är fortfarande dömd till ett lif i
elände och förnedring.

Då man erinrar sig att månggifte bedrifves i vidsträckt
skala bland de rike, så att en man tillåtes att hafva hur
många hustrur som helst och oupphörligen kan taga nya
så länge han lefver, så kan man lätt göra sig en
föreställning om hvilket stort antal enkor där måste finnas. Här
är t. ex. en gammal man som dör och efterlemnar många
enkor af olika ålder, somliga endast tio à tolf år gamla,
af hvilka ingen är berättigad att ingå nytt äktenskap. De
beröfvas alla prydnader och äro nödsakade att bära den
enklaste grofva drägt, att lefva af den tarfligaste föda samt
att utföra allt arbete och släpgöra för den man, som ärfver
deras döde makes egendom och som måhända är hans
broder eller son. Häraf kommer det sig, att rika familjer hafva
ett stort antal qvinnor i alla ställningar och förhållanden
från herskarinnan ända ned till den lägsta tjänarinnan.

Det är förbjudet att gifva qvinnorna uppfostran, till
följd hvaraf de äro mera lika barn, leka med sina dockor,
juveler och andra grannlåter, samt icke hafva någon högre
uppfattning af lifvet än den, som meddelas dem i
barnkammaren, och det synes mig vara en lycka i olyckan för
dessa beklagansvärda fördomens offer att de lefva i
okunnighet, så länge denna deras ställning varar, ty i annat
fall blefve deras lif ännu odrägligare.

Under de senare åren hafva missionärer från Europa
och Amerika öppnat skolor för flickors uppfostran. Den
förnämsta af dessa finnes i Kalkutta, och den har många
afdelningsskolor i andra delar af Indien. Den kallas "Den


amerikanska zenanan" eller qvinnomissionen och förestods
vid mitt vistande i Indien af en fröken Hook, ett högst
aktningsvärdt fruntimmer härstammande från danska
förfäder, hvilkens ädla verksamhets frukter skola medföra
oräkneliga fördelar för kommande millioner indiska qvinnor.

<img><b>Missionshem och skola.</b></img>

Vid en examen i denna skola hade jag äran att
utdela prisen, som bestodo af 500 amerikanska dockor, skickade
dit af Cyrus Field i New-York. Pristagarne voro de
vackraste och sötaste små flickor man kunde se. Jag önskade
att jag kunde beskrifva denna högtidlighet. Jag satt på
platformen i den stora högtidssalen med fröken Hook på
min högra sida, en pandit eller lärd brahmin på min vänstra
sida samt omgifven af de amerikanske och infödde lärarne
och några amerikanske turister. Den ofantliga högtidssalen
liknade en vacker blomsterrabatt skiftande i många olika
färger, och hvarje liten flicka strålade som en vacker blomma
i sin röda, gröna, hvita, blåa eller purpurfärgade drägt,
under det hennes vackra svarta hår gnistrade af guld- och
silfversmycken eller juveler. Alla sutto de där lyssnande
med spänd uppmärksamhet, till dess deras namn uppropades,
då de behagfullt, blygsamt och med glädjestrålande ansigten
trippade fram för att mottaga de vackra dockorna ur den
amerikanske generalkonsulns hand.

I början möttes dessa
skolor af en häftig
opposition från den bättre
klassen bland infödingarne,
men så småningom
afsvalnade deras förbittring mot
dem, och nu mera äro
missionskolornas lärare icke
utsatta för några
förföljelser.

<img><b>Annandabai Joshee.</b></img>

En dag i februari
1883 fick jag besök i mitt
hem af en brahmin af
högsta klassen, som
åtföljdes af sin unga hustru och
hennes lilla syster. Hennes
namn var Annandabai
Joshee och hennes man var
postmästare i den redan
nämnda gamla danska
staden Serampur. Han var
en väl uppfostrad man, med ett fint och artigt sätt, af
omkring 40 års ålder. Hans hustru var 19 år och de
hade varit gifta i 9 år. Med undantag af drottningen af
Kutch Behar och några lärarinnor i "zenana" missionen var
hon den första bildade  hinduqvinna, med hvilken jag
sammanträffat. Hennes man hade gifvit henne en särdeles
vårdad uppfostran.

Deras ärende var att begära mitt råd och om möjligt
bistånd i en sak, som var af den största vigt för qvinnorna
i Indien. Den unga qvinnan hade inom sig själf tänkt
ungefär sålunda: "Då jag förvärfvat uppfostran och samma
kunskap som en man, hvarföre kunna icke andra qvinnor
i Indien göra det samma? I Amerika finnas många qvinnor
utmärkta för stor lärdom och många af dem äro medicine
doktorer. Qvinnorna i Indien tillåtas icke att mottaga
besök af någon annan man än sin make, och då nu här alla
våra läkare äro män, som icke kunna se och noggrannt
undersöka sina qvinnliga patienter, så kunna de naturligtvis
icke heller föreskrifva dem den behandling de behöfva,
hvarföre många qvinnor i Indien utan bot lida och dö, hvilket
ofta kunde förekommas, om qvinnor studerade till
doktorer. Om amerikanska qvinnor kunna bli läkare, så kan
äfven jag bli det, och jag har beslutit att resa till Amerika,
gå in uti den qvinnliga läkareskolan i Filadelfia och studera
till medicine doktor, samt därefter återvända till Indien för
att verka godt bland mina landsmaninnor och vederlägga
den falska grundsats, som håller de hinduiska qvinnorna i
förnedring och okunnighet". Hennes man var full af
hänförelse för hennes plan, och som han var rik, så var han
ock i stånd att hjälpa henne utföra den, om jag ville gilla
den och bidraga till dess realiserande medelst det inflytande
min officiella ställning förlänade mig.

Några veckor därefter var den ädelsinnade lilla
brahminqvinnan på väg öfver de stora världshafven till det
land, där icke allenast mannen utan äfven qvinnan är en
fri varelse. Hon medförde officiella bref från mig till alla
amerikanska myndigheter, med hvilka hon kunde komma

att sammanträffa, till mären i Filadelfia och till
statsdepartementet i Washington.

Innan fru Annandabai Joshee lemnade Kalkutta, höll
hon ett extemporeradt föredrag i Serampur i universitetet
inför en stor åhörarekrets, hvarvid hon fullständigt
utvecklade de skäl, som förmådde henne att resa till Amerika,
samt besvarade de många frågor, som framställts till henne
angående resan. Sedan hon i detta föredrag framhållit
behofvet af qvinnliga hinduiska läkare, sade hon att det vore
omöjligt för hinduiska qvinnor af hennes klass att i Indien
erhålla den nödvändiga vetenskapligt medicinska utbildningen,
och sedan hon äfven till besvarande upptagit de frågor,
som riktats till henne angående hvad hon skulle göra, om
hon blefve bannlyst af brahminerna och till följd däraf
träffades af andra motgångar, tillade hon beslutsamt:

"Jag här allvarligt tänkt öfver våra seder och bruk
samt våra utsigter för framtiden, och jag finner att vi hafva
misstagit oss rörande våra egna intressen. De första åren
af en människas lif utgöra grundvalen för återstoden däraf.
Den som aldrig tänker, kan aldrig blifva vis; ständig
tanklöshet måste sluta med okunnighet, och ehuru berusning
stundom kan upplifva anden för en kort stund, gör den
slutligen lifvet kort och eländigt. Hvar och en måste göra
någonting, som han eller hon anser det vara sin uppgift
att göra, föraktande betydelselösa nöjen.

"Jag försöker icke att inverka på elementernas rörelser
eller att bestämma öfver konungarikens öden. Det är min
uppgift att tillse hvad varelser, sådana som vi, kunna
utföra, i det hvar och en arbetar för sin egen välfärd genom
att inom sin verkningskrets, hur inskränkt den än må vara,
verka för befordrandet af andras lycka. Hvarje människa
är andra människors gäldenär, och hvars och ens

bemödanden böra gå ut på att återgälda den vänlighet han rönt.
Gif därföre akt på d:r Goldsmiths råd. Han säger: "Lär
att iakttaga en blind mans försigtighet, som aldrig tager
ett steg utan att först undersöka marken med sin staf".
Jag tager den allsmäktige fadern till min staf och han skall
undersöka min väg, innan han leder mig vidare. Jag kan
icke finna någon bättre staf än honom".

"Jag har besvarat fem frågor så fullständigt jag
förmått. Den sjätte frågan återstår ännu. "Hvarföre skall
jag göra något, som ingen af mitt kön gjort förut?"
Därtill kan jag endast svara att hvarje individ såsom
samhällsmedlem är förbunden att utföra ett visst arbete. Hvar och
en har sin pligt att uppfylla, och han måste uppfylla den
på det sätt han bäst kan. Att afstå från fullgörandet af
sin pligt af fruktan för fattigdom eller motgång är icke rätt.

"Manu har delat människorna i tre klasser: de bästa,
de medelmåttiga och de sämsta. De som icke våga börja
af fruktan för att misslyckas räknas bland de sämsta. De
som börja men sedermera låta sig afskräckas af hinder
tillhöra de medelmåttiga. De däremot som börja och icke
hvila eller rygga tillbaka, förrän de vunnit seger genom
upprepade svårigheter, äro de bästa.

Låtom oss därföre icke göra oss skyldiga till just det
brott, som vi så starkt afsky. Ju större svårigheterna äro,
desto större måste våra ansträngningar vara. Låt det vara
vår stolthet att aldrig afstå från hvad vi börjat. Lidandet
vare vårt sköldemärke".

Efter min återkomst till Amerika besökte jag henne
tvänne gånger i det medicinska institutet i Filadelfia, hvarest
hon blifvit allas gunstling, alldenstund hon var en af
de bästa studenter, som någonsin trädt öfver detta
universitets tröskel. Hon öfvergaf icke sin religion eller sina

seder och forna lefnadsvanor utan fasthöll fortfarande strängt
allt detta. Efter tre års ihärdiga studier tog hon examen
med höga betyg, hvarpå hon under några månader
praktiserade vid amerikanska sjukhus, men ådrog sig den
olycksdigra sjukdomen lungsot och återvände till Indien fyra år
efter det hon afreste därifrån endast för att dö i Puna,
den stad hvarest hennes förfäder lefvat som utmärkta
människor under 2,000 år. Hon lemnade Indien med
brahminernas förbannelse öfver sitt hufvud men återvände som
sitt folks afgud. Tusenden och åter tusenden skockades
kring hennes hem nästan dyrkande den bräckliga och ädla
varelse, hvars ungdomliga lifsgnista höll på att slockna.

Underbara äro försynens vägar. Då d:r Fjellstedt hos
den unge bondgossen väckte längtan att få se Indien, hvem
hade då kunnat ana att denne gosse en dag skulle komma
att på ett så verksamt sätt bispringa den brahminqvinna,
som bland Indiens många millioner var den första att bryta
vägen till uppfostran och frihet för sina olyckliga systrar!

Förutom min rapport angående hveteodlingen insände
jag många andra embetsberättelser till vår regering
angående olika slags industrier och andra förhållanden i Indien
såsom theodlingen, aftagandet af den amerikanska
skeppsfarten på Asien, angående järnvägarne, om befolkningen,
rörande sättet att komma i handelsförbindelse med Indien
o. s. v. Dessa rapporter ådrogo sig uppmärksamhet i
Washington, och under februari månad 1883 erhöll jag
order från statsdepartementet att göra en inspektionsresa
till de landsdelar och städer, som hörde till mitt
embetsdistrikt, samt inberätta till regeringen om deras tillstånd i
allmänhet.

Kort efter mottagandet af denna order, som
beledsagades af beviljad permission under en tid af sex månader, 
erhöll jag ett telegram från Holland, hvari jag erbjöds plats
som verkställande direktör i Amerika för
Maxwell-landbevillningsbolaget i Nya Mexico, hvarom mera framdeles.

Den 12 april öfverlemnade jag mina embetsåligganden
till vice konsuln, C C. Bancroft, och afreste med ångaren
Rajpatunah till Burma, hvarest jag besökte de förnämsta
sjöhamnarne, Rangun, Mulmen och Akjab. Buddhismen är
där den herskande religionen, och kastväsendet, sådant det
finnes bland hinduerna, är der okändt. Folket är mera
välmående, och särskildt intaga qvinnorna en högre
ställning i familjelifvet och inom samhället än fallet är bland
hinduerna.

Staden Rangun har bland sina många andra
sevärdheter att uppvisa den berömda buddhistiska pagoden, hvars
hela döme är öfverdragen med solid guldplåt. Den är
belägen på en höjd ofvanför staden och är ett af de vackraste
och dyrbaraste byggnadsverk i världen. Den synes på långt
afstånd ut åt hafvet, och då den tropiska solen kastar sina
strålar på den gyllene kupolen, liknar den en eldslåga,
hvars glans är allt för stark för ögat att uthärda.

Vid en festmiddag, som anordnades för mig af
amerikanske konsuln i Rangun, sammanträffade jag med de fleste
framstående män i staden. Bland dessa var en domare vid
högsta domstolen, en m:r Allen, som sent på aftonen vid
ett parti whist berättade mig att han den dagen varit
upptagen af rättegången mot en furste i Burma, som var
anklagad för mord, samt att han den följande dagen skulle
afkunna domen. Jag kunde se att han redan hade fattat
sitt beslut, ehuru han artigt till mig framställde några frågor
i internationell rätt, som stodo i samband med det i fråga
varande målet. Dagen därpå blef fursten dömd till döden,
därför att han brutit mot sitt lands lagar, hvaraf synes

framgå att den engelska rättskipningen  i Asien icke har
anseende till personen.

<img><b>Elefanter forslande timmerstockar.</b></img>

I Burma användas elefanter att lossa och lasta varor
i hamnarne. Jag såg i staden Mulmen några af dessa
kloka djur arbeta i en plankgård med att uppstapla väldiga
timmerstockar. Elefanten satte sina betar under stocken
och snabeln öfver densamma samt handterade den med stor
lätthet. Då han fått upp stocken på timmerhögen, såg han
noga till att den intog rätt läge, i annat fall flyttade han
den med snabeln. Underbart var att se huru väl dessa
djur syntes förstå sina förares tilltal. Om t. ex. en
ovanligt stor stock skulle flyttas, som elefanten icke kunde flytta
på vanligt sätt, så rullade han den med fötterna eller
knuffade fram den med hufvudet eller ock satte han en
kedja kring honom och släpade den efter sig allt på
kommando af föraren, som satt på djurets hufvud.

Den 25 april begaf jag mig å nyo ut till sjös, denna
gång med ångaren Asia, seglade öfver Bengaliska viken
och anlände den 1 maj till hamnstaden Bimlipatam på
kusten af Madras. Det var en behaglig stad med hvita
hus belägen vid foten af en hög vulkan.

Där såg jag första gången den beryktade
Jaggernautvagnen, hvarpå gudens bild drages genom gatorna. Vagnen
är ofantligt stor och har sexton hjul. Tusentals pilgrimer
följde tåget och fordom
plägade många kasta sig
under vagnshjulen för att
låta sig krossas till döds,
hvilket barbariska bruk
dock nu är förbjudet af
engelska regeringen.
Jaggernauts afgudabild anses
såsom, särdeles helig,
emedan den enligt traditionen
innehåller ett ben af
Krishna, den hinduiske
Apollo, som var en af
guden Vishnus tio
inkarnationer eller
uppenbarelseformer. Detta
dyrkande af en relik, som
eljes är främmande för                 
hinduernas gudstro, är en
qvarlefva från buddhismen, som fordom var utbredd öfver
hela provinsen Orisa.

<img><b>Jaggernautvagnen.</b></img>

Under andra dagen af färden anlände vi till Kokonada,
hvarest en flotta af nära hundrade kortmastade segelskutor
af inhemsk tillverkning, efter att hafva intagit sin last, låg
och väntade på oss.
Ånyo ångade vi ned utefter kusten, läggande till under
vägen vid hamnarne Kalingapatam, Vizagapatam,
Masulipatam, samt anlände slutligen till Madras den 5 maj. Denna
stad är en af de vackraste i Asien. Den är belägen nära
eqvatorn, så att där är mycket varmt, men den friska
brisen från hafvet afkyler luften på eftermiddagarne och
gör temperaturen särdeles angenäm.

Den 10 maj afseglade jag å nyo med den präktiga
ångaren Assam till Ceylon samt anlände den 13 till
Kolombo, denna ös förnämsta stad och hamn.

Ceylon kallas Asiens perla och detta med rätta. Där
tillbragte jag tvänne dagar i den amerikanske konsulns
sällskap samt besökte kryddträdgårdarne, buddhistiska tempel
och andra platser af intresse. Utefter kusten söder om
Kolombo är anlagd en flere mil lång körväg, som går genom
lundar af kanel- och andra kryddträd, hvilka fylla luften
med välluktande dofter. Där finnas också konstgjorda sjöar,
kanaler, parker och blomsterträdgårdar i oändlighet, med
ett ord platsen var i sin helhet en af de vackraste jag
någonsin sett.

Till denna stad hade nyligen den egyptiske
fosterlandsvännen Arabi Pascha blifvit förvisad af engelska regeringen
till följd däraf, att han spelat en framstående roll som ledare
af upproret i Egypten. Jag åkte ut till hans vackra bostad,
som var belägen nära hafvet, och fann i honom en särdeles
angenäm och bildad man, som talade flytande engelska och
med hvilken jag snart kom i vänskapligt förhållande på
grund af min sympati för det egyptiska folket.

Ceylon är medelpunkten för den moderna buddhismen
i Indien; buddhisternas tempel äro mycket intressanta att
se, och deras prester, åtminstone många af dem, äro män
af lärdom och förfining. Jag tillbragte några timmar

tillsammans med dem och rönte den största uppmärksamhet
från deras sida i min egenskap af representant för Amerika.

Det är en gammal sägen bland hinduerna, att paradisets
lustgård var belägen på ön Ceylon. Deras legend om
syndafallet liknar i många drag den bibliska berättelsen, dock
med den skillnaden att Adam, då han blef förebrådd
därföre att han syndat, enligt den hinduiska sagan icke sköt
skulden på qvinnan utan tog alltsammans på sig och sade
att han ensam var klandervärd samt att qvinnan icke skulle
förbannas. Då han blifvit utdrifven ur paradiset, berättas
det vidare, begaf han sig norrut, och då de kommo till
det grunda vatten, som skiljer Ceylon från Asiens fastland,
tog han Eva i sina armar och bar henne öfver.

<img><b>Buddhistiskt tempel på Ceylon.</b></img>

Efter tvänne dagars uppehåll på denna vackra plats
afseglade vi å nyo, och den 20 maj ångade vår farkost upp
utefter Afrikas kust, under det vi hade land i sigte hela
morgonen. I min anteckningsbok finnas för denna dag
nedskrifna följande rader: "Under tjocka förhängen är på
halfdäcket en sällsam blandning af människor församlad till
gudstjänst, och då man efter densammas slut uppstämde
sången:

<poem>
O, hear us as we cry, to thee
For those in peril on the sea
</poem>

(o, hör oss, då vi ropa till dig för dem, som äro i fara,
på hafvet), blandade sig kristnas röster från ett dussin olika
länder med muhammedaners, judars, buddhisters och
brahminers.

Den 22 maj tillbragte vi i staden Aden i södra Arabien.
Denna plats är het och ödslig. Därifrån företog jag i
sällskap med en vän bland passagerarne en kort ridt på kamel
genom öknen till de beryktade vattenreservoirerna.

<img><b>Kamelridt.</b></img>
Det regnar sällan på denna plats oftare än en gång
under tre år. För att förvara det vatten, som då faller,
hafva araberna för flere hundra år sedan vid foten af ett
berg konstruerat ett helt system af cisterner eller stora
vattenbehållare, i hvilka vattnet samlas. Dessa cisterner
äro uppförda med stor arkitektonisk skicklighet, de äro
byggda af sten och cement samt hållfastare än några
dylika förfärdigade i nyare tider. Vatten betraktas i södra
Arabien som en stor lyxartikel och det är ganska vanligt
att man bjuder sin kusk en dryck vatten för hans kamel
eller häst såsom uppmuntran till honom att påskynda farten
eller för att i öfrigt visa honom en ynnest. Likväl har
kusken intet emot att samtidigt mottaga en drickspenning,
som i alla orientaliska länder äfvensom i Egypten kallas
"backschisch", ett uttryck hvarmed hvarje resande snart blir
förtrogen.

Från Aden hade vi en behaglig resa upp genom Röda
Hafvet till Suez. Koleran låg så att säga i luften och vår
ångare var den sista, som undgick karantän. Från Suez
begaf jag mig i sällskap med några andra af passagerarne
på järnväg till Kairo.

Vi stannade en timme vid den lilla staden Ismailia,
hvilken är belägen vid sidan af kanalen och är en vacker
plats, ryktbar genom den stora fest, som där gafs af grefve
Lesseps vid Suezkanalens öppnande, för hvilket tillfälle var
särskildt uppfördt ett präktigt palats afsedt for kejsarinnan
Eugenie af Frankrike.

På vägen till Kairo färdades vi genom den dal, som
i bibeln kallas landet Gosen och som af Farao gafs åt
Josefs bröder till boningsplats och hvarest de tegelbruk
funnos, i hvilka israeliterna tvingades att tillverka tegel
utan halm samt på annat sätt förtrycktes af sina

arbetsfogdar. Vissa delar af dalen är ännu beryktad för samma
slags tegeltillverkning.

Under dagens lopp kom jag i tillfälle att få se en del
af kanalen Bahr Jussuf eller Josefs kanal, ett 4,000 år
gammalt mästerverk, som af sägnen tillskrifves Josef Jakobs
son och ännu för samtiden vittnar om, till hvilken stor
välsignelse han var för det egyptiska folket icke allenast
genom hungersnödens afvärjande utan ock genom många
nyttiga storverks utförande. Kanalen tog sin början i Siut
vid Nilfloden och slingrade sig genom dalen vester om
floden nära 250 mil, till dess den befann sig så mycket
högre än floden, att den kunde föra en del af dess vatten
genom ett smalt pass vesterut till provinsen Fajum och
förvandla dess förut ofruktbara jord till det rikaste och
bördigaste land.

*
</chapter>

<chapter name="Tjugosjätte kapitlet: Kairo — Cheops pyramid — Venedig — S:t Gotthardstunneln — Färd på Rhen — Vistelse i Holland och England — Fader Nugent — Ankomsten till New-York">

<img></img>

<h2>Tjugosjätte kapitlet.</h2>

<sp>Innehåll</sp>: Kairo. — Cheops pyramid. — Venedig. — S:t Gotthardstunneln. — Färd på Rhen. — Vistelse i Holland och England. — Fader Nugent. — Ankomsten till New-York.
<img></img>
<img l></img>

Tåget har stannat och vi befinna oss i Kairo,
Egyptens hufvudstad, det sköna, det glada, det minnesrika
Kairo med sina prydliga moskéer, sina halft mystiska, halft
historiska monument, sina trånga gator med ett lif, en
rörelse och en österländsk prakt, som starkt påminner om
sagorna i "Tusen och en natt".

I sällskap med en vän från Amerika besökte jag de
förnämsta moskéerna, bazarerna, parkerna och andra platser af
intresse, och dagen därpå åkte vi ut till Cheops stora
pyramid, 8 mil från staden. Här befann jag mig ånyo inför
ett forntidens minnesmärke, som fyllda mig med beundran
och vördnad. Cheops pyramid är byggd innan Moses föddes,
ja, innan Jakob kom med sina söner till Egypten, och det
är möjligt att Josef visade den samma för sin åldrige fader
som ett prof på det lands storhet, hvars främste styresman
han var näst konungen.
<img><b>Muhammedansk moské.</b></img>
Herodotos säger att det erfordrades 120,000 man
under 20 års tid för att uppföra den. Den betäcker en yta
af omkring 9 tunnland samt är nära 500 fot hög. Man
kan göra sig en ungefärlig föreställning om den ofantliga,
stenmassa denna pyramid innehåller, då man vet att i den
samma finnes tillräckligt med sten att ifrån Ystad till
Haparanda uppföra en mur af 1 <sup><small>1</small></sup>/<sub><small>2</small></sub> fots bredd och 10
fots höjd.

<img><b>Pyramiderna och sfinxen.</b></img>

Den beryktade sfinxen är uthuggen ur en solid klippa.
Den befinner sig i liggande ställning, och ehuru den är
delvis begrafven i sanden, kunde jag uppmäta dess rygg
utefter en sträcka af 30 steg.

Vid foten af pyramiden träffade jag en arabhöfding,
som genom ett tecken lät mig förstå att han tillhörde
frimurarnes mystiska brödraförbund, hvilket gaf anledning till
en varm handtryckning och ett intressant samtal med
tillhjälp af min tolk. Då jag tryckte handen på denne under
despotismen suckande öknens son och läste i dragen af hans
fårade anlete hans hjärtas känslor, då han talade om det
stora landet i Vestern, hvarifrån jag kom och hvars fria
institutioner, under hvilka lika rättigheter tillerkändes alla,
voro för honom ett himmelskt ljus manande framåt och
uppåt, kände jag djupare än någonsin förut betydelsen af
att vara medborgare i ett samhälle, där människovärdet och
icke börds- eller andra fördomar utgöra den måttstock,
hvarefter en människa uppskattas.

<img><b>Ramses II såsom ung.</b></img>

Vi återvände därefter till Kairo och tillbragte
återstoden af dagen i Bulakmuseet med att bese världens
märkvärdigaste antiqviteter. Helt nyligen hade män i Nubiska
bergen nedanför templet Dêr-el-baheri upptäckt en
begrafningsplats, hvarest liken af de gamle egyptiske konungarne
förvarades, och dessa hade blifvit förda till Kairo, hvarest
en särskild flygel i museet stälts i ordning för dem. Där
lågo de nu i sina kistor utmärkt väl bibehållna till följd

<img><b>Ramses II:s mumie.</b></img>

af de gamle egypternas balsameringsmetod. Där voro
just de män, som byggt pyramiderna. Där var Aames I,
det nya konungarikets grundläggare, Thothmes III, den
store Sethi I och hans ryktbare son Ramses II, den farao
som antages hafva uppfostrat Moses; där fanns också hans
dotter Mirrhis, som sedermera blef hans drottning och i så
fall var den samma, som fann Moses i Nilfloden.

Deras kroppar, ja t. o. m. deras anletsdrag voro ännu
väl bevarade, de lågo i kistor af trä, hvilka liknade de
svenska likkistorna samt voro förfärdigade med stor
konstskicklighet. Hörnen voro omsorgsfullt sammanfogade, och
svepningarne samt blomster- och växtornamenterna visade
tydligen att egypterna för 4,000 år sedan svepte sina döda
ungefär på samma sätt som vi göra ännu i dag.

<img><b>Nilbåt.</b></img>

Då jag stod bland ruinerna af staden Pompeji eller af
tornet i Sarnath, Buddhas f. d. hem, föreföll det mig som
om intet kunde vara underbarare eller hos betraktaren
väcka en djupare vördnad än dessa fornåldriga
minnesmärken, — men här låg nu framför mig samme man, som
under många år var en vän och beskyddare för Moses,
författaren till den första boken i vår bibel, här låg han
med sina underbara herskaredrag, sin örnnäsa och sitt
långa mörka hår, som ringlade sig i veck kring hans hals.
De vapen, ringar, juveler och andra prydnader, som burits
af desse konungar och deras gemåler, funnos äfven i denna
underbara samling samt visade genom det konstnärliga sätt,
hvarpå de voro utarbetade, på hvilken hög grad af
civilisation egypterna stodo.

På aftonen besökte jag en moské, hvarest dansande
dervischer utförde sin religiösa gymnastik. Dessa mäns och
gossars ansigten äro af en mörkgul färg samt magra till
följd af fastande. De voro klädda i långa hvita skjortor,
fästa kring midjan med
svarta bälten, och på
hufvudena buro de höga
sockertoppsformiga hattar.
En af dem spelade luta,
en annan slog på
tamburin och de öfriga sträckte
ut sina armar och
begynte att långsamt snurra
omkring i takt efter
musiken. Under denna
hvirfveldans sjöng en af dem
verser ur Koran, och då
och då interfolierades med
böner af ledaren. Efter bönerna blef hvirfveldansen ännu
snabbare, tills slutligen de dansande svängde kring med en
hastighet af 60 svängningar i minuten, deras skjortor stodo
ut omkring dem som på balettdansare, de blefvo eldröda i
ansigtet, och jag såg en af gossarne falla omkull på marken
och i sanslöst tillstånd föras  därifrån.

<img><b>Dansande dervischer.</b></img>

Dagen därpå afreste jag med tåget till Alexandria.
Järnvägen följer Nilflodens hufvudriktning. Dalen är tätt
befolkad, och de eländiga jordhyddorna och byarne synas
öfverallt. Koleran hade nu brutit ut och skördade talrika
offer, af hvilka vi öfverallt kunde se massor, döda eller i
döende tillstånd, vid stationerna.

Ångaren Tanjore låg redo att afgå till Europa och jag
befann mig snart beqvämt inlogerad i en af dess rymliga
hytter.

Söndagen den 3 juni var en vacker italiensk dag, och
då vi i rask fart ångade norrut öfver Adriatiska hafvet,
kunde vi se Greklands kust på högra sidan och Italiens på
den vänstra. Vi anlände till Brindisi på eftermiddagen och
till Venedig två dagar senare. De naturskönheter och
konstens mästerverk, som möta ögat i denna älskliga stad, synas
vara, höjdpunkten af allt vackert på jorden. Sakta glidande
framåt under flere timmar genom den stora kanalen i halft
vaket halft drömmande tillstånd med två tysta gondolierer
vid årorna, kunde jag knappt fatta om detta var endast
en skön dröm,  en synvilla eller om det var verkligt.

Dagen därpå gick jag, åtföljd af en tolk, genom S:t
Markos torg, omsorgsfullt studerande dess många underbara
sevärdheter, dess präktiga butiker, klocktornet, tusentals
tama dufvor, S:t Markos torn, dogernas palats, "de bevingade
lejonens marmorpelare", och sist det märkligaste af allt,
den underbara kyrkan med sin orediga, dock harmoniska,
unika och uttrycksfulla arkitektur. Därinne sågos vanliga
besökande ströfva omkring under mosaikdomen, ödmjuka
tillbedjare räkna sina perlor i radbandet, rakade munkar
och kungliga officerare med klingande sablar, artister
upptagna med sina studier o. s. v.

Med rysning gick jag öfver den förfärliga "suckarnes
bro" samt tillbragte en qvarts timma i de mörka
fängelsehålor, hvartill den leder och hvari så många arma dödliga,
ofta fängslade utan orsak och fullkomligt oskyldiga, hade

suckat och lidit till följd af människas grymhet mot människa.
Då de passerat bron, visste de väl att de hade lemnat allt
jordiskt hopp bakom sig.

I Venedig skildes jag vid min amerikanska reskamrat
m:r Robins, i hvars sällskap jag färdats ända från Madras.

<img><b>Rialtobron i Venedig.</b></img>

Som jag lofvat att skyndsamt infinna mig i Holland,
måste jag hasta och lemnade därföre Venedig dagen efter
min ankomst dit. Denna gång tog jag vägen genom S:t
Gotthardstunneln, som är 9 1/2 mil lång och genom hvilken
färden varar nära en halftimme. Den vackra Comosjön,
och de storartade Alpscenerierna ha så ofta blifvit beskrifna,
att jag här förbigår de samma.

I Mainz lemnade jag järnvägen och reste med ångbåt
på den vackra Rhenfloden till Köln förbi de vinranksklädda
höjderna och de gamla medeltidsborgarne under angenämt
samspråk med svenska turister, som voro stadda på hemresa
från tyska badorter.

Från Köln reste jag på järnväg till Rotterdam, dit
jag anlände den 9 juni och sammanträffade med min gamle
vän Gr. P. Ittman, en af de män med hvilken jag stått i
affärsförbindelser rörande järnvägsangelägenheter i Minnesota.

Dagen därpå följde han mig till Haag för att träffa
en man, med hvilken jag sedan dess haft mycket att göra
och i hvars angenäma sällskap jag tillbragt många månader
i Amerika och Holland samt knutit ett förtroligt
vänskapsband, nämligen baron de Constant Rebeque. Han är
hofmarskalk hos konungen samt var då en af direktörerna i
Maxwell-landbevillningsbolaget, hvars förvaltning jag
anmodats att öfvertaga, såsom redan förut är omtaladt.

Dagen därpå befunno vi oss alla i Amsterdam å
bolagets vice-presidents, bankiren W. F. Ziegelars kontor.
Direktörerna höllo ett sammanträde, hvarvid jag utnämndes till
verkställande direktör för Amerika och det beslöts att hrr
Ziegelar och Rebeque skulle sammanträffa med mig i Amerika
om en månad, då vi skulle göra sällskap till New Mexico
för att öfverse bolagets egendom och affärsförhållanden,
hvarefter jag egde frihet att antaga utnämningen eller icke.

Några dagar senare följde mig m:r Ziegelar till London,
hvarest en af Maxwell-bolagets direktörer samt många af
dess kreditorer bodde. Här träffade jag äfven några
bekanta från Indien samt tillbragte i deras sällskap ett par
dagar å ett utmärkt vackert landtgods tillhörigt en engelsk
adelsman, sir Balfour. Bland de utmärkte och framstående
män, med hvilka jag där gjorde bekantskap, var äfven major
Horace Durrant, som tjänat vid drottningens husarer samt
äfven var en betydande delegare i Maxwell-bolaget och en

af de män från skilda länder, nationer och religioner, hvilka
alltid skola lefva i mitt minne som strålande stjärnor på
mitt lifs skiftesrika bana.

Kort därpå återupplifvade jag i Liverpool bekantskapen
med en gammal vän John Ennis, en irländare och min vän
sedan 20 år tillbaka. Han är en man, som aldrig känner
sig lyckligare, än då han får göra någon en tjänst, och
sådana har han också haft tillfälle att göra mig flere gånger.
Han förde mig på qvällen ut för att se en syn, som han
kallade det, och det var  äfven  i sanning en underbar syn.

På en öppen plats bland Liverpools bakgator och
gränder var uppsatt ett ofantligt stort tält med sittplatser för
3,000 människor. Ennis förde mig genom en bakport upp
på platformen, där redan några damer och herrar tagit
plats. Tältet var upplyst med gas och folket höll på att
strömma in genom ett halft dussin ingångar. Aldrig hvarken
förr eller senare har jag sett en sådan samling. Där voro
bofvar, ficktjufvar, tiggare, prostituerade, drinkare och
trashankar af båda könen och af alla åldrar, den stora
hamnstadens dragg och smuts, skrattande, skränande, svärjande,
gråtande och förande oljud på allt upptänkligt sätt.

Snart var det stora tältet så fullt, att ingen mer
kunde få rum. Då visade sig på platformen en man, som
m:r Ennis presenterade för mig såsom fader Nugent, en
irländsk katolsk prest, mycket liten till växten och med
ett af intelligens och välvilja strålande anlete. Han gick
fram till talarestolen, och i samma ögonblick han visade
sig rådde ordning och fullkomlig tystnad bland den stora
åhörareskaran.

Här var en annan Keshub Chunder Sen, men som
icke hade någon ny religion eller lära att förkunna utan
endast upprepade hvad mannen från Nazaret sagt till samma
slags folk för 18 århundraden sedan. Denne prest har
utfört ett så ädelt verk och, räddat så många människor från
ett lif i förnedring, uppfostrat och anskaffat platser i
Amerika åt så många tusentals föräldralösa gatpojkar, att hans
namn, i synnerhet bland de engelsktalande katolikerna, är
mera kändt än någon konungs eller kejsares. Och hvilken
skulle icke heller vilja vara fader Nugent än en kung!

På morgonen den 4 juli anlände jag till New-York
och tog in på Fifth Avenue Hotell, hvarest jag snart fick
veta att president Chester Arthur, Garfields efterträdare,
bebodde några rum alldeles intill mig. Efter frukosten hade
jag audiens hos honom och hörde naturligtvis med nöje att
han med intresse följt min verksamhet i Indien samt
uttryckte sin ledsnad, då jag underrättade honom om min
afsigt att taga afsked efter permissionstidens slut.

*
</chapter>

<chapter name="Tjugosjunde kapitlet: Hemkomsten från Indien — Festligt, mottagande i Minneapolis — Resa till Nya Mexico — Maxwell-landbevillningsbolaget — Förnyade besök i England och Holland — Återvald till statssekreterare — Svenska officerarnes besök i Minneapolis och S:t Paul — 250:e årsdagen af de första svenskarnes landstigning i Delaware">

<img></img>

<h2>Tjugosjunde kapitlet.</h2>

<sp>Innehåll:</sp> Hemkomsten från Indien. — Festligt, mottagande i
Minneapolis. — Resa till Nya Mexico. — Maxwell-landbevillningsbolaget. —
Förnyade besök i England och Holland. — Återvald till statssekreterare.
— Svenska officerarnes besök i Minneapolis och S:t Paul. — 250:e
årsdagen af de första svenskarnes landstigning i Delaware.
<img></img>
<img l></img>

Den 8 juli befann jag mig åter i mitt hem hos min
familj och mina vänner i Minneapolis samt fann allt
i ungefär samma skick, som då jag lemnade dem för nära
två år sedan, med undantag af att min gamle gode fader
under tiden hade gått hem till den sista hvilan.

Ett par dagar därefter besökte jag min farm i Red
Riverdalen och min nära därintill bosatte gamle trofaste vän
kapten H. Eustrom, som då innehade en hög
embetsställning och under min frånvaro troget bevakat mina intressen
därstädes.

Mina skandinaviska vänner hade under tiden anordnat
ett festligt mottagande för mig, och den 11 samlades ett
80-tal af dem till en präktig bankett å Lyndale Hotell vid
Calhounsjön, som är belägen i Minneapolis natursköna
omgifningar. Eftermiddagen förflöt under en ångbåtsfärd på
den vackra sjön, ock på aftonen samlades sällskapet till en
luxuös middag, hvarunder många välkomsthelsningar ock
vänskapsbetygelser utbyttes samt tal höllos både i bunden
ock obunden form. Jag vågar hoppas läsaren ursäktar, om
jag anför ett af dessa skåltal, författadt af kapten C. C.
Bennett.

<poem>
Till Öfverste H. Mattson
vid hans återkomst från Indien
i juli 1883.

Välkommen åter från Österlanden,
Från Indiens slätter, från Ganges' flod!
Välkommen hit, hvarest vänskapsbanden
Och trogna hjärtan emot dig log',
Till hemmets härd och till trogen maka,
Till nya värf och till idog strid,
Därför välkommen till oss tillbaka
Och njut af vänskap och huslig frid.

Välkommen hit, hvarest frie männer
Med glädje fatta igen din hand
Och helsa dig med ett språk du känner
Och lärt dig älska från Nordanland —
Och må dess toner i qväll dig skänka
En ljuflig hågkomst från flydda dar,
Och trogna hjärtan sig sammanlänka
Och minnas stunden, som än är qvar.

Välkommen därför i vänners skara
Och till det land, som du kallar ditt,
Ja, till det land, som du bjöd försvara
Och trohet svor; där vi andas fritt.
Vår republik ingen ovän känner.
Trygg i vår kraft vi oss känna här.
Mitt glas jag höjer, en skål go' vänner
För hedersgästen — som är oss kär.
</poem>

Jag hade varit borta nära tvänne år, sett och erfarit
mycket af världen samt upplefvat många njutningsrika
stunder, men nu fann jag likväl att borta är bra, men hemma
är bäst. Dessa två år hade varit ett betydelsefullt skede i
städerna Minneapolis och, S:t Pauls historia. Deras
folkmängd hade därunder nära tredubblats och de hade gjort
sådana framsteg,  att jag knappt kunde känna igen dem.

En vecka efter min hemkomst anlände mina vänner
från Holland, hvarpå vi begåfvo oss till New Mexico och
funno där den stora Maxwell-landbevillningen, som är
värderad till nära 40 millioner kronor och innehåller en och
en half million acres bestående af kolfält, guldgrufvor,
timmerland och betesmarker, i ett beklagligt skick till följd
af slöseri och misshushållning. Skulderna uppgingo till nära
fyra millioner kronor, under det inkomsterna icke räckte
till att betala frimärkena för den oundgängliga
affärskorrespondansen.

Slutligen kom man öfverens om att den förre
presidenten och direktören för Amerika skulle lemna sin
befattning, de holländske direktörerna beslöto att i Europa
anskaffa nödigt rörelsekapital, och jag bestämde mig för att
åtaga mig utredningen af affärerna.

Kort därefter reste jag till Washington, hvarest jag
ingaf rapport om min inspektionsresa i Indien samt
inlemnade min afskedsansökan, som också beviljades, hvarvid den
ovanliga artigheten visades mig, att min permission utsträcktes
till januari följande år, till hvilken tid jag alltså qvarstod
i mitt embete. De två följande åren användes till största
delen på affärsresor mellan New Mexico, London och
Amsterdam. Jag besökte under denna tid England och Holland
fyra gånger. Genom baron Rebeques kraftiga inflytande
och sedan han tillbragt flere månader tillsammans med mig
i Amerika under sommaren och hösten 1883, bildades
slutligen i Holland ett syndikat, som förfogade öfver flere
millioner och i hvars händer egendomen öfvergick. Sedan
detta resultat uppnåtts, var mitt värf slutadt och jag drog
mig tillbaka till min egen farm och mitt hem i Minnesota.

<img><b>Cowboy (kreatursvaktare) med lasso.</b></img>

Maxwell-landbevillningen är belägen inom
Klippbergs-regionen på en höjd af från 6,000 till 12,000 fot öfver
hafvet. Klimatet är behagligt och naturscenerierna vackra,
men landet är icke odlingsbart med undantag af sådana
delar däraf, som kunna konstbevattnas, till följd hvaraf det
för det mesta användes till boskapsafvel, och man ser
öfverallt stora hjordar af nötkreatur drifva fram öfver prärierna.
Vid den tid jag utträdde ur bolagets tjänst egde detta
ensamt nära 20,000 kreatur.

Höften 1886 valdes jag för andra gången af
medborgarne i Minnesota till statssekreterare, omvaldes 1888
samt blef sålunda för tredje gången chef för
statsdepartementet i Kapitolium, hvilken ställning jag ännu innehar.
<img>
<b>Kapitolium i Minnesota.</b>
</img>
Hösten 1887 hedrades Minneapolis' invånare med ett
besök af ett stort antal svenska, norska och danska
officerare, underofficerare och soldater. De anlände till
Minneapolis med extratåg från Chicago och möttes vid Union
Depot af en människoskara, som räknades i tiotusental,
"Svenska gardet", "Normanna infanteri" och föreningen "Dania"
voro uppställda på parad utanför stationshuset. Gästerna
togos om händer af festkomiten och fördes i procession genom
de illuminerade, af skådelystna fullpackade gatorna till
Dania Hall, hvarest en splendid sexa afåts under taffelmusik
af "Svea" och "Normanna" musikkårer. Stadens borgmästare,
m:r Ames, helsade gästerna välkomna, hvarpå de för aftonen
utsedde skandinaviska talarne togo till ordet. Jag var
utsedd till svenskarnes festtalare och yttrade mig sålunda:

"Herrar hedersgäster från Sverige, Norge och Danmark!

På den plats, där vi nu stå, höres i den stilla natten
Missisippiflodens fors öfver S:t Anthonyfallen. I befinnen Eder således djupt inne
i den amerikanska Vestern, och likväl är detta blott den nya tidens
ingångsport till den vida Nordvestern.

För ett par timmar sedan utgingo från våra stationer ett halft
dussin långa iltåg, som nu med frustande ånghästar på olika banor färdas
i riktning af den nedgångna solen och af hvilka några icke stanna förrän,
de tillryggalagt distanser längre än mellan Köpenhamn och Konstantinopel
genom bördiga och ännu till stor del obebyggda trakter. För 34 år sedan
stod jag med några andra landsmän, bland de förste i Minnesota, med
spejande blick för första gången vid S:t Anthonyfallen. Då fanns ingen
stad eller tecken till stad på denna sidan floden, då jagade ännu den röde
infödingen sitt villebråd i skogen, där nu våra kyrkor och skolhus stå,
då var allt landet vester om oss en okänd ödemark, då fanns Minnesota
icke ens till som stat, då voro flere af våra vestra stater, som nu äro
befolkade af många millioner lyckliga invånare, icke ens påtänkta.

Nu däremot hafva vi ett mäktigt rike endast i vår egen stat med
en befolkning af 1 1/2 million och ett skattevärde af 2,000 millioner kronor.
Minnesota producerar nu årligen öfver 10 millioner bushels spannmål på
sina bördiga åkrar och afverkar 650 millioner fot sågtimmer ur sina
skogar, och dess järngrufvor, ännu i sitt utvecklingsstadium, utskeppa en
half million tons rikhaltig malm. Den skandinaviska befolkningen utgör
mer än fjärdedelen af statens invånareantal och producerar fullt en
tredjedel af våra åkerbruksprodukter på sin egen jord, ty de fleste äro
jordbrukare. Den spannmål, som endast i Minnesota årligen produceras af
våra landsmän, vore mer än tillräcklig att förse hela Sveriges befolkning
med bröd, år ut och år in.

Vår vackra stad Minneapolis har redan en befolkning af 160,000,
hvaraf en  fjärdedel  eller 40.000 äro skandinaver eller deras afkomlingar.

Hvad staden är med sina qvarnar, fabriker, kyrkor, skolor och
lyckliga hem, hoppas jag I alle med egna ögon skolen se, innan I lemnen oss,
och jag vill därför icke uppehålla tiden därmed.

Hvad Eder själfve beträffar, mine ärade herrar, så hafva vi hört
hvad som så uttrycksfullt blifvit sagdt till Eder i Chicago af vännerna
där — och vi instämma hjärtligt i deras lof och pris.

När vi hörde att Danmarks, Norges och Sveriges krigsmän och
representanter ville hedra oss med ett besök, så gladdes vi alla däröfver
och hafva samlats i afton för att uttrycka denna glädje i ett hjärtligt
välkommen!

Vi hafva med afsigt fört Eder till denna sal, där vi kunna under
eget tak på ett enkelt men gammalnordiskt sätt visa Eder vår hyllning
och gifva Eder tillfälle att se oss för oss själfve, sådana som vi äro i vårt
dagliga lif. Vi äro "män af folket", vi hafva kommit hit fattiga
emigranter, okunniga i landets språk och förhållanden. Det enda arf vi
medfört är starka armar och friskt mod — nej, jag ber om ursäkt, ett annat
arf af mera värde än guld eller snille hafva vi medfört från kära
fosterbygder — vår andel af nordisk trohet, kraft och dygd; och med de pund,
som blifvit oss förlänta, hafva vi verkat inom alla industrins grenar, i de
lärda facken, i de sköna konsterna, i kommunens, i statens och i Unionens
tjänst — i krig och fred, och vi utföra dagligen vår andel i det stora
nationalarbetet, hvars resultat är en ny och mäktig samhällsordning, hvars
grundval är det individuella människovärdet och människorätten.

Jag tror mig se en försynens skickelse däri, att när tiden var inne
för den nya världen att träda fram på nationernas vädjobana med en ny
och kraftig kosmopolitisk ras, voro de skandinaviska folken också utsedda
att deltaga i detta stora värf, och att det var "männen af folket"
förunnadt att här i synnerhet erhålla fria tyglar för sin utveckling. Hvem
kan icke tydligt se de nordiska brödrafolkens prägel på hela
samhällsandan i den nya världen?

Vi vore glömska, om vi ej med tacksamhet erkände det myckna goda,
som fäderneslanden skänkt oss från den späda barndomen till den stund
vi sade dem farväl; vi vore ovärdiga våra fäders namn och minnen, om
vi ej högaktade och älskade som en kär moder den oförgätliga fosterjorden
— och  Eder,  dess värdige representanter, såsom våra fränder och bröder.

Eder närvaro bland oss är en stolt tilldragelse, och minnet däraf
skall bevaras som ett af våra angenämaste.

Och när I återvänden till de kära ställen, där vi togo de första
stegen på lifvets skiftesrika bana, så medfören kära helsningar från oss
alla — sägen våra fränder att vi äfven lära våra barn att älska våra
folk och land i Nordanriken, ehuru de aldrig sett dem — och sägen dem
att långt ute i den vida Vestern vid "Hiawathas" leende vatten och
hundratals, mil där bortom finnas vänner och bröder i hundra tusental, hvilkas
trohet och kärlek hvarken tid eller afstånd har förminskat".

Talet besvarades på ett enkelt men värdigt sätt af
öfverste Liljehöök af Nerikes regemente. Festen fortgick
därefter under omvexlande tal, musik och säng till långt
efter midnatt. Dagen därpå besågo de staden och afreste
sedan till S:t Paul, hvarest de äfven rönte ett festligt
mottagande samt presenterades för guvernören af general Brandt
och mig.

Följande året den 14 september egde en storartad
festlighet rum, som förtjänar ett särskildt omnämnande.
Det var firandet af 250:e årsdagen af de första svenska
nybyggarnes ankomst till Delaware. Pastorerna A. J.
Enstam och C. J. Petri samt jag sammankallade midt på
sommaren nämnda år ett möte af svensk-amerikanska
medborgare i afsigt att förbereda sagda fest. Komitéer tillsattes
och vidtomfattande förberedelser vidtogos, hvartill nästan
alla svenskar villigt lånade sitt bistånd. Den stora
utställningsbyggnaden uppläts till vårt begagnande, musikkårer
engagerades, en kör af 150 svenska sångare, till största
delen medlemmar af de olika kyrkorna, inöfvades, hvarjämte
framstående talare, statsmän och professorer inbjödos.

Ett minnestecken såldes i de svenska handelsbutikerna
i staden och nettovinsten däraf uppgående till 3,100 kronor
öfverlemnades till fonden för de nödlidande vid de stora
eldsvådorna i Sundsvall, Umeå och Lilla Edet i Sverige.
Minnestecknet, som under festdagen bars på bröstet af
tusentals   människor,   bestod   af   ett blått  sidenband sex tum
långt och två tum bredt med fotografiporträtt af Gustaf
Adolf och Axel Oxenstjerna, svenska riksvapnet i guld samt
följande smakfullt anordnade inskription: "250:e årsdagen
af de första svenska nybyggarnes ankomst till Amerika den
14 september  1888, Minneapolis, Minn."

Dagens program upptog en ståtlig parad under flygande
fanor och klingande spel, men ett starkt regn började tidigt
på dagen, så att paraden måste inställas och folket anmodas
att efter eget godtfinnande samlas i utställningsbyggnaden,
hvilket de också gjorde i så stort antal, att hvarje sitt- och
ståplats i den stora aulan var upptagen redan en timme
innan festligheterna började. Många kommo från långt
aflägsna orter, städer och stater, ett extratåg medförde nära
ett tusen personer från S:t Paul med marskalkar, musik och
fanor, den Lutherska kyrkans allmänna synodalmöte, som
för tillfället var samladt i Minneapolis, infann sig
mangrannt och tog plats å platformen till höger om Cappa's 7:de
New-York regementes musikkår, under det den svenska
sångkören bestående af 150 röster under professor Normans
ledning intog vänstra sidan af platformen.

Platformerna voro dekorerade med en mängd
föreningars fanor, och de svenska färgerna syntes öfverallt. De
höga pelarne voro från golf till tak lindade med blå och
gula band, Sveriges nationalfärger, och därbredvid var öfverst
stjärnbaneret. En stor tafla af den gamla svenska kyrkan
i Wilmington, Delaware, som byggdes 1698, hängde i fronten
midtför talareplatformen  och väckte allmän uppmärksamhet.

I egenskap af festkomiténs ordförande intog jag
talarestolen, vid hvars högra och vänstra sida dagens talare sutto.
Svenska regeringen representerades af konsul H. Sahlgaard
och den historiska föreningen i Delaware af major Geo.
Z. White.



Den närvarande folkmängden måste uppskattas till fullt
15,000 personer, och denna stora publik visade ett sådant
intresse, att tusenden stodo orörliga på sina platser under
hela ceremonien, som varade, tre timmar.

<img><b>Gamla svenska kyrkan i Wilmington.</b></img>

Festligheterna öppnades kl. 2 e. m. med ett
musikstycke af Cappa's musikkår, efter hvars slut jag i följande
ord helsade de närvarande välkomna:

"Amerikas upptäckande var den största tilldragelse, som inträffat
från Kristi tid till den dag denna upptäckt skedde, men Amerikas
bebyggande af det rätta slags folket var genom sitt välgörande inflytande
på människoslägtet en tilldragelse af ännu större betydelse. Det förefaller
som en skickelse af den gudomliga försynen, att denna nya värld lemnades
i sitt naturliga eller vilda tillstånd under de många mörka århundraden,
som i Asien, Afrika och Europa användes på uppfostran och anställande
af experiment, på det den måtte bli sparad för den högre civilisation, som
skulle komma.

Införandet af denna civilisation på grundvalarne af sanna principer
erfordrade icke allenast vishet och styrka, utan äfven fördragsamhet, 
broderskap och ädla dygder. Det folk som var bestämdt att utföra detta stora
verk kom från skilda länder och lefnadsomständigheter — de engelska
pilgrimerna begåfvo sig till Nya England, holländarne, svenskarne och
qväkarne till mellersta delen af landet, de engelske riddarne, skotske
högländarne och franske Hugenotterna till Södern — och i dem alla, förenade
och sammanblandade, funnos de själens och kroppens egenskaper, som
gifvit världen dess bästa regering, dess största nation och dess högsta
civilisation.

Emedan engelsmännen voro de talrikaste, blef deras tungomål allas
språk, och det är kanske därföre som historien varit partisk till förmån
för dem, som först talade det. Minnes- och årsfester ha ofta firats med
anledning af pilgrimernas landstigning och riddarnes tapperhet — deras
rättmätiga lof har sjungits tusentals gånger, så att deras ärade namn
blifvit dyrbara för våra dagars slägte, under det de andres ofta ha blifvit
glömda och skjutna i skuggan.

Fullt erkännande de förtjänster, som tillkomma alla, ha vi i dag
samlats här från många delar af Förenta Staterna för att upplifva minnet
af en stor historisk tilldragelse genom firandet af den 250:e årsdagen af
svenskarnes landstigning i Delaware, samt att hedra deras minne genom
bön, sång och tal, och till denna minnesfest helsar jag Eder alla hjärtligt
välkomna".

Denna fest var utan tvifvel den betydelsefullaste och
talrikast besökta, som firats af svenskarne i Amerika och
ådrog sig stor uppmärksamhet bland amerikanarne öfver
hela landet samt bidrog mycket att ställa svenskarne i deras
rätta dager genom att kasta en klarare belysning så väl
öfver hvad de gångna slägtena uträttat som ock öfver det
nuvarandes betydelse.

*
</chapter>

<chapter name="Tjugoåttonde kapitlet: Orsaker till emigrationen — Amerikas inflytande på
Europa och särskildt på Sverige — Svenskarnes ställning i Amerika —
Karaktäristik af amerikanarne — Deras antipati för utlänningar —
Svenska pressens hållning mot Amerika — Amerikanska arftagerskor">

<img></img>

<h2>Tjugoåttonde kapitlet.</h2>

<sp>Innehåll:</sp> Orsaker till emigrationen. — Amerikas inflytande på
Europa och särskildt på Sverige. — Svenskarnes ställning i Amerika. —
Karaktäristik af amerikanarne. — Deras antipati för utlänningar. —
Svenska pressens hållning mot Amerika. — Amerikanska arftagerskor.
<img></img>
<img l></img>

Man talar mycket om orsakerna till emigrationen. Dessa
äro många, men hufvudanledningen har jag funnit
vara den, att folket i gamla världen nu börjat vakna till
medvetande af att de europeiska samhällsförhållandena med
deras bördsaristokrati och andra ärftliga privilegier icke äro
byggda på rättvisa principer, utan att vägen till framgång
bör vara lika öppen för den ene som för den andre och ej
bero på bördsföreträden utan på människans eget värde.
Och här i Amerika finner man en civilisation, mera baserad
på jämlikhet och erkännande af människovärdet. Detta, i
förening med landets stora naturliga resurser, de utsigter
till god förtjänst, som en ny världsdel erbjuder, samt äfven
i enskilda fall större religiös frihet, är det som drager
Europas folk hit.

Sverige är ett härligt och godt land, men särskildt för
dem som äro lyckliga nog att vara födda till namn,
anseende eller egendom. Sannt är visserligen att en och annan
man af folket där kan bana sig fram till välstånd och
anseende, men sådant hör till undantagen, och han måste då
utmärka sig genom ovanligt stora förtjänster, då det
däremot här hör till regeln att männen af folket (selfmade
men) hinna längst, hvilket visar sig af våra presidenters,
guvernörers och andra framstående mäns historia. Och detta
är helt naturligt, ty de utsigter till framgång, som här
oaktadt alla mödor och besvärligheter, hvilka ställa sig i
mannens väg, egga hans medvetande af att han kan lyckas,
utveckla hans energi och förmåga.

De nya idéer, som nu genomtränga de europeiska
samhällena och så småningom skola ombilda de samma, hafva
till stor del haft sin upprinnelse i Amerika. Detta är
särskildt fallet med broderlighetsidén, medkänslan för likar, att
man bör söka höja sina medmänniskor och ej förkasta dem
äfven om de äro olyckliga eller brottsliga. I det hänseendet
liksom i så mycket annat utöfvar Amerika ett stort
inflytande på Europa.

Det förefaller mig kortsynt af de bättre lottade i Sverige,
att se på emigrationen med ovilja, ty en man med
vidsträcktare vyer måste erkänna att emigrationen varit till
nytta äfven för Sverige. Har den också icke så mycket
gagnat de högre klasserna, som icke kunna lega tjänare för
så billigt pris som förr, så finner man dock att den varit
gagnelig, då man betraktar folkets ställning i allmänhet,
hvilken nu är mycket bättre än förr, då konkurrensen mellan
arbetssökande var större.                                                    

Amerika utöfvar äfven ett stort inflytande på folkets
andliga utveckling, och uppfostran i Sverige, ehuru detta
till största delen sker obemärkt. Den korrespondens,
omfattande tusentals bref årligen, som eger rum mellan
svensk-amerikanare oph arbetsfolket hemma i Sverige, väcker de
senare till ambition samt utvecklar hos dem liberala politiska
och religiösa åsigter, och ingen kan beräkna vidden af det
inflytande, som sålunda utöfvas, för att nu icke häntyda på
det vältaliga språk, som talas af de millioner kronor, hvilka
härifrån årligen skickas hem till fattiga slägtingar och
vänner och antingen lätta fattigdomens bördor för dem eller
ock väcka deras hopp om en ljusare framtid här. Och hur
mången utfattig och nedbruten stackare, som i Sverige icke
haft annat att vänta än fattighuset, har icke här blifvit en
duglig och nyttig medborgare.

Tager man i betraktande hvad svenskarne i Amerika
uträttat under de sista 30 à 40 åren äfven i materiellt
hänseende, de stora, förråd af lifsförnödenheter de producerat
på sina fruktbara farmar, som förr varit en ödemark, så
finna vi att de äfven kraftigt bidragit till världens
materiella utveckling. Så kunna t. ex. nu de fattiga i Sverige
få billigare kött och mjöl än under den tid, då de stora
amerikanska prärierna lågo ouppodlade, och om äfven
landtbruket i Sverige måste lida genom konkurrensen, så kan
dock icke nekas att mänskligheten i sin helhet vinner därpå,
och man måste taga hänsyn till allas och icke till några
enskilda samhällsmedlemmars väl.

Då den svenske torparen, drängen eller pigan, som där
hemma gått tryckta under fattigdomen och utan hopp för
framtiden, komma hit, vakna i deras hjärtan mod och hopp.
Den förr skygga blicken blir stolt och djärf och de våga
nu se folk i synen. Visserligen är det sannt, att detta ofta
slår öfver till öfverdåd och löjlighet, som visar sig uti en
öfverdrifven lust för fina, kläder, sidenklädningar och granna
hattar; men dylikt är endast bagateller, hufvudsaken är att
de lära känna sitt människovärde och se en ljusare framtid
för sig.

Den takt och hållning, som svenske drängar, hvilka
hemma gått och sett liknöjda ut, här inom kort förvärfva
sig, väcker allas förvåning! En svensk diplomat, som för
20 år sedan besökte Minnesota och här bl. a. träffade en
af sin faders f. d. gamla drängar, nu i goda omständigheter,
uttryckte också sin förundran öfver den förändring svenska
folket i detta hänseende här undergått.

Det var förr ett allmänt uttryck i Sverige, att Amerika
var alla skurkars förlofvade land, och om äfven icke kan
nekas att några skurkar komma hit från Sverige, så är det
ju vackert att man här kan göra bra människor af dem.

Svenskarne äro här ansedda för att vara de bästa af
alla emigranter. Det finns bland dem inga anarkister, utan
de äro redbara och laglydiga medborgare. De utmärka sig
genom flit, sparsamhet och arbetsamhet. De lefva icke öfver
sina tillgångar. Förvånansvärdt fort sätta de sig in i
amerikanska förhållanden och blifva lättare amerikaniserade
än andra nationer. Få af dem hemfalla åt brott eller
dåligt lif, de fleste bli jordbrukare och fabriksarbetare, men
de påträffas äfven inom alla andra yrken, och öfverallt
åtnjuta de amerikanarnes aktning och förtroende. De
intressera sig mycket för uppfostringsväsendet och religionen,
hvarom vittna de många kyrkor och skolor, de här byggt.
Och hvad här säges om svenskarne gäller äfven om norrmän
och danskar.

Amerikanaren är företagsam och driftig, men egenkär.
Han vill gerna se ned med förakt på andra folk. Dock
gäller detta mest de okunnige och dem, som icke sett något
annat land än deras eget. Dessa tro sig vara bättre än
alla   andra   och   inbilla sig att deras land och institutioner
äro fullkomliga i alla hänseenden. Men detta är ett
misstag, ty mycket är här ännu i sin barndom och behäftadt
med många lyten, som de nordiska länderna i Europa
längesedan vuxit ifrån. Detta gäller t. ex. om skolorna, som
allt för mycket äro beroende af lokalstyrelse. Stadsskolorna
äro goda, men skolorna å landsorten stå vida under skolorna
i Sverige, Norge, Danmark och Tyskland.

Amerikanarne anse sig själfve toleranta; och i religiöst
hänseende äro de det äfven, men i öfrigt icke, hvilket har
sin grund i bristande kännedom om andra nationer och
folk. De helsa främlingen välkommen och mottaga honom
med öppna armar, nota bene om han vill åtnöja sig med
att gräfva i jorden, plöja, arbeta på järnvägar, hugga ved
och i allmänhet förrätta gröfre sysslor. När däremot
främlingen, t. ex. svensken, börjar vilja täfla med den infödde
om ära och vinst eller inom lärda yrken eller på andra
områden, så bemötes han af många med köld, kanske blandad
med litet afund, och ehuru han på industrins fält och inom
affärsvärlden kan sägas stå i jämnbredd med infödingen,
gör han det dock icke i det sociala lifvet, utan har där
många hinder och svårigheter att besegra för att bli
erkänd fullt, såsom jämngod med de infödde.

Denna antipati är mest märkbar på platser, där
européernas antal är mycket stort, men mindre där de äro få,
och kan förklaras och må hända delvis ursäktas därigenom,
att där, hvarest utlänningar bo tillsammans i stort antal,
de mera bibehålla vanor, språk och nöjen, som äro olika
de inföddes; men i synnerhet har den sin grund däri, att
då invandrarne, som vanligen äro af den hårdt arbetande
klassen, först komma hit efter en lång och mödosam resa,
stå de ofta illa klädda, tafatta, obekanta med landets språk
och   seder   samt   se  bortkomna och handfallna ut.    Det
intryck amerikanaren sålunda får fäster sig hos honom, och
han reflekterar icke öfver att samma slags folk, sända från
Amerika till Europa, skulle icke taga sig bättre ut där, ej
heller tänker han på att dessa invandrare icke representera
hela folket.

Man torde därföre gerna kunna säga att det i
allmänhet åtgår ett par generationer, innan invandrarens barn i
socialt hänseende bli likställda med de infödde. Likväl finnas
många ädla undantag bland amerikanarne, och dessa utgöra
just de bäste af dem. Dock hvad verklig tolerans mellan
olika folk beträffar, så har jag sett vida mera däraf i de
stora kosmopolitiska städerna i Asien och Afrika än i
Amerika.

Amerikanaren är mycket uppoffrande för välgörande
ändamål, han ger gerna till de fattige och nödlidande, och
om verklig nöd är för handen, så kommer alltid hjälp. En
mängd välgörenhetsföreningar finnas också, som äro mycket
anlitade.

Men han är ej så nogräknad i affärer och har inga
skrupler, då det gäller att draga fördel af farmaren och
andra producenter. Han kan nästan utarma dem genom
höga fraktpriser och sedan skänka kolossala på så sätt
förtjänade summor till kyrkor och välgörande ändamål.

Ett vackert drag hos amerikanaren, hvari han
öfverträffar alla andra folk, är hans aktning för qvinnan. Det
finnes intet annat land på jorden, där qvinnan behandlas
så grannlaga och där hon åtnjuter sådant anseende och
sådan trygghet som här.

Men om amerikanarne ha en ensidig och oriktig
uppfattning af Sverige och svenskarne, så har man äfven i
Sverige en oriktig uppfattning af Amerika, och man bör
sålunda   icke klandra de förre mer än de senare.    Svenska
pressen har, dock med många berömvärda undantag, gent
emot Amerika och särskildt mot svensk-amerikanarne lagt i
dagen allt för mycken partiskhet. Så har den ofta varit
färdig att omtala skuggsidorna under förtigande af det goda.
Om t. ex. några laglösheter begåtts vid civilisationens
utkanter, så har man pekat därpå och ropat: "så går det till
i Amerika", utan att vilja se att dylikt endast tillhör det
vilda cowboylifvet i Vestern, hvars dagar nu mera snart
äro räknade. Och om en emigrant till äfventyrs råkat ut
för något missöde eller, hvilket ofta är fallet, till följd af
lättja eller utsväfning råkat i svårighet eller fattigdom
samt skrifver ett bref hem och nedsvärtar Amerika, hur
begärligt publicerar icke en del af svenska pressen detta.
Äfven om mannen blott vistats några månader i det nya
landet och kanske blott sett en liten fläck däraf, så är man
ofta färdig att sätta tro till hans uppgifter och döma hela
landet därefter.

Ett faktum återstår alltid såsom omotsägligt, nämligen
att många nykomlingar af brist på språkkunskap och
kännedom om de nya förhållandena hafva att vänta mödor och
motgångar den första tiden. Och sådana, som ej kunna
arbeta eller ej hafva lärt ett handtverk, ha mycket sämre
utsigter här än den simplaste grofarbetare. Bokkunskap
gagnar icke mycket under den första tiden, och dessutom
finnes i Amerika ingen brist på lärdt folk, och äfven om
bokkunskapen här icke är så grundlig, så är den dock mera
praktisk. Därföre är det ett stort misstag, om unge män
af de högre samhällsklasserna begifva sig hit på äfventyr
för att göra lycka, ty den enda vägen till s. k. lycka är
vanligen att gripa till spaden eller yxan. Har man mod
härtill, välan, då öppnas nog tillfällen efter en tid för den
som visar sig förtjäna dem.
Betyg och rekommendationer gälla här ej mycket, ännu
mindre namn och anor, man bryr sig ej mycket om hvem
man varit utan blott om hvad man är.

Där kom under kriget en ung tysk officer till
president Lincoln och erbjöd sin tjänst som frivillig i armén.
Mannen hade höga rekommendationer och talade vidt och
bredt om sin höga slägt samt att det t. o. m. rann furstligt
blod i hans ådror. Efter att tåligt hafva åhört allt detta
klappade Lincoln den unge mannen på axeln och sade
tröstande: "Var ej ledsen för det, min vän, ty det kan
jag försäkra, att om Ni blott gör Er pligt väl och troget,
så skall allt detta icke vara Eder till hinder. Så orättvisa
äro vi icke i Amerika, att vi tillbakasätta någon för hans
europeiska titlars skull. Nej, Ni har precis samma tillfälle
att vinna framgång och befordran, som om Ni varit en
man   af folket, så vida Ni är lika duglig som en af dem".

Då andan i Amerika är så demokratisk, undrar man
säkerligen i Sverige, hvarföre så många amerikanska
arftagerskor fika efter att bli gifta med europeiska adelsmän.
Men först och främst bör det märkas, att det icke är <i>många</i>
utan <i>jämförelsevis</i> endast <i>få</i> som så göra, och vidare
representera dessa få alls icke den allmänna opinionen. Och för
öfrigt kan det helt naturligt inträffa, då europeiska resande
ur de högsta samhällsklasserna sammanträffa med
amerikanskor af liknande samhällsställning, att verklig böjelse å
ömse sidor blifva bevekelsegrunden till dylika giftermål.
Ty, som den gode Lincoln yttrade, när den europeiske
ädlingen har tillräckligt af andra goda egenskaper, hvilket han
naturligtvis oftast har, så ligga hans titlar ej till hinder
hvarken i armén, i affärslifvet eller hos det täcka könet.
Gamla namn äro ju merändels en garanti för god uppfostran,
belefvenhet och andra berömvärda egenskaper.
Under min beröring med världen och människor, af
olika folk och raser har jag funnit att det är orätt att
bedöma dem nationsvis, liksom vore den ena nationen bättre
eller sämre än den andra, ty det finnes goda och dåliga
karaktärer bland alla folk, och en god människa är lika
bra och en dålig lika usel, vare sig hon är hindu eller
muhammedan, amerikanare eller svensk. Jag har funnit mycket
godt dölja sig under en grof och hvardaglig yta, och man
får ej söka dygden endast bland de höga, de rika och i de
vackra anletsdragen, ty lika mycket godt finnes bland de
ringa och obemärkta, och i det stilla alldagliga lifvet utföras
hjältedater, som aldrig besjungas, men som äro fullt lika
stora och berömliga som de, hvilka af eftervärlden prisas i
historiens häfder, ja mången gång större.

*
</chapter>

<chapter name="Tjugonionde kapitlet: Återblick">

<img></img>

<h2>Tjugonionde kapitlet.</h2>

<sp>Innehåll:</sp> Återblick.
<img></img>
<img l></img>

För ett par veckor sedan var jag på ett kort besök i,
Vasa, mitt första hem i Minnesota. Det var den 22
maj, min moders 86:te födelsedag, hvilket var anledningen
till resan. Med eldiga trafvare åkte jag i sällskap med en
son och en dotterson raskt framåt samma väg, som jag med
den enkla oxvagnen för 37 år sedan banade genom den
dåvarande vildmarken.

Hvilken förändring dessa år medfört! Den forna
ödemarken är nu förvandlad till ett leende åkerfält, som står
i sin skönaste vårgrönska, och utefter hela vägen äro
prydliga hem, som med högst få undantag egas och bebos af
svenskar, hvilka alla börjat sin bana som fattiga emigranter
liksom jag själf —; nej, icke alla, ty från många af dessa
hem hafva de första emigranterna burits till den sista hvilan
och efterträdts af sina barn, kanske födda där de nu bo.

Vi stanna tolf mil från staden Red Wing, helt nära
min och Willards gamla farm, vid en enkel villa omgifven
af höga träd. Där inne vid fönstret sitter den gamla med
längtande blickar, ty hon vet att den dagen åtminstone
delar jag med henne.

Strax vid det lilla lugna hemmet står den stora
lutherska kyrkan, till hvars kyrkogård jag med barn och
barnbarn snart vallfärdar för att strö blommor på de grafvar,
hvari min hustrus föräldrar, hennes syster samt min fader,
syster och några andra af våra anhöriga hvila. Den af
blommor prunkande kyrkogården är öfversållad af
marmorvårdar och andra tecken af de dödas hem, och
inskriptionerna vittna om de dödas svenska anor.

Från denna Vasas högsta kulle där kyrkan är belägen
utbreder sig för blicken en landtlig tafla så skön och
fridfull, att äfven en främling måste känna sig hänförd däraf—,
huru mycket mera då jag, som var den förste hvite, hvilken
trampade marken där. Nedanför i söder synes den
skogbeväxta dalen, vattnad af en liten bäck från "Willards källa,
hvarest vi voro så nära att omkomma den kalla
januarinatten 1854, där ofvanför dalen är kullen, hvarest vårt
första stockhus stod, där strax bortom var mina svärföräldrars
gästfria hem, från hvilket jag förde min unga brud till mitt
eget nya hem, som byggdes på en annan kulle nära samma
källa och hvaraf en del ännu står qvar, ett minne från
flydda dagar; här strax nedanför kyrkan är åkern, som jag
först plöjde; där i skogen, hvarest vi höggo gärdsle och
timmer, ligger nu det vackra barnhemmet, som upprättats
af pastor E. Norelius, och där på andra sidan landsvägen
står hans vackra hem och trädgård, men han själf sitter
därinne skröplig och lidande till följd af de första årens
ansträngningar och vedermödor.

Här strax bredvid äro postkontoret, tvänne
handelsbutiker, smedja,  skolhus,  tvänne smärre svenska kyrkor, en
<img><b>Vasa kyrka med kyrkfolk.</b></img>
baptist- och en metodistkyrka, och flere andra privata och
publika byggnader, och några mil norr ut vid Cannonfloden
sträcka sig tvänne järnvägar från Missisippi ut åt den vida
ofantliga Vestern.

Öfverallt, så långt ögat når, synas gröna åkerfält,
betande boskapshjordar, trädplanteringar och naturliga
skogsparker med vackra landtgårdar och hvitmålade skolhus
strödda öfver fältet. Icke en kulle, en dal eller en
skogspark, som ej uppväcker gripande minnen, några blandade
med sorg och smärta, men de allra flesta ljufva och lyckliga,
ty här tillbringade jag de första förhoppningsfulla
mannaåren, här lefde vi, de första svenskarne i Minnesota, i en
flärdfri trogen vänskapskrets, här vann jag den maka, som
ömt och troget med mig delat lifvets skiftesrika öden, i
mot- och medgång alltid densamma, här har det svenska
folk, som följde min ledning, då jag ännu var en yngling,
vunnit oberoende, lycka och sådant anseende, att settlementet
Vasa förvärfvat ett namn bland statens kommuner, som är
en heder åt minnet af den store konung, hvars namn det bär.

Men denna tafla af utveckling, odling och
framåtskridande är icke en enastående bild ur nybyggarlifvet i Vestern
och Nordvestern, ty oräkneliga andra platser finnas, där
lika stora framsteg gjorts under samma jämförelsevis korta
tidsperiod.

Vid min ankomst till Missisippifloden 1852 utgjorde
denna gränsen för civilisationen i nordvest, med undantag
af staten Iowa, som då endast hade en ringa befolkning.
Sedan dess hafva 12 nya; stater blifvit befolkade och
erhållit inträde i unionen. Då fanns ingen järnväg vester
om Chicago; nu genomskära fyra jättebanor den två tusen
mil långa sträckan mellan Missisippi och Stilla Hafvet,
under   det   mer   än   hundra  andra  stam- och bibanor
genomkorsa Vestern i alla riktningar, och floder och sjöar befaras
af hundratals ångare, som täfla med järnvägarne om att
föra Vesterns produkter till Atlanten för att sedan
distribueras öfver hela den civiliserade världen.

Tusentals städer, som då ej funnos ens till namnet,
hafva sedan dess växt upp som genom ett trollslag, och
många af dem hafva redan vunnit världsrykte för sin
industri, handel och betydelse i öfrigt, däribland Minneapolis
och S:t Paul, ursprungligen tio mil aflägsna från hvarandra
men redan nu sammanvuxna. Den förra fanns ej till, när
jag första gången stod vid S:t Anthonyfallen, som nu gifva
drifkraft åt dess storartade fabriker, och den senare var
endast en småstad med ett par tusen invånare. Nu
däremot hafva de gemensamt en befolkning af nära en half
million. S:t Paul är beryktadt för sina stora järnvägsföretag
och sin handel, Minneapolis för sina mjölqvarnar, sågverk
och sitt universitet, båda för sin skönhet, drift och
företagsamhet.

S:t Paul, som är statens hufvudstad, bebos af ett stort
antal svenskar, där finnas flere svenska kyrkor och tvänne
svenska tidningar, men Minneapolis tyckes vara svenskarnes
favoritstad och där äro bosatta omkring 50,000 af vårt
folk. De hafva många kyrkor, hvaribland ett par som i
storlek kunna jämföras med de största i Sverige, de hafva
fem stora tidningar, en bank, till hvilken jag var
upphofsman för två år sedan och af hvars direktion jag är
medlem — "The Swedish American Bank" har på denna korta
tid vunnit sådant förtroende och utöfvat så stor verksamhet
att dess kapital redan ökats till nära en million kronor.

De trenne skandinaviska folken sämjas godt i vår goda
stat och äro förenade i åtskilliga större företag. Så hafva
vi i Minneapolis ett skandinaviskt-amerikanskt tryckeribolag,
<img><b>Mjölqvarnar i Minneapolis.</b></img>
som utgifver tidningen "The North", ett organ på engelska
språket för skandinaverna i Amerika. Likaledes finnes här
en hypotheksbank med ett subskriberadt kapital af tjugo
millioner kronor. Jag var äfven upphofsman till båda dessa
företag och är verkställande direktör i båda.

Tvänne äldre skandinaviska banker finnas i Minneapolis
och flere på andra platser i Minnesota, hvilka alla åtnjuta
högt anseende inom affärsvärlden. Vi hafva också här i
dagarne stiftat ett skandinaviskt brandförsäkringsbolag
"Norden", för att ej nämna hundratals andra betydande
affärsföretag inom handel och fabriksrörelse, som satts i gång af
skandinaver.

Ett öfverraskande stort antal af dem, som började sin
bana här såsom grofarbetare, hafva, efterhand som de lärt
sig landets språk och satt sig in i förhållandena, med stor
framgång bedrifvit affärer för egen räkning, och många
hafva egnat sig åt yrken, där högre bildning erfordras,
hvartill de högre svenska läroverken härstädes betydligt
bidragit, af hvilka i Vestern finnas flere af stort anseende.
Så finnes t. ex. i Minnesota bland de högre
countyembetsmännen ett mycket stort antal svenskar. Inom den
lagstiftande församlingen sitta vanligen från 12 till 15
svenskar, och bland staten Minnesotas samt Förenta Staternas
embetsmän ha flere af dem uppnått en hög ställning.

De lära sig engelska språket väl och fort, i synnerhet
då de komma ut bland amerikanarne, hvilket också är bäst
för dem.

Men det är ej blott i Minneapolis eller i Minnesota
utan öfver hela landet, där vårt folk trängt sig fram, som
de gjort sig bemärkta för vackra medborgerliga dygder.

Det är naturligtvis omöjligt att uppgifva exakta
antalet   af   svenskar och deras afkomlingar här i landet, men

den storartade omfattning, emigrationen under de senare
årtiondena tagit, tyder på att detta antal måste vara ganska
betydligt. Endast från 1880 till 1887 anlände sålunda
från Sverige öfver 300,000 personer, och ett af ofvan nämnda
år icke mindre än några och sextio tusen. Här i Minnesota
hafva vi, om vi räkna både invandrarne från Sverige och
deras här i landet födda barn, omkring 225,000 svenskar
på en folkmängd af 1,500,000. Norrmän och danskar
utgöra tillsammans något flere, så att hela den skandinaviska
befolkningen här uppgår till nära en half million eller en
tredjedel af statens hela invånareantal.

Såsom det mest talande beviset på de framsteg de här
gjort torde följande statistiska uppgifter om de kyrkliga
förhållandena tjäna. Antalet församlingar inom den svenska
lutherska kyrkan i Amerika uppgår till 582, antalet prester
till 291. Kyrkoegendomens värde uppgår till 9,386,325
kronor. Medlemmarnes antal är 129,473. Bidragen till
inre och yttre missionen utgöra årligen 69,406 kronor, till
barnhem och andra välgörenhetsinrättningar 104,058 kronor.
Af dessa församlingar finnas ensamt i Minnesota 184 med
85 prester och ett kyrkoegendomsvärde af 2,188,670 kronor.
Baptistförsamlingarnes antal är nära 200 med 145 prester
och ett kyrkoegendomsvärde af 835,000 kronor.
Metodisternas församlingar uppgå till 125 med 130 prester och
ett kyrkoegendomsvärde af 1,400,000 kronor.
Missionsförbundets församlingar äro omkring 100 med 111 prester
och ett kyrkoegendomsvärde af öfver 1,000,000 kronor.
Sammanlagda antalet församlingar inom dessa fyra
kyrkosamfund är sålunda 1,007 med 677 prester och ett
kyrkoegendomsvärde af öfver  12 1/2 millioner kronor.

Dessutom tillhöra många svenskar amerikanska kyrkor
och lemna sina bidrag till dem.
Märkas bör att här icke finnes något kyrkotvång, utan
att allt detta tillkommit och tillkommer på frivillighetens väg.

Att Minnesota framför någon annan stat i Vestern med
förkärlek omfattats af de nordiska brödrafolken beror
hufvudsakligen på landets läge och klimat. Minnesota har lika
fruktbar jordmån som staterna Iowa, Illinois, Nebraska och
Kansas, men eger därjemte en natur, som mera än de andras
liknar de gamla moderlanden.

<img><b>Ripleysjön i Minnesota.</b></img>

Marken består af omvexlande höjder och dalsänkningar,
slätt- och skogland, betäckt med gran, tall, samt en mängd
olika slags löfträd, hvaribland lönn och ek intaga ett
framstående rum. Fälten genomskäras af strida floder med
brusande små vattenfall, och täcka fiskrika sjöar förekomma i
stort antal.     Naturen är  här ingenstädes så storartad som i
<img><b>Vy af sjön Minnetonka.</b></img>
Norrland, men närmar sig mera de täcka landskapstaflorna
i Södermanland och Blekinge, under det en del platser
erinra om Skånes bördiga slätter, ehuru de många
vattendragen här göra ett ängenämt afbrott i den eljes tröttande
enformigheten.

Men hvad som mer än allt annat bidragit att göra
Minnesota till ett älsklingshem för nordbon är det härliga
nordiska klimatet med snö och friskt väder om vintern
samt helsosam ren luft, som vidgar bröst och höjer sinne
till kraft, spänstighet och lefnadslust.

Af de korta antydningar, som nu gjorts angående
svenskarnes ställning i Amerika och särskildt i Nordvestern,
framgår hvilken betydelsefull rol de spelat i det underbara
framåtskridande och den exempellösa utveckling detta land
under, den nämnda tidsperioden genomgått så väl i materiellt
som andligt hänseende. Tager man i betraktande att de
nästan alla utan undantag kommit hit fattiga och ur de
kroppsarbetande klassernas leder, så torde gamla goda Sverige
ej hafva skäl att blygas öfver sina utvandrade barn.

Då man ser hvad de redan uträttat, tränger sig
ovilkorligen den frågan på en, hvad framtiden har att bjuda
och hvad man kan vänta af svensk-amerikanarne. Till svar
på en sådan fråga kan jag endast säga att ett nästan
gränslöst verksamhetsfält står öppet för deras företagsamhet
i synnerhet i Nordvestern ända ut till Stilla Hafvets kuster.

Denna ofantliga terräng innefattar Amerikas rikaste
hveteland så väl som outtömliga resurser på mineralier och
ädla metaller jämte oerhörda skogar. Endast den del däraf,
som ligger kring Missisippiflodens vattenområde, omfattar en
yta af mer än tre millioner (engelska) qvadratmil och kan
lätt   föda   en   folkmängd   af 200  millioner, under det hela
<img><b>Plöjning på min farm i Red Riverdalen.</b></img>
Förenta   Staternas   befolkning nu blott uppgår till omkring
60 millioner.

Detta vidsträckta område står öppet för vårt folks
företagsamhetsdrift ännu under många slägtled. Det är redan
spridt i större och mindre grupper öfver det hela, och
hvarhelst en eller två slagit sig ned, hafva alltid kommit flere.
Utvandringen är en folkrörelse af lika mycken
kulturhistorisk betydelse som de europeiska folkvandringarne under
medeltiden, och ingen mänsklig makt kan förekomma
naturens ordning eller hindra världsutvecklingens gång, och om
den tid en gång, kommer, då svenskarnes antal är större i
Amerika än i det gamla moderlandet, hvarföre skulle man
beklaga detta! Äro vi icke alla ändock barn af samma
fader, som skapat denna sköna värld med alla dess rika
näringskällor, på det att hvar och en må kunna erhålla en
tillräckligt stor del däraf till sitt uppehälle.

*

Det är i dag den 30 maj, hvilken dag numera i
Förenta Staterna kallas dekorations- eller grafsmyckningsdagen.
Anledningen därtill är följande. Vid det stora
inbördeskrigets slut bildades tvänne föreningar eller militärordnar.
Den ena, "Loyal Legion", som uteslutande består af f. d.
officerare i unionsarmén och flottan, är redan omtalad. Den
andra kallas "Grand Army of the Republic" och utgöres af
f. d. soldater och officerare i unionsarmén och flottan, utan
afseende på rang samt räknar öfver 400,000 medlemmar.
Den ryktbare general John A. Logan, som var denna ordens
förste storkommendör, utfärdade en allmän order, att den
30 maj hvarje år skulle egnas åt att med blommor, kransar
och   stjärnbanér  smycka  de fallne kamraternas grafvar, och
sedan dess har denna dag gjorts till en allmän högtidsdag
öfver hela landet. I hvarje stad och by och vid hvarje
begrafningsplats, där en soldat från kriget hvilar, har det
amerikanska folket i dag varit samladt för att egna en tyst
tacksamhetsgärd åt de dödes minne. Millioner blommor och
kransar hafva i dag af barn och qvinnor utdelats till de
ännu öfverlefvande veteranerna, som i ordnade led under
fanor och musik marscherat till begrafningsplatserna,
hvarhelst de finnas från Atlantens till Stilla Hafvets kuster, och
på soldaternas grafvar, lätt igenkända genom små på
förhand öfver dem placerade stjärnbanér, strött blommor och
hängt kransar utan afseende på deras namn eller rang, som
där hvila. Böner, lofsånger och patriotiska tal hafva i dag
hörts på tusende och tiotusende ställen till deras åminnelse
och ära, som offrade lifvet för republiken.

Äfven i sydstaterna hafva i dag veteranerna från båda
de fientliga arméerna gått sida vid sida som vänner och
bröder för att ära minnet af mannamod och själfförsakelse,
och dessa årliga fester bidraga kanske mer än något annat
att knyta föreningsbandet starkare och trognare för hvarje
år mellan dem som en gång voro fiender.

Men det är icke allenast med blommor och ärebetygelser,
som republiken visar sin tacksamhet mot landets räddare.
Den betalar årligen 600 millioner kronor i pensioner åt de
dödes anhöriga och åt qvarlefvande invalider samt
underhåller flere palatslika soldathem åt tusende, som ej hafva
något eget.

Jag ville särskildt gifva dekorationsdagen en plats bland
mina minnen, emedan den är en minnenas dag. När årens
snö börjar strö sitt silfver bland lockarne och trycka sinnet,
blefve lifvet kallt och ödsligt, om icke ljufva minnen värmde
det   och   strödde   blommor   öfver grafvarne i det förflutnas
tempelgårdar. Lycklig den, som då kan blicka tillbaka i
denna minnenas tysta värld och där finna lugn och njutning.

Under tidens gång försvinna för vandrarens blick de
föremål, som en gång gjort lifvet lätt och gladt, men minnet
qvarblifver trofast till det sista, och i dess spegel ser man
det förflutna å nyo lefva. Mina minnen äro rika och
angenäma, och de ljufvaste bland dem äro barndomens i det
alltid kära gamla fäderneslandet. Dessa minnen kunna
aldrig dö, de hafva ej ens förbleknat under ett långt lifs
skiftesrika öden, utan de lefva ännu med oförminskad styrka,
och med dem följer en varm längtan att ännu en gång få
skåda de platser, som de återkalla, för att åtminstone en
liten stund få hvila där.

Det finnes ingen fläck på jorden kärare för dessa mina
minnen och till hvilken jag mera längtar att få göra ännu
en vallfärd än den plats, hvarest mitt enkla barndomshem
stod — det ärorika gamla Sverige.

Det är icke för dess granna slott och fina sällskapslif,
icke för dess forna hjältedater, icke ens för dess härliga
natur, som jag längtar dit, — nej, de punkter därstädes,
som hägra skönast för mitt minne, äro marken som min
fader plöjde, trädgården som min moder planterade, den
enkla stugan som de byggde — allt då jag som barn gick
vid deras sida —, träd, buskar, stenar, bäckar, hvarvid jag
lekte, samt det goda, redbara, enkla folk af
odalmannastam,  som jag först lärde värdera och älska.

Och jag vill ej säga farväl till detta folk och dessa
ställen utan ett ljuft hopp att än en gång få skåda dem —
i verkligheten och ej blott i mina <i>minnen.</i>

*
</chapter>

<chapter name="Bihang N:o 1. Förteckning öfver de första medlemmarne af Sv. Lutherska församlingen i Vasa, Minnesota">

<h2>Bihang N:o 1.

<small>Förteckning öfver de första medlemmarne af
Sv. Lutherska församlingen i Vasa,
Minnesota.</small></h2>

Carl Carlson, hustru och fyra barn; Ola Olson, enkling
och fyra barn; John Bergdahl, enkling och ett barn; Gustaf
Carlson, hustru och tre barn; Samuel Johnson, hustru och
ett barn; Erik Anderson, hustru och två barn; S. J.
Willard, hustru och ett barn; Jonas Gustafson, hustru och ett
barn; Nils Peterson och hustru; Peter Nilson, hustru och
fyra barn; Nils Westerson, hustru och fyra barn; August
Johnson, ogift; Peter Johnson, hustru och ett barn; Swen
Jacobson och hustru; Anders Nilson, hustru och två barn;
Swen Swenson, hustru och tre barn; Swen Olson, hustru
och ett barn; Benzt Anderson och hustru; Ola Swenson,
ogift; Sigrid Andersdotter, ogift; Matts Mattson och två
söner; M. Flodquist, ogift; Gustaf Peterson, ogift; Carl
Peterson, ogift; Olof Peterson, hustru och ett barn; Nicklas
Peterson och hustru; Bonde Olson, ogift; Nils Eklund, ogift;
Benzt Kilberg, ogift; Peter Wedin, ogift; Carl Roos, hustru
och två barn; A. G. Kempe; tillsammans 87 personer.

*
</chapter>
<chapter name="Bihang N:o 2: Utdrag ur mönsterrullan för det första skandinaviska kompaniet från Minnesota i Unionarmén 1861">

<h2>Bihang N:o 2.

<small>Utdrag ur mönsterrullan för det första skandinaviska
kompaniet från Minnesota i Unionarmén 1861.

<small>Tredje Minnesota Infanteri-Regementet.</small></small></h2>
<table o>
<td c>Kompani D.
<td c><i>Kapten:</i>
<td>Hans Mattson.
<td c><i>Förste Löjtnant:</i>
<td>Lars K. Aaker.
<td c><i>Andre Löjtnant:</i>
<td>Hans Eustrom.
<td c><i>Förste Sergeant:</i>
<td>John Vanstrum.
<td c><i>Sergeanter:</i>
<td>John G. Gustafson,<br>Hans Johnson,<br>Olof Falin,<br>Olof Liljegren.
<td c><i>Korporaler:</i>
<td>Andrew N. Holm,<br>Frithjoff T. Sandborg,<br>Hendrick Peterson,<br>Nils B. Johnson,<br>John P. Ofelt,<br>Gustavus A. Glader,<br>John Cedergreen,<br>Peter A. Holm.
<td c><i>Trumpetare:</i>
<td>Ole O. Huss,<br>Christopher Peterson.
<td c><i>Trosskusk:</i>
<td>Herman A. Holstad.
<td c><i>Soldater:</i>
<td>Anderson, Chas. J.,<br>Abrahamson, Nels,<br>Anderson, Olof,<br>Anderson, John A.,<br>Anderson, Gustavus,<br>Anderson, German,<br>Berg, Jonas,<br>Carlson, Carl R.,<br>Ecklund, Halfvor,<br>Erickson, John,
</table>
<table o>
<td><poem>Erickson, Jacob,
Erickson, John,
Erickson, Charles,
Fröjd, Peter,
Göranson, Peter,<br>Green, August, L.,
Halfvorsen, Ole,
Harrison, William,
Hokanson, John,
Hamilton, Mattis S. S.,
Hanson, Andrew,
Hassler, Charles,
Hanson, A.,
Isaakson, Ola,
Johnson, Thomas,
Johnson, Olaus,
Johnson, Andrew,
Johnson, Carl,
Johnson, Andrew,
Johnson, Lorents,
Kroon, Peter,
Knudson, Thomas,
Lindall, Jonas,
Lundberg, Peter,
Larson, Oliver,
Linderoot, Nils L.,
Ljunglöf, Eric,
Lind, Olaus,
Melander, John,
Magnus, John,
Miller, Frederick,
Nelson, John,
Nelson, Niels,
Nelson, Nicolas,
Nelson, Peter,
Nelson, Gustavus,
Olson, Aslak,
Olson, Bonde,
Ockerberg, Halver,
Oleson, Elvin,
Oleson, Gabriel,
Paulson, Paul,
Pfeiffer, John,
Porter, John G.,
Peterson, Swan,
Peterson, Hans P. A.,
Peterson, Chas. L.,
Quam, Peter,
Quist, Chas. P.,
Roos, Carl,
Rasmuson, Sofus,
Ringdahl, Nils,
Sandberg, Peter M.,
Swenson, Gustaf,
Strand, Chas. J.,
Sjoberg, Chas. J.,
Sjoberg, Chas. P.,
Skoog, Nels O.,
Sundblad, John,
Swanson, John,
Thoreson, Lorents,
Thellander, John P.
Viden, John P.,
Wing, Halsten,
Wiberg, Chas.</poem>
<td c><i>Rekryter:</i>
<td><poem>Anderson, Peter,
Austin, Anton,
Aufinson, Thor,
Bolander, Chas. E.,
Bong, Elias,
Benjamin, Benjamin O.,
Bergland, Erick,</poem>
</table>
<table o>
<td><poem>Bloomberg, John,
Christianson, Michael,
Carlson, Frank A.,
Carlson, John,
Dedon, Andrew J.,
Dahlberg, Swan,
Davidson, Augustus,
Erickson, John,
Erickson, Ole,
Erickson, Peter,
Eisberg, Nels,
Freman, Victor,
Gustafson, Chas.,
Halverson, Tolleff,
Hancy, Torey,
Hakinson, John,
Hultman, Alfred,
Hultquist, John P.,
Jorginson, Ole,
Jillman, John P.,
Johanson, Israel,
Johnson, Ole,
Johnson, Erick,
Johnson, Ake,
Johnson, John A.,
Larson, Louis,
Lawson, Hans,
Lind, Jonas,
Lindblom, John,
Lundberg, Peter G.,
Mattison, John,
Nelson, Ole,
Norelius, Lewis,
Norelius, Andrew,
Nord, John,
Olson, Christopher,
Oleson, Nicholas,
Oleson, Turbin, 
Peterson, John, 
Peterson, Talef,
Peterson, Chas. J.,
Peterson, Nelson P.,
Porter, Salomon,
Quist, Magnus,
Salomonson, Swan,
Soderstrom, Peter,
Sundall, Chas.,
Thompson, Gunder,
Tollberg, Alfred,
Vaden, Chas. J.,
Wisely, John,

Halverson, Tolleff,
Larson, Ole,

Ammundson, Knud,
Hanson, Torey.</poem>
</table>
<img></img>
</chapter>

